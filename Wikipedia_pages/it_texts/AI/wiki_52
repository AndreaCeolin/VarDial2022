{"id": "861611", "revid": "60888", "url": "https://it.wikipedia.org/wiki?curid=861611", "title": "Gestione della continuit\u00e0 operativa", "text": "Con gestione della continuit\u00e0 operativa (, abbreviato in \"BCM\") si intende un processo gestionale olistico che identifica potenziali minacce a un'organizzazione e gli impatti sulle attivit\u00e0 che quelle minacce, se sfruttate attraverso vulnerabilit\u00e0, potrebbero causare, e che fornisce un quadro per costruire una resilienza organizzativa con la capacit\u00e0 di un'efficace risposta a un evento critico che salvaguardi gli interessi degli stakeholder chiave, della reputazione, del brand e delle attivit\u00e0 che creano valore.\nIn particolare il sistema di gestione della continuit\u00e0 operativa (in inglese \"Business Continuity Management System\", abbreviato in \"BCMS\") \u00e8 una parte del complessivo sistema di gestione che stabilisce, implementa, monitora, rivede, mantiene e migliora la continuit\u00e0 operativa. Il sistema di gestione include la struttura organizzativa, le politiche, la pianificazione delle attivit\u00e0, le responsabilit\u00e0, le procedure, i processi e le risorse.\nLe organizzazioni (pubbliche o private che siano), di qualsiasi settore o dimensione e che intendono preoccuparsi della propria continuit\u00e0 operativa devono stabilire, implementare, mantenere e migliorare continuamente il proprio sistema di gestione, considerando i processi necessari e le diverse interazioni tra gli stessi, in accordo con quanto previsto dalla norma ISO 22301.\nLa sfera di interesse della gestione della continuit\u00e0 operativa, diversamente da quanto spesso asserito, va ben oltre l'ambito esclusivamente informatico, includendo nel suo perimetro l'intera organizzazione e la sua capacit\u00e0 di continuare a erogare prodotti o servizi a livelli predefiniti accettabili a seguito di un incidente. \nL'obiettivo principale della gestione della continuit\u00e0 operativa \u00e8 quello di contribuire alla definizione di una struttura in grado di aumentare la resilienza organizzativa e la capacit\u00e0 di risposta a un evento critico, indipendentemente dalla causa che l'ha generato.\nStandard e norme di riferimento.\nNel mese di maggio del 2012 \u00e8 stata pubblicata dall\"'International Organization for Standardization\" la Norma ISO 22301 Societal security -- Business continuity management systems -- Requirements, alla quale nel mese di dicembre ha fatto seguito la norma ISO 22313 Societal security -- Business continuity management systems -- Guidance. Nel mese di dicembre del 2015, invece, sono state emanate le seguenti Technical Specification correlate: ISO TS 22317 Societal security -- Business continuity management systems -- Guidelines for business impact analysis (BIA) e ISO TS 22318 Societal security -- Business continuity management systems -- Guidelines for supply chain continuity. Attualmente, la versione attualmente in vigore della norma ISO 22301 \u00e8 quella rilasciata nell'anno 2019 (ISO 22301:2019). \nIn materia di gestione delle crisi, invece, nel mese di maggio del 2014 \u00e8 stato pubblicato dal \"British Standards Institution\" la norma BS 11200 Crisis management -- Guidance and good practice.\nTutti questi standard forniscono un metodo formalizzato per garantire che il Programma di continuit\u00e0 operativa e gestione delle crisi dell\u2019organizzazione sia efficace e allineato alla cultura e ai requisiti dell'organizzazione. L\u2019approccio dei sistemi di gestione \u00e8 utilizzato anche per altre discipline - come l'Information Security norma () e la Qualit\u00e0 (norma ISO 9001) e quindi un sistema di gestione della continuit\u00e0 operativa pu\u00f2 essere facilmente aggiunto ed integrato poich\u00e9 vi \u00e8 una convergenza di tali Sistemi intorno a un testo standard comune.\nInfine, il \"Business Continuity Institute\":\nIl sistema di gestione della continuit\u00e0 operativa.\nContesto organizzativo.\nIl punto di partenza per la corretta gestione della continuit\u00e0 operativa \u00e8 la comprensione dell'organizzazione e del contesto in cui essa opera. Questo passaggio impone delle considerazioni preliminari sulla natura dell'organizzazione, sui suoi obiettivi, sulle opportunit\u00e0 e i vincoli derivanti dal contesto esterno e dalla cultura organizzativa in essere, ma anche su necessit\u00e0 e aspettative delle parti interessate (compresi i \"regulator\"). \nSulla base di queste considerazioni \u00e8 poi opportuno determinare il campo di applicazione del sistema di gestione della continuit\u00e0 operativa, motivando eventuali esclusioni dal perimetro.\nLeadership.\nAltro aspetto di fondamentale importanza \u00e8 dettato dalla \"leadership\" e dall'impegno verso il Programma di gestione della continuit\u00e0 operativa che deve essere dimostrato dall'organizzazione e in particolare dal suo management, anche attraverso l'attribuzione di un budget che sia coerente con gli scopi prefissati. Questo impegno deve essere chiaramente espresso e comunicato all'interno della politiche, che deve anche definire i ruoli, le responsabilit\u00e0 e i poteri decisionali a tutti i livelli dell'organizzazione in materia di gestione della continuit\u00e0 operativa.\nPianificazione.\nUna volta definito pienamente il contesto e assicurata la \"leadership\" sul sistema di gestione, nella fase di pianificazione occorre darsi dei precisi obiettivi da raggiungere tramite l'implementazione del programma di continuit\u00e0 operativa. In questo processo \u00e8 opportuno tener conto dei rischi e delle opportunit\u00e0 derivanti dal contesto, anche con l'obiettivo di definire un piano di azioni che supporti l'organizzazione nel conseguimento degli obiettivi di continuit\u00e0 operativa.\nSupporto.\nA questo punto occorre dotare il programma di gestione della continuit\u00e0 operativa di risorse adeguati agli scopi definiti. L'organizzazione deve fornire al gruppo di gestione della continuit\u00e0 operativa tutte le risorse necessarie a stabilire, implementare, mantenere e migliorare costantemente nel tempo il sistema di gestione della continuit\u00e0 operativa. \nIn primis, occorre garantire la competenza del personale coinvolto nella gestione della continuit\u00e0 operativa e la sensibilizzazione di tutte le risorse umane sulla rilevanza di questa disciplina. L'incorporazione della continuit\u00e0 operativa nella cultura aziendale \u00e8 un aspetto di fondamentale importanza per il successo del programma. Questo si pu\u00f2 ottenere mediante l'organizzazione di campagne di formazione e di consapevolezza da ripetersi periodicamente nel tempo per garantire sempre l'aggiornamento del personale coinvolto a tutti i livelli. \nInoltre, l'organizzazione deve anche predefinire quali saranno le necessit\u00e0 a livello di comunicazione che saranno rilevanti per il corretto funzionamento del sistema di gestione della continuit\u00e0 operativa. Occorrer\u00e0 dunque stabilire, implementare e mantenere procedure specifiche per:\nL'organizzazione dovr\u00e0 infine definire un set documentale ordinato che consenta la creazione, l'aggiornamento e il controllo costante nel tempo delle suddette informazioni documentate. Questo aspetto \u00e8 particolarmente rilevante e costituisce uno dei principali fattori critici di successo per la continuit\u00e0 operativa. Specialmente in organizzazioni di grandi dimensioni, infatti, il ricambio del personale \u00e8 inevitabile e deve essere pianificato come parte del programma di continuit\u00e0 operativa. La soluzione ai problemi associati al ricambio del personale si ottiene con l'utilizzo di una documentazione completa, aggiornata e ordinata. Questo assicura che il personale abbia sempre le informazioni necessarie per diventare rapidamente competente e produttivo. Al giorno d'oggi, diverse organizzazioni utilizzano dei software di document management, alcuni dei quali costruiti appositamente per la gestione della continuit\u00e0 operativa.\nOperation.\nL'organizzazione deve quindi pianificare, implementare e controllare i processi necessari per raggiungere gli obiettivi definiti e rispettare i requisiti identificati. Anche questo passaggio \u00e8 cruciale per una corretta gestione della continuit\u00e0 operativa e prevede tra le altre cose la nomina formale di un consulente della continuit\u00e0 operativa dell'organizzazione che abbia un mandato chiaro da parte del top management per coordinare le attivit\u00e0 relative al sistema di gestione.\nBusiness Impact Analysis e Analisi delle Minacce.\nQueste analisi sono finalizzate a comprendere le priorit\u00e0 e i requisiti di continuit\u00e0 operativa. La Business Impact Analysis (BIA), nello specifico, \u00e8 il processo di analisi delle attivit\u00e0 e degli effetti che un'interruzione potrebbe avere su di esse e consente di stabilire le priorit\u00e0 per il recupero dei processi critici mediante la definizione del Maximum Tolerable Period of Disruption (MTPD). L'Analisi delle Minacce, invece, promuove la comprensione dei rischi relativi ai processi critici, delle loro dipendenze e delle potenziali conseguenze in caso di interruzione. Queste attivit\u00e0 costituiscono la base su cui vengono definiti - in fase di progettazione - i Recovery Time Objective (RTO) e i Recovery Point Objective (RPO), e su cui vengono selezionate le strategie e le tattiche di continuit\u00e0 operativa e le misure di mitigazione delle minacce. \nLe Analisi in oggetto devono essere effettuate annualmente o comunque ogni volta che si dovesse verificare uno dei seguenti casi:\nLa Societal security -- Business continuity management systems -- Guidelines for business impact analysis (BIA) \u00e8 lo standard internazionale di riferimento per lo sviluppo di questa particolare tipologia di analisi.\nElaborate e aggiornate da Disaster Recovery Institute International, le pratiche professionali per la gestione della continuit\u00e0 operativa sono un \"corpus\" di conoscenze create per fornire assistenza durante le fasi di sviluppo, implementazione e aggiornamento dei programmi di business continuity. Intendono anche costituire uno strumento per condurre valutazioni di programmi esistenti.\nStrategie di continuit\u00e0 operativa.\nL'identificazione e la valutazione di un range di strategie di continuit\u00e0 operativa consentono all'organizzazione di scegliere le opzioni pi\u00f9 appropriate per prevenire un'interruzione dei processi critici e per fronteggiarla in caso di incidente. Le strategie selezionate forniranno le linee guida per la ripresa delle attivit\u00e0 a un livello predefinito accettabile, entro i limiti temporali concordati.\nOperativamente, una strategia di BC \u00e8, per un dato rischio di interruzione, la contromisura (opzione) che si intenderebbe attuare in caso di incidente (emergenza, crisi o disastro).\nUn Piano di contingenza \u00e8 una tipologia di programma di BC.\nPiani e procedure di continuit\u00e0 operativa.\nL'implementazione di un piano di continuit\u00e0 operativa comporta la creazione di una struttura di risposta agli incidenti che monitori e coordini la fase di reazione a un evento critico, fino al ritorno alla normalit\u00e0. \u00c8 l'insieme di procedure documentate che guidano le organizzazioni nel rispondere, recuperare, riprendere e ripristinare a un livello pre-definito le attivit\u00e0 a seguito di un'interruzione (\"disruption\") e copre le risorse, i servizi e le attivit\u00e0 richieste per assicurare la continuit\u00e0 delle funzioni organizzative critiche. Tali documenti, a differenza del programma di BC che \u00e8 di livello direzionale, devono avere un taglio estremamente operativo e sintetico (in caso di emergenza le persone devono avere poche ma chiare e pratiche istruzioni). L'interruzione si riferisce alla fornitura dei prodotti o all'erogazione dei servizi, cio\u00e8 la gestione caratteristica (\"business\") di un'impresa o la finalit\u00e0 di un ente pubblico.\nIl Piano inoltre rappresenta uno dei principali output del ciclo di vita della gestione della continuit\u00e0 operativa ed \u00e8 declinato per qualsiasi tipo di organizzazione (pubblica, privata o anche no-profit) e per qualsiasi livello dell'organizzazione (strategico, tattico e operativo) con l'obiettivo di aumentarne la resilienza.\nIl piano di continuit\u00e0 operativa pu\u00f2 comprendere a sua volta dei piani specifici che includano procedure e informazioni particolari che - per motivi di migliore utilizzabilit\u00e0 e/o di dimensioni - \u00e8 preferibile vengano trattate separatamente. A titolo esemplificativo, si pensi al Piano delle crisi, al Piano pandemico o al Piano di comunicazione nella crisi. Tali piani specifici fanno comunque parte del piano di continuit\u00e0 operativa dell\u2019organizzazione.\nEsercitazioni e test.\nNulla di quanto fatto finora \u00e8 valido se non si prevede un'opportuna fase di esercitazione e test, che fornisce all'organizzazione l'opportunit\u00e0 di:\nLe esercitazioni e i test di continuit\u00e0 operativa devono essere effettuati a tutti i livelli. A livello strategico sar\u00e0 opportuno prevedere delle simulazioni di scenari di crisi, coinvolgendo il top management e - pi\u00f9 in generale - il gruppo di gestione della continuit\u00e0 operativa. A livello tattico verranno fatti dei \"functional test\" sui principali processi dell'organizzazione. A livello operativo verranno invece provati i piani di emergenza.\nValutazione degli andamenti.\nLe esercitazioni e i test, ma pi\u00f9 in generale anche tutta la fase di monitoraggio, misurazione, analisi e valutazione del sistema di gestione della continuit\u00e0 operativa devono tenere conto di specifiche metriche di performance e di efficacia delle misure a protezione delle attivit\u00e0 prioritizzate. Inoltre devono essere finalizzati a garantire la compliance rispetto ai requisiti predefiniti e la coerenza del set di informazioni documentate rispetto agli obiettivi di continuit\u00e0 operativa definiti nella politiche. \nA livello metodologico, invece, \u00e8 importante anche che siano previste a intervalli regolari (almeno ogni due anni) degli internal audit approfonditi per verificare la conformit\u00e0 del sistema di gestione con le norme e gli standard di riferimento. \nTutte queste attivit\u00e0 daranno un'idea al top management dei punti di forza e delle aree di miglioramento del programma di business continuity, per continuare a garantire che la gestione della continuit\u00e0 operativa sia adatta agli scopi dell'organizzazione, adeguata ed efficace nel definire procedure e costruire una capacit\u00e0 di risposta agli eventi critici.\nMiglioramento Continuo.\nLe non conformit\u00e0 daranno quindi luogo ad azioni correttivi, nella logica del miglioramento continuo su cui la materia si fonda (Ciclo di Deming, Plan-Do-Check-Act).\n\"Supply Chain Continuity Management\" (SCCM).\nIl campo di applicazione del sistema di gestione della continuit\u00e0 operativa deve tenere conto anche delle interdipendenze con la catena di fornitura, che stanno diventando sempre pi\u00f9 complesse, estese (spesso anche a livello internazionale) e mutevoli nel tempo, esponendo le organizzazioni a ulteriori rischi in caso di eventi critici o interruzioni. Per cui \u00e8 particolarmente importante prevedere dei meccanismi di s\"upply chain continuity management\". Abitualmente, la relazione tra cliente e fornitore \u00e8 vincolata a degli accordi contrattuali quali i Service Level Agreement (SLA) per le esternalizzazioni o gli Operational Level Agreement (OLA) per i servizi interni. \nLa Societal security -- Business continuity management systems -- Guidelines for supply chain continuity \u00e8 lo standard internazionale di riferimento per lo sviluppo di una capacit\u00e0 specifica di garantire la continuit\u00e0 operativa a fronte di interruzioni nella supply chain."}
{"id": "861615", "revid": "97983603", "url": "https://it.wikipedia.org/wiki?curid=861615", "title": "Fattoria di Marena", "text": "La Fattoria di Marena \u00e8 un edificio storico in localit\u00e0 Marena presso Bibbiena, in provincia di Arezzo.\nPietro Nati, medico e botanico, acquis\u00ec la casa padronale e la fattoria di Marena alla fine del XVII secolo attraverso un'asta pubblica.\nL'accesso alla villa, posta vicino all'abitato di Bibbiena, avviene tramite un viale di cipressi centenari, che termina di fronte alla semplice facciata principale dell'edificio, ornata da una bella scala a doppia rampa e dallo stemma della famiglia Nati posto sul portone principale d'ingresso.\nIl giardino frontale conserva poche tracce dell'antica sistemazione all'italiana, mentre quello retrostante \u00e8 caratterizzato da una grande fontana in pietra serena e cotto, che segnava probabilmente il centro di un impianto simmetrico successivamente alterato dalla piantumazione di conifere avvenuta agli inizi del Novecento.\nTra queste essenze presenti un bell'esemplare di sofora pendula. Sotto una graziosa loggia con colonne in cotto \u00e8 posta un'elegante \"pesa\" dell'inizio del Novecento ancora funzionante. Tra i vari fabbricati che compongono la propriet\u00e0 si ricorda la piccola cappella gentilizia, costruita alla fine del Settecento e decorata internamente in periodo successivo."}
{"id": "861621", "revid": "2184720", "url": "https://it.wikipedia.org/wiki?curid=861621", "title": "Novastar", "text": "I Novastar sono una band belga-olandese il cui leader \u00e8 il pianista e cantante Joost Zweegers. La band \u00e8 molto popolare in Belgio e nei Paesi Bassi. In Italia \u00e8 uscito il loro singolo \"Never Back Down\" nell'estate del 2006, seguito 15 anni dopo da \"Velvet Blue Sky\".\nHanno vinto l'Humo's Rock Rally 1996."}
{"id": "861624", "revid": "729019", "url": "https://it.wikipedia.org/wiki?curid=861624", "title": "John C. Wright", "text": "\u00c8 stato finalista al premio Nebula per il romanzo \"Orphans of Chaos\" e, dopo la pubblicazione del ciclo dell'Et\u00e0 dell'oro, il Publishers Weekly lo ha definito \"uno dei nuovi talenti di SF pi\u00f9 importanti di questo secolo\"."}
{"id": "861628", "revid": "35485", "url": "https://it.wikipedia.org/wiki?curid=861628", "title": "Alfian Sa'at", "text": ""}
{"id": "861630", "revid": "36426", "url": "https://it.wikipedia.org/wiki?curid=861630", "title": "Palazzo di Monte", "text": ""}
{"id": "861633", "revid": "95049", "url": "https://it.wikipedia.org/wiki?curid=861633", "title": "Porta Sanqualis", "text": "La Porta Sanqualis \u00e8 stata la prima apertura, in ordine cronologico, sul lato occidentale del colle Quirinale. Era infatti situata sul meno scosceso dei tre avvallamenti dell'alto dirupo, in corrispondenza dei quali fu possibile aprire dei varchi che consentissero l'accesso alla citt\u00e0 da quella parte. La sua posizione \u00e8 quasi certamente identificabile con i resti del muro che \u00e8 tuttora visibile nell'aiuola centrale di largo Magnanapoli, alla fine di via Nazionale. Si tratta di soli tre filari di blocchi di tufo, probabilmente relativi ad un lato della porta.\nIl tratto di mura serviane che dalla Sanqualis proseguiva verso nord, in direzione della vicina porta Salutaris, doveva essere protetto dalla cinta di mura, contrariamente al tratto successivo che era invece talmente scosceso e ripido da non aver bisogno di alcuna protezione se non, probabilmente, di un semplice parapetto.\nPoco oltre la porta, lungo il presumibile tracciato di mura, \u00e8 stata rinvenuta un'arcata di tufo (inglobata ora nell'androne del vicino palazzo Antonelli, al n. civico 158 della piazza), simile a quella visibile nei pressi della porta Raudusculana: anche in questo caso, considerata l'altezza dell'arcata dal livello originario del suolo su cui venne costruita, \u00e8 probabile debba trattarsi di una sorta di postazione di artiglieria per armi da lancio sul tipo della catapulta o della balista. L'area era infatti esposta verso il Campo Marzio che, sebbene integrato nell'immediato circondario di Roma, era per\u00f2 esterno alle mura. Le tecniche costruttive utilizzate per la sistemazione dell'arcata sembrano risalire ad un restauro effettuato nell'87 a.C., ma poich\u00e9 a quell'epoca la citt\u00e0 era gi\u00e0 abbastanza estesa verso il Campo Marzio, la costruzione originale risale probabilmente ad un periodo precedente.\nIl nome della porta \u00e8 dovuto alla vicinanza del tempio di Sanco (o Semo Sanco, o Sanquale), antica divinit\u00e0 di cui non sono per\u00f2 tramandate molte notizie, se non che si trattava di una divinit\u00e0 importata in origine dai sabini, abitatori del colle prima della fusione con gli elementi latini stanziati sul Palatino. Il nome comunque non \u00e8 certamente di origine latina."}
{"id": "861636", "revid": "1573940", "url": "https://it.wikipedia.org/wiki?curid=861636", "title": "Palazzo Martellini", "text": "Il Palazzo Martellini - Montini \u00e8 un edificio storico di Bibbiena (AR), situato in via Cappucci 8. \nStoria e descrizione.\nIl palazzo di origine quattrocentesca, di cui si conserva al piano terreno un bel portico tamponato, con sette archi in pietra nei quali sono inseriti tre portoni ed alcune finestre, venne modificato sia nella facciata che negli interni nel XVIII secolo. \nAi piani primo e secondo presenta due ordini di sei finestre, con cornici in pietra e persiane verdi alla fiorentina.\nSopra il portone d'ingresso \u00e8 posto lo stemma cinquecentesco dei Martellini, accanto al quale furono aggiunti in epoca successiva quelli dei Biondi e dei Montini. \nSul retro del palazzo si trova un cortile lastricato in pietra aperto sul giardino all'italiana con aiuole delimitate da vialetti e siepi di bosso. \nNell'androne d'ingresso che introduce al giardino si pu\u00f2 ammirare un bell'affresco tardo settecentesco raffigurante una statua. \nAll'interno, alcune stanze del primo piano sono decorate con pitture a tempera tardo settecentesche e \"grisailles\" ed alcuni pavimenti in cotto, sono dipinti alla palladiana."}
{"id": "861638", "revid": "194571", "url": "https://it.wikipedia.org/wiki?curid=861638", "title": "Sutura metopica", "text": ""}
{"id": "861643", "revid": "9447", "url": "https://it.wikipedia.org/wiki?curid=861643", "title": "John Charles Wright", "text": ""}
{"id": "861644", "revid": "51236", "url": "https://it.wikipedia.org/wiki?curid=861644", "title": "TRL On Tour", "text": ""}
{"id": "861645", "revid": "110157", "url": "https://it.wikipedia.org/wiki?curid=861645", "title": "Roseto botanico Carla Fineschi", "text": "Il Roseto botanico Carla Fineschi o Roseto di Cavriglia \u00e8 un giardino botanico, situato in localit\u00e0 Casalone a Cavriglia, in provincia di Arezzo.\nStoria.\nIl Roseto di Cavriglia \u00e8 il risultato di pi\u00f9 di trenta anni di lavoro del Prof. Gianfranco Fineschi e porta il nome di Carla Fineschi in memoria della compagna che ha collaborato alla crescita e allo sviluppo del giardino, grazie alla sua elevata capacit\u00e0 organizzativa e alla sua profonda dedizione. Il Roseto, che gi\u00e0 svolge un'intensa attivit\u00e0 culturale e scientifica mantenendo rapporti con universit\u00e0 e istituzioni di tutto il mondo, tende sempre di pi\u00f9 ad assumere una connotazione di laboratorio botanico vivente aperto a tutti gli enti di ricerca che desiderano utilizzarlo.\nDescrizione.\nNel roseto vi \u00e8 presente una delle pi\u00f9 grandi collezioni di specie di rose utilizzate a fini di studio e ricerca ed \u00e8 uno dei pochi giardini privati, di tale dimensione, che esistono al mondo.\nL'impostazione del roseto \u00e8 rigorosamente dettata dalla tradizionale struttura botanica, pertanto le rose sono state piantate in spazi separati e suddivise in sezioni, specie e sottospecie e ibridi. Ogni pianta \u00e8 contraddistinta da un cartellino contenente le informazioni identificative di base (il nome botanico, l'anno di introduzione in Europa, la possibilit\u00e0 o meno di produrre ibridi).\nIl roseto attualmente contiene 7000 variet\u00e0 di piante uniche, alcune delle quali si pensavano estinte, ed \u00e8 possibile affermare che grazie a tale quantit\u00e0 di piante, in esso \u00e8 rappresentata la storia della rosa con tutti i suoi riferimenti culturali e scientifici."}
{"id": "861652", "revid": "36426", "url": "https://it.wikipedia.org/wiki?curid=861652", "title": "Roseto di Cavriglia", "text": ""}
{"id": "861655", "revid": "2171441", "url": "https://it.wikipedia.org/wiki?curid=861655", "title": "Don Sharp", "text": "Biografia.\nI suoi film pi\u00f9 famosi furono realizzati per la Hammer Film Productions negli anni sessanta: fra questi, da segnalare \"Il mistero del castello\" (1962) e \"Rasputin il monaco folle\" (1965). Nel 1965 diresse anche \"Fu Manchu A.S.3 - Operazione tigre\", che racconta le avventure di Fu Manchu, il personaggio ideato da Sax Rohmer e qui interpretato da Christopher Lee, che fu probabilmente il suo pi\u00f9 grande successo. \nFra le sue altre opere, da ricordare la spy-story brillante \"Il nostro uomo a Marrakesh\" (1966), la storia fantastica \"Quei fantastici pazzi volanti\" (1967) e il remake del 1978 de \"I 39 scalini\", in una versione con Robert Powell nel ruolo di Richard Hannay.\nSharp interpret\u00f2 anche la parte di Stephen \"Mitch\" Mitchell nella serie di \"fantascienza\" \"Journey Into Space\", trasmessa dalla BBC nel 1953.\nMor\u00ec nel 2011, all'et\u00e0 di 90 anni, dopo un breve ricovero ospedaliero."}
{"id": "861656", "revid": "363629", "url": "https://it.wikipedia.org/wiki?curid=861656", "title": "Sharka", "text": "Plum pox, meglio conosciuta come sharka o vaiolatura delle drupacee, \u00e8 la malattia virale pi\u00f9 pericolosa e devastante per il genere \"Prunus\". \u00c8 causata dal \"Plum Pox Virus (PPV)\", e i diversi ceppi del virus possono colpire diverse specie tra cui pesco e nettarine, albicocco, susino, mandorlo e ciliegio dolce e amaro, oltre ad alcune specie ornamentali e selvatiche.\nDalla alla prima segnalazione in Bulgaria nel 1917 su drupe di susino (di qui la denominazione \"sharka\", che in lingua bulgara significa \"vaiolo\"), la malattia si \u00e8 rapidamente diffusa in tutti i paesi europei e del bacino Mediterraneo coltivati a drupacee, in India e, nel continente americano, in Cile, Stati Uniti e Canada. In Italia la malattia \u00e8 stata individuata per la prima volta nel 1973 in Val Venosta in un frutteto di albicocco della cultivar omonima.\nIl principale vettore del virus sono gli afidi (\"Myzus persicae\", \"Mizus varians\", \"Brachycaudus helychrysi\", \"Hyalopterus pruni\"). Vi \u00e8 poi una diffusione dovuta al trasferimento su lunghe distanze di materiale infetto.\nIl virus non \u00e8 pericoloso per i consumatori ma, oltre a portare alla morte della pianta, rende invendibili i frutti a causa delle deformit\u00e0 ed elevata acidit\u00e0. \nEffetti della malattia.\nLe manifestazioni della Sharka variano notevolmente in relazione alla specie e cultivar ospite, alla virulenza del ceppo virale, alle condizioni climatiche ed alla contemporanea infezione della pianta con altri virus.\nLotta.\nNon esiste cura possibile per questa virosi e l'unico rimedio \u00e8 l'abbattimento e la distruzione di tutti gli esemplari infetti, come previsto in Italia dalla lotta obbligatoria (DM del 29 novembre 1996), e l'uso per i nuovi impianti di materiale di propagazione sano e certificato. \u00c8 stata ottenuta una variet\u00e0 di susino resistente al virus tramite ingegneria genetica, ma non \u00e8 disponibile sul mercato."}
{"id": "861658", "revid": "7133791", "url": "https://it.wikipedia.org/wiki?curid=861658", "title": "Donald Sharp", "text": ""}
{"id": "861660", "revid": "123537206", "url": "https://it.wikipedia.org/wiki?curid=861660", "title": "Villa La Barbolana", "text": "Villa La Barbolana \u00e8 situata in localit\u00e0 Tavernelle di Anghiari, in provincia di Arezzo.\nDescrizione.\nLa Barbolana rappresenta un singolarissimo esempio di villa fortificata in territorio aretino. L'originale impostazione tipologica e volumetrica con l'eccezionale sviluppo in altezza della torre centrale e la non comune posizione geografica ne fanno un elemento emergente e determinante nel paesaggio della Valtiberina.\nLa villa \u00e8 collegata al Convento dei Cappuccini, posto pi\u00f9 in alto, attraverso un rettilineo affiancato da cipressi. La sua storia \u00e8 legata a quella del feudo imperiale di Montauto governato fin dal secolo XI dalla famiglia Barbolani di Montauto. L'edificio, voluto da Federigo di Antonio Barbolani e costruito tra 1556 e il 1582, rappresenta un momento di sintesi tra la villa, il palazzo e il castello. Ha una pianta quadrata con bastioni angolari lievemente sporgenti; la mole del volume \u00e8 scandita dalle finestrature, alcune delle quali finte o ritamponate, ed alleggerita dall'altezza della torre centrale.\nIl disegno dell'edificio \u00e8 d attribuire a Simone Genga.\nGli ambienti interni risultano in gran parte voltati con portali rinascimentali in pietra e pavimentazione in cotto. Al piano terreno \u00e8 posta la cappella del secolo XVIII. Fin dalla sua costruzione la villa fu funzionale ad una grande tenuta agricola in allestimento e svolse quindi anche il ruolo di centro di fattoria, consolidatosi fra il XVII e XVIII secolo. L'edificio \u00e8 stato oggetto di ammodernamento nel secolo scorso in occasione del matrimonio tra Carlotta Barbolani di Montauto e Simone Francesco Velluti Zati, duca di San Clemente.\nIl pianoro in cui sorge la villa \u00e8 attualmente sistemato a prato con siepe di bosso perimetrale e una cortina di cipressi sul lato che affaccia verso la val Sovara. Pregevole infine il pozzo in pietra che sorge al lato del vialetto d'ingresso."}
{"id": "861665", "revid": "196390", "url": "https://it.wikipedia.org/wiki?curid=861665", "title": "Codice da vinci", "text": ""}
{"id": "861668", "revid": "1305772", "url": "https://it.wikipedia.org/wiki?curid=861668", "title": "037", "text": ""}
{"id": "861670", "revid": "1305772", "url": "https://it.wikipedia.org/wiki?curid=861670", "title": "038", "text": ""}
{"id": "861671", "revid": "1305772", "url": "https://it.wikipedia.org/wiki?curid=861671", "title": "039", "text": ""}
{"id": "861672", "revid": "2091899", "url": "https://it.wikipedia.org/wiki?curid=861672", "title": "Villa Oliveto", "text": "Villa Oliveto si trova in localit\u00e0 Oliveto presso Civitella in Val di Chiana (AR).\nStoria e descrizione.\nLa villa \u00e8 posta sulle colline che digradano da Civitella verso la Valdichiana, appena fuori dalla cinta muraria dell'abitato di Oliveto; l'imponente facciata principale, orientata ad est, domina buona parte della Valdichiana. \nL'edificio attuale \u00e8 frutto di un intervento ottocentesco, realizzato probabilmente su di un precedente fabbricato colonico, che gli ha conferito l'assetto ed il rigore della \"Casa Padronale\", con la presenza del piano nobile, di quello di servizio sovrastante e dei locali destinati a frantoio e cantine ai livelli inferiori; il tutto \u00e8 rimarcato dalla scansione delle aperture allineate su tutti i livelli fuori terra. \nLa villa \u00e8 circondata da un parco di ispirazione romantica, con notevoli esemplari di cedro e leccio, caratterizzato da un sinuoso percorso che digrada, dalla facciata principale, sui terrazzamenti coltivati ad olivi. L'edificio fu realizzato e fu dimora dei Conti Barbolani di Montauto; nel 1927 fu acquistato dalla famiglia Mazzi che lo ha ceduto alla Amministrazione Comunale di Civitella in Val di Chiana nel 1980. Durante la seconda guerra mondiale la villa fu sede di un campo di concentramento per ebrei. Il Comune ha destinato l'edificio a sede di \"Centro di documentazione sui campi di concentramento\"."}
{"id": "861673", "revid": "1305772", "url": "https://it.wikipedia.org/wiki?curid=861673", "title": "040", "text": ""}
{"id": "861674", "revid": "1305772", "url": "https://it.wikipedia.org/wiki?curid=861674", "title": "041", "text": ""}
{"id": "861675", "revid": "1305772", "url": "https://it.wikipedia.org/wiki?curid=861675", "title": "042", "text": ""}
{"id": "861677", "revid": "229538", "url": "https://it.wikipedia.org/wiki?curid=861677", "title": "Stazione Sh\u014dwa", "text": "I lavori di realizzazione della base permanente Sh\u014dwa (\u662d\u548c\u57fa\u5730 \"Sh\u014dwa Kichi\", talvolta traslitterata Syowa), in Antartide, iniziarono il 29 gennaio 1957, durante la prima Japanese Antarctic Research Expedition. Ubicata su una superficie rocciosa a quattro chilometri dalla costa, nella East Ongul Island, sorge a 69\u00b000\u2032 lat. S, 39\u00b035\u2032 long. E, 29 m di quota e rappresenta il punto di riferimento delle ricerche giapponesi in Antartide.\nClima.\nL'archivio meteorologico 1957-2006 \u00e8 mancante dei dati per gli anni 1958 e 1962-65. La temperatura media annua, calcolata sui restanti, \u00e8 di \u221210,5\u00a0\u00b0C (deviazione standard: 0,8\u00a0\u00b0C). Dato il clima oceanico, che contraddistingue tutta la costa antartica, gennaio risulta essere il mese pi\u00f9 caldo (\u22120,7\u00a0\u00b0C); il semestre invernale \u00e8 invece poco caratterizzato dal kernlose winter, poich\u00e9 aprile fa segnare una media di 9,9\u00a0\u00b0C, che scende a \u221219,3\u00a0\u00b0C ad agosto. Gli estremi termici si collocano fra una minima di \u221245,3\u00a0\u00b0C (4 settembre 1982) e una massima di 10,0\u00a0\u00b0C (21 gennaio 1977). La pressione media, ridotta al livello del mare, risulta di 986,6 hPa, mentre il vento medio \u00e8 di 6,5\u00a0m/s con un massimo di 61,2\u00a0m/s registrato il 27 maggio 1996.\nIl quadro della storia climatica su base decennale, dopo aver mostrato una lieve fase di optimum nel XX secolo, mette in luce una maggiore variabilit\u00e0 intrannuale, con una tendenza di difficile interpretazione ma che, per similitudine, rammenta quella di Mirnyj:\nLogistica e identificativi.\nSh\u014dwa, che funge da base logistica per le stazioni semi permanenti Mizuho e Dome Fuji, dispone di 47 edifici per una superficie totale di 6.400 m\u00b2 circa, dove pu\u00f2 ospitare fino a un massimo di 110 persone durante la stagione estiva, che si riducono a 40, in media, durante l'inverno. Per il suo funzionamento, annualmente utilizza 450 m3 di carburante e 2.088 m3 di acqua potabile ricavata per fusione del ghiaccio e trattata. Sh\u014dwa fa parte della rete dell'Organizzazione Meteorologica Mondiale: il codice identificativo \u00e8 89532.\nNella cultura di massa.\nLa stazione Showa \u00e8 la base da cui partono le esplorazioni e le ricerche svolte dal team al centro delle vicende narrate nell'anime \"A Place Further Than the Universe\".\nIl film Antarctica \u00e8 ambientato nella stazione Showa e nei suoi dintorni."}
{"id": "861680", "revid": "1305772", "url": "https://it.wikipedia.org/wiki?curid=861680", "title": "043", "text": ""}
{"id": "861685", "revid": "599013", "url": "https://it.wikipedia.org/wiki?curid=861685", "title": "044", "text": ""}
{"id": "861687", "revid": "1885593", "url": "https://it.wikipedia.org/wiki?curid=861687", "title": "Genrich Gustavovi\u010d Nejgauz", "text": "Biografia.\nNeuhaus nacque a Elizavetgrad (oggi Kropyvnyc'kyj), una piccola citt\u00e0 dell'Ucraina. La sua era una famiglia di musicisti: i genitori erano due insegnanti di pianoforte e la madre, Olga Blumenfeld, di origini polacche, era la sorella di Felix Blumenfeld, famosissimo pianista, compositore ed insegnante, maestro di Simon Barer e Vladimir Horowitz. Un altro importante legame era quello con Karol Szymanowski, importante compositore polacco, che era cugino della madre di Heinrich. Furono proprio Blumenfeld e Szymanowski che scoprirono l'eccezionale talento di Heinrich e gli procurarono i primi ingaggi internazionali: a 16 anni, infatti, diede alcuni concerti in Germania e si ferm\u00f2 nel 1905 a Berlino per studiare con Leopold Godowsky. Il periodo di studio con Godowsky fu breve ma, dopo due anni in Italia e una breve permanenza in Russia, Neuhaus torn\u00f2 a Berlino per continuare gli studi con Heinrich Bart, del quale per\u00f2 rifiut\u00f2 le preferenze di stile e repertorio (Bart era un rigorosissimo sostenitore della vecchia tradizione tedesca e detestava Wagner, Liszt e tutti i compositori moderni). Ritrov\u00f2 infine Godowsky a Vienna e si diplom\u00f2 in Russia, a Pietrogrado, nel 1915. In quello stesso anno cominci\u00f2 la sua attivit\u00e0 come insegnante, prima a Kirovohrad, poi a Tbilisi e Kiev. Nel 1922 fu trasferito a Mosca, dove insegn\u00f2 fino alla fine. Tra il 1935 e il 1937 fu direttore del Conservatorio di Mosca. Il suo innovativo modo di insegnare attrasse numerosi allievi illustri: \u0116mil' Gilel's, Svjatoslav Richter, Victor Eresko, Yakov Zak. Neuhaus aveva un figlio, Stanislav, che fu pianista (allievo del padre), compagno in esibizioni in duo e assistente durante l'insegnamento. Circondato dalla stima di tutto il mondo musicale sovietico, soprattutto dopo che i suoi allievi Richter e Gilels rivoluzionarono lo stile del pianismo occidentale, Neuhaus continu\u00f2 a suonare ed a insegnare fino alla morte.\nRepertorio - Incisioni.\nIl repertorio di Neuhaus era vastissimo e comprendeva, tra le tante cose, tutte le Sonate di Skrjabin, molti pezzi di Chopin (tra cui le Sonate), una buona parte delle opere di Schumann, molte Sonate di Beethoven e classici tedeschi (Bach, Mozart). Il suo interesse per i compositori sovietici \u00e8 rappresentato da numerose esecuzioni di pezzi di Prokof'ev, Mjaskovskij, \u0160ostakovi\u010d (che Neuhaus conosceva, tutti, personalmente). Altra particolarit\u00e0 era la presenza di molta musica di Debussy e Ravel, che erano eseguiti molto raramente dai pianisti russi della sua generazione. Tra i concerti con orchestra, nel suo repertorio spiccano quelli di Liszt, Chopin (il primo), Skrjabin. Durante i concerti in duo con il figlio eseguiva spesso le Suites per due pianoforti di Rachmaninov e Arenskij e la Sonata di Mozart. Questo repertorio cos\u00ec vasto, che copriva tutti i principali stili ed autori, dimostra la grande apertura che caratterizzava Neuhaus e spiega anche i successi che i suoi allievi riportavano in ogni campo della musica pianistica.\nA causa del suo grande valore artistico, Neuhaus era molto ricercato dalle compagnie discografiche russe e ha lasciato incisioni di una buona parte del suo repertorio. Particolarmente Importanti sono quelle di opere di Skrjabin: Neuhaus eccelleva sia nei piccoli pezzi, che nelle grandi forme e, tanto i Preludi, quanto il Concerto e la Fantasia sono ottime prove, sia per il suono raffinatissimo, che per il rispetto delle forme e dei complessi ritmi skrjabiniani. Tra le altre incisioni pi\u00f9 facilmente reperibili vi sono le Sonate di Beethoven, i Preludi di Debussy e le Visions Fugitives di Prokof'ev (una delle migliori incisioni). Tra le incisioni in duo, interessante \u00e8 la Sonata per due pianoforti di Mozart, eseguita con tempi rapidissimi e grande precisione tecnica.\nL'insegnamento.\nNeuhaus cominci\u00f2 a elaborare il suo metodo di insegnamento fin da piccolo: i genitori, infatti, enfatizzavano le caratteristiche di virtuosismo e agilit\u00e0 delle dita, che erano in auge nella scuola russa dell'epoca. Neuhaus ripudi\u00f2 fin dall'inizio quel metodo, ritenendo che gli elementi culturali e mentali dell'esecuzione fossero pi\u00f9 importanti rispetto alla semplice agilit\u00e0 delle dita. La tecnica pianistica presuppone, secondo il maestro russo, una visione musicale e i problemi dell'esecuzione pianistica vanno, quindi, affrontati a partire dalla musica e non come meri problemi tecnici da risolvere indipendentemente dal contesto musicale. Un'altra importante innovazione fu l'uso di un metodo che fosse radicalmente diverso a seconda delle caratteristiche dell'allievo, a cui veniva applicato. Infatti, secondo Neuhaus l'insegnante aveva il dovere di capire ogni aspetto dell'allievo, anche quelli caratteriali, e soprattutto le preferenze musicali e stilistiche. Per questo, il percorso doveva essere sia educativo, che rispettoso delle idee e dei gusti dei singoli allievi: il maestro non doveva mai imporre la sua visione di un pezzo. Altra caratteristica importante erano le lezioni aperte: chiunque poteva entrare e ascoltare Neuhaus al lavoro; ci\u00f2 che il maestro insegnava non era un segreto e doveva essere udito dal maggior numero possibile di persone. Molti studenti del Conservatorio di Mosca ascoltavano per giornate intere le lezioni di Neuhaus; la presenza di molte persone lo influenzava positivamente e aumentava il valore delle lezioni. Neuhaus espresse molti dei suoi concetti in un importante trattato intitolato, non a caso, \"L'arte del pianoforte\", che \u00e8 stato tradotto in molte lingue e letto da numerosi insegnanti di tutti i livelli."}
{"id": "861689", "revid": "1305772", "url": "https://it.wikipedia.org/wiki?curid=861689", "title": "045", "text": ""}
{"id": "861691", "revid": "1305772", "url": "https://it.wikipedia.org/wiki?curid=861691", "title": "046", "text": ""}
{"id": "861692", "revid": "1305772", "url": "https://it.wikipedia.org/wiki?curid=861692", "title": "047", "text": ""}
{"id": "861694", "revid": "1305772", "url": "https://it.wikipedia.org/wiki?curid=861694", "title": "048", "text": ""}
{"id": "861695", "revid": "1318658", "url": "https://it.wikipedia.org/wiki?curid=861695", "title": "049", "text": ""}
{"id": "861697", "revid": "1318658", "url": "https://it.wikipedia.org/wiki?curid=861697", "title": "050", "text": ""}
{"id": "861703", "revid": "1318658", "url": "https://it.wikipedia.org/wiki?curid=861703", "title": "051", "text": ""}
{"id": "861706", "revid": "1318658", "url": "https://it.wikipedia.org/wiki?curid=861706", "title": "052", "text": ""}
{"id": "861707", "revid": "1573940", "url": "https://it.wikipedia.org/wiki?curid=861707", "title": "Du Mu", "text": "Du Mu e Li Shangyin sono i \"Piccoli Li-Du\" (\u5c0f\u674e\u675c), in confronto ai \"Grandi Li-Du\": Li Bai e Du Fu. Dieci delle sue poesie sono state inserite nell'antologia \"Trecento poesie Tang\"."}
{"id": "861708", "revid": "1318658", "url": "https://it.wikipedia.org/wiki?curid=861708", "title": "053", "text": ""}
{"id": "861709", "revid": "1318658", "url": "https://it.wikipedia.org/wiki?curid=861709", "title": "054", "text": ""}
{"id": "861710", "revid": "125406710", "url": "https://it.wikipedia.org/wiki?curid=861710", "title": "055", "text": ""}
{"id": "861711", "revid": "120443145", "url": "https://it.wikipedia.org/wiki?curid=861711", "title": "Corvo Vini", "text": "Corvo Vini Duca di Salaparuta \u00e8 un'importante e antica azienda produttrice degli omonimi vini della Sicilia nord-occidentale, con stabilimenti industriali nel comune di Casteldaccia, in provincia di Palermo.\nStoria.\nL'azienda venne fondata nel 1824 dal Principe Don Giuseppe Alliata di Villafranca, 7\u00ba duca di Salaparuta, e aveva come sede una torre. L'attivit\u00e0 fu proseguita dal figlio Edoardo, che costru\u00ec le cantine di Casteldaccia arrivando a produrre centomila bottiglie l'anno. Si tratta di una delle prime aziende vinicole ad esportare vino siciliano in Europa e in America gi\u00e0 nella seconda met\u00e0 del XIX secolo. Il duca Enrico Alliata, considerato un maestro della moderna enologia, prosegu\u00ec a inizio novecento l'attivit\u00e0.\nL'azienda fu acquisita negli anni sessanta dalla Regione siciliana tramite l'ESPI e denominata \"Casa Vinicola Corvo Duca di Salaparuta\", e ceduta nel 2000 all'ILLVA di Saronno.\nAttivit\u00e0.\nL'azienda produce sei variet\u00e0 di vino, tra cui quelle tradizionali di vino rosso e bianco, da uve coltivate nelle province di Agrigento e Caltanissetta e di vino rosato dall'entroterra del Trapanese, oltre ad altre tre variet\u00e0 non tradizionali.\nIl Corvo rosso ha la percentuale di alcool pari al 12,5%."}
{"id": "861712", "revid": "1318658", "url": "https://it.wikipedia.org/wiki?curid=861712", "title": "056", "text": ""}
{"id": "861713", "revid": "1318658", "url": "https://it.wikipedia.org/wiki?curid=861713", "title": "057", "text": ""}
{"id": "861715", "revid": "1318658", "url": "https://it.wikipedia.org/wiki?curid=861715", "title": "058", "text": ""}
{"id": "861717", "revid": "1318658", "url": "https://it.wikipedia.org/wiki?curid=861717", "title": "059", "text": ""}
{"id": "861718", "revid": "15812084", "url": "https://it.wikipedia.org/wiki?curid=861718", "title": "Contratto di lavoro a domicilio", "text": ""}
{"id": "861720", "revid": "1318658", "url": "https://it.wikipedia.org/wiki?curid=861720", "title": "060", "text": ""}
{"id": "861722", "revid": "1318658", "url": "https://it.wikipedia.org/wiki?curid=861722", "title": "061", "text": ""}
{"id": "861723", "revid": "1318658", "url": "https://it.wikipedia.org/wiki?curid=861723", "title": "062", "text": ""}
{"id": "861726", "revid": "1318658", "url": "https://it.wikipedia.org/wiki?curid=861726", "title": "064", "text": ""}
{"id": "861727", "revid": "1318658", "url": "https://it.wikipedia.org/wiki?curid=861727", "title": "065", "text": ""}
{"id": "861728", "revid": "1318658", "url": "https://it.wikipedia.org/wiki?curid=861728", "title": "066", "text": ""}
{"id": "861731", "revid": "1652635", "url": "https://it.wikipedia.org/wiki?curid=861731", "title": "067", "text": ""}
{"id": "861732", "revid": "1318658", "url": "https://it.wikipedia.org/wiki?curid=861732", "title": "068", "text": ""}
{"id": "861735", "revid": "34119", "url": "https://it.wikipedia.org/wiki?curid=861735", "title": "Plum pox", "text": ""}
{"id": "861738", "revid": "1318658", "url": "https://it.wikipedia.org/wiki?curid=861738", "title": "069", "text": ""}
{"id": "861741", "revid": "34119", "url": "https://it.wikipedia.org/wiki?curid=861741", "title": "Plum Pox Virus", "text": ""}
{"id": "861742", "revid": "729019", "url": "https://it.wikipedia.org/wiki?curid=861742", "title": "Battaglia di Wavre", "text": "Nella battaglia di Wavre una retroguardia dell'esercito prussiano, venne fatta ripiegare da una pi\u00f9 numerosa armata francese, ma consent\u00ec al generale Bl\u00fccher, comandante in capo dell'esercito di Wellington, di sbaragliare Napoleone nella Battaglia di Waterloo.\nLa battaglia di Wavre fu l'ultima battaglia dei Cento Giorni di Napoleone. Essa fu combattuta dal 18 al 19 giugno 1815 e fu l'ultima battaglia non solo dei Cento Giorni ma anche delle Guerre napoleoniche. Fu combattuta fra una retroguardia prussiana sotto il comando del generale Johann von Thielmann e tre corpi dell'armata francese comandati dal Maresciallo Grouchy.\nAntefatto.\nNella battaglia di Ligny, due giorni prima, l'esercito prussiano era stato obbligato a ritirarsi in maniera disordinata. Napoleone invi\u00f2 Grouchy all'inseguimento con l'ala destra dell'Armata del Nord costituita da 32.000 uomini e 96 cannoni:\nGrouchy fu lento nell'iniziare l'inseguimento, dando cos\u00ec tempo a Bl\u00fccher di raggruppare il suo esercito e avanzare con tre corpi, raggiungendo Wellington a Waterloo. Il quarto contingente, il III Corpo di 17.000 uomini e 48 cannoni condotto da Thielmann, venne lasciato in retroguardia. La forza principale di Thielman occup\u00f2 Wavre e Bierges mentre un piccolo fianco occup\u00f2 Limale.\nLa battaglia.\nNello stesso giorno in cui Napoleone si preparava ad attaccare Wellington alla Battaglia di Waterloo, il Maresciallo Grouchy, al comando dei Corpi del generale G\u00e9rard e del generale Vandamme, si preparava ad attaccare le forze prussiane sul fiume Dyle tra le citt\u00e0 di Wavre e Limale.\nGrouchy aveva avuto ordini scritti e verbali, da parte di Napoleone, di marciare su Wavre e iniziare la battaglia contro i prussiani.Grouchy e i suoi comandanti poterono udire, in lontananza, il rombo dei cannoni della Grande batteria di Waterloo. I comandanti di Grouchy, specialmente G\u00e9rard, suggerirono che loro dovevano \u201cmarciare al rombo dei cannoni\u201d. Grouchy, comunque, temette le conseguenze di disubbidire agli ordini di Napoleone e prosegu\u00ec ignorando il consiglio dei suoi comandanti di corpo. Egli continu\u00f2 la marcia su Wavre e impegn\u00f2 l'esercito prussiano lanciando una serie di pesanti attacchi contro la retroguardia di Thielmann; nonostante fossero in inferiorit\u00e0 numerica, i prussiani mantennero per\u00f2 il campo. Un durissimo combattimento si svilupp\u00f2 nei pressi del ponte di Limale non appena le truppe di Grouchy tentarono di prenderlo d'assalto; ancora una volta i prussiani mantennero la posizione coprendo cos\u00ec il trasferimento di Bl\u00fccher con 72.000 uomini in aiuto a Wellington a Waterloo.\nAlle 17:00 Grouchy ricevette un ordine da Napoleone che lo richiamava in aiuto alla forza principale a Waterloo. L'ordine giunse comunque troppo tardi perch\u00e9 Grouchy potesse intervenire efficacemente a Waterloo ed egli decise di mantenere la sua posizione. Dopo l'ulteriore azione nella mattinata del 19 giugno, i prussiani finalmente si ritirarono. Grouchy, dopo aver saputo della disfatta di Waterloo, inizi\u00f2 a ritirarsi.\nConclusioni.\nMentre la battaglia volgeva verso la conclusione con una vittoria francese e i prussiani in ritirata, Grouchy pot\u00e9 soltanto pensare alla sua inutile e vuota vittoria. I prussiani mantennero il loro campo per il tempo sufficiente affinch\u00e9 Bl\u00fccher trasferisse i suoi 72.000 uomini in aiuto di Wellington a Waterloo. Per i prussiani, invece, fu una vittoria strategica; la loro retroguardia resistette a una forza avversaria nettamente superiore, abbastanza affinch\u00e9 Bl\u00fccher si unisse alle forze di Wellington e insieme infliggessero la disfatta definitiva all'Imperatore Napoleone. Inoltre la retroguardia prussiana tenne a bada 33.000 francesi che altrimenti avrebbero potuto prender parte alla Battaglia di Waterloo."}
{"id": "861744", "revid": "1318658", "url": "https://it.wikipedia.org/wiki?curid=861744", "title": "070", "text": ""}
{"id": "861745", "revid": "114930", "url": "https://it.wikipedia.org/wiki?curid=861745", "title": "Retrocrociata", "text": ""}
{"id": "861746", "revid": "1318658", "url": "https://it.wikipedia.org/wiki?curid=861746", "title": "071", "text": ""}
{"id": "861748", "revid": "767487", "url": "https://it.wikipedia.org/wiki?curid=861748", "title": "After Virtue", "text": "After Virtue \u00e8 un album del compositore belga Wim Mertens, pubblicato nel 1988 dalla Delabel/Virgin France."}
{"id": "861749", "revid": "1318658", "url": "https://it.wikipedia.org/wiki?curid=861749", "title": "072", "text": ""}
{"id": "861750", "revid": "1318658", "url": "https://it.wikipedia.org/wiki?curid=861750", "title": "073", "text": ""}
{"id": "861751", "revid": "1318658", "url": "https://it.wikipedia.org/wiki?curid=861751", "title": "074", "text": ""}
{"id": "861752", "revid": "1318658", "url": "https://it.wikipedia.org/wiki?curid=861752", "title": "075", "text": ""}
{"id": "861753", "revid": "1318658", "url": "https://it.wikipedia.org/wiki?curid=861753", "title": "076", "text": ""}
{"id": "861754", "revid": "554814", "url": "https://it.wikipedia.org/wiki?curid=861754", "title": "Empedocle (vulcano)", "text": "Empedocle \u00e8 un vulcano sottomarino situato nella catena dei Campi Flegrei del Mar di Sicilia circa al largo di Capo Bianco in Sicilia.\nToponimo.\n\u00c8 stato battezzato Empedocle, dal nome del filosofo e naturalista siceliota. Secondo il mito greco infatti Empedocle si gett\u00f2 a capofitto nel cratere dell'Etna, per scoprire il segreto della sua attivit\u00e0 eruttiva. Il suo corpo sarebbe stato in seguito restituito dal mare al largo della costa siciliana.\nDescrizione.\nLa scoperta del vulcano \u00e8 avvenuta nel corso di una crociera oceanografica nata col proposito di realizzare un documentario scientifico-divulgativo su quella che fu l'Isola Ferdinandea, la mitica \u00abisola che scapp\u00f2 via\u00bb, emersa dal mare di fronte a Sciacca nel giugno del 1831 e inabissatasi pochi mesi dopo, mentre era in corso una disputa per il suo possesso fra il Regno delle Due Sicilie, Regno Unito e Francia. La spedizione era finalizzata all'effettuazione di riprese e campionamenti con tecnologie avanzate sullo stato dell'Isola Ferdinandea, oggi ridotta a un banco vulcanico sottomarino che si innalza fino a 6-7 metri sotto il livello del mare ed ancora molto attivo sotto il profilo delle emissioni di gas.\nLa scoperta del vulcano Empedocle, che si trova nei cosiddetti \"Campi Flegrei del Mar di Sicilia\", evidenzia che, in realt\u00e0, l'isola Ferdinandea costituiva (con i vicini banchi \"\"Terribile\" e \"Nerita\"\") uno dei coni accessori di Empedocle, un edificio vulcanico paragonabile all'Etna per larghezza della base. Secondo Giovanni Lanzafame, dell'Istituto Nazionale di Geofisica e Vulcanologia, la struttura vulcanica di Empedocle si aggira intorno ai 400 metri di profondit\u00e0, con una base lunga 30\u00a0km per 25\u00a0km."}
{"id": "861755", "revid": "1318658", "url": "https://it.wikipedia.org/wiki?curid=861755", "title": "077", "text": ""}
{"id": "861756", "revid": "1318658", "url": "https://it.wikipedia.org/wiki?curid=861756", "title": "078", "text": ""}
{"id": "861758", "revid": "1318658", "url": "https://it.wikipedia.org/wiki?curid=861758", "title": "079", "text": ""}
{"id": "861759", "revid": "1318658", "url": "https://it.wikipedia.org/wiki?curid=861759", "title": "080", "text": ""}
{"id": "861762", "revid": "1318658", "url": "https://it.wikipedia.org/wiki?curid=861762", "title": "082", "text": ""}
{"id": "861763", "revid": "1318658", "url": "https://it.wikipedia.org/wiki?curid=861763", "title": "083", "text": ""}
{"id": "861766", "revid": "767487", "url": "https://it.wikipedia.org/wiki?curid=861766", "title": "Charles Conrad Abbott", "text": "Biografia.\nStudi\u00f2 medicina all'universit\u00e0 della Pennsylvania, laureandosi nel 1865, e serv\u00ec come chirurgo nell'esercito federale durante la guerra civile. \nFra il 1876 ed il 1889 fu assistente conservatore al Museo archeologico ed etnologico Peabody di Cambridge, nel Massachusetts, al quale confer\u00ec circa 20.000 reperti. Altri ne procur\u00f2 ad altre istituzioni. \nIl suo libro \"L'industria primitiva\" (1881) dettagli\u00f2 le prove della presenza umana pre-glaciale nella valle del Delaware e rappresenta un contributo di un certo rilievo all'archeologia americana.\nContribu\u00ec frequentemente, e ne ricav\u00f2 una certa notoriet\u00e0, a riviste scientifiche come American Naturalist, Science, Nature, Science-News e Popular Science Monhtly. Pubblic\u00f2 anche diversi lavori sui rettili."}
{"id": "861767", "revid": "1318658", "url": "https://it.wikipedia.org/wiki?curid=861767", "title": "084", "text": ""}
{"id": "861769", "revid": "1318658", "url": "https://it.wikipedia.org/wiki?curid=861769", "title": "085", "text": ""}
{"id": "861772", "revid": "1318658", "url": "https://it.wikipedia.org/wiki?curid=861772", "title": "086", "text": ""}
{"id": "861774", "revid": "6923", "url": "https://it.wikipedia.org/wiki?curid=861774", "title": "Agostino De Romanis", "text": "Produzione artistica.\n\u00c8 tra i principali esponenti della \"pittura colta\", movimento fondato da Italo Mussa nel 1980. Vi viene infatti inserito con la pubblicazione del catalogo \"Pittura e Poesia\" (Ed. De Luca, Roma 1986).\nLe sue opere sono collocate in permanenza in alcuni musei internazionali tra cui il Gedung Arsip National di Giacarta, il Museo Rudana di Bali e San Salvatore in Lauro di Roma. \nAnni '70.\nScenografo e pittore, negli anni '70 inizia la sua attivit\u00e0 di professore di arte e la realizzazione di una serie di dipinti che il critico Marcello Venturoli includer\u00e0 nella corrente della \"Nuova figurazione\". Nel 1976 illustra in venti dipinti la \"Gerusalemme liberata\" di Torquato Tasso.\nAnni '80.\nNel 1980 Sandra Giannattasio presenta a Roma la prima monografia sull'autore. Nel 1985 Italo Mussa lo inserisce nel gruppo della \"pittura colta\". Nel 1987 De Romanis porta a termine due dipinti per l'abside della chiesa di San Giuseppe artigiano in Roma intitolati \"Vecchia e Nuova Alleanza\"; dal 1988 al 1991 dipinge la serie delle \"Fabulae\", come le definisce Domenico Guzzi. \nAnni '90.\nCompletata la serie di \"Acqua Aria Terra e Fuoco\" nel 1993, la espone nella Cattedrale di St Mary di Sydney (catalogo Electa - Milano).\nNel 1995 espone e pubblica la serie di \"Carceri e vie di fuga\" (Ed. Electa - Milano).\nDal 2000 ad oggi.\nNel 2000 espone il ciclo pittorico \"Il grande cammino\" in 22 dipinti, in onore di S.S. Giovanni Paolo II (Abbazia di Casamari \u2013 Museo diocesano di Velletri).\nNel 2001 espone negli Stati Uniti nella galleria \"I Many\" di San Francisco e Napa Valley.\nCompleta intanto la serie dei dipinti ispirati all'Indonesia, paese per cui il pittore dimostra uno spiccato interesse dal 1978, quando vi effettu\u00f2 il primo di numerosi viaggi.\nNel 2003 i Musei di S. Salvatore in Lauro di Roma ospitano la serie \"Riscoprire l'Indonesia - Miti e Leggende\" (Il Cigno G.G. Edizioni, con saggi critici di Vittorio Sgarbi e Italo Moscati).\nNel 2004 i musei di Giacarta e Bali espongono i nuovi dipinti della serie \"Rediscovering Indonesia\" pubblicati da L'Erma Di Bretschneider di Roma. Vittorio Sgarbi definisce Agostino De Romanis \"pittore dell'Animismo\":\nNel 2006 espone \"Antichi e Nuovi Amori\" a Poltu Quatu in Sardegna.\nNel 2007 Il Pittore \u00e8 chiamato ad esporre le sue Opere nella Rassegna artistica \" Un mare di arte\"- \"Mediterraneo specchio del cielo\" che si svolge in tre sedi: Palermo (Palazzo S. Elia) - Civitavecchia (Forte Michelangelo)- Frosinone (Villa Comunale).\nNel 2009 nell'isola di Sant'Antioco espone nell'ambito del Concorso d'Arte contemporanea che ivi si svolge: \"Arciere\".\nNel 2009-2010 le Opere del Pittore sono esposte nell'importante Rassegna riepilogativa della civilt\u00e0 romana: \"3000anni di storia, tradizioni e cultura\" Roma.\nNel 2010 avviene un altro rilevante riconoscimento, da parte del Ministero Affari Esteri, che raccoglie Dipinti di De Romanis nella Collezione Farnesina a Roma.\nNel 2011 \u00e8 invitato alla 54\u00aa Esposizione Internazionale d'Arte Biennale di Venezia - Regioni d'Italia a cura di Vittorio Sgarbi.\nNel 2012 espone la serie delle opere Il pensiero dipinto- La forza mistica del mondo orientale nel Complesso di Vicolo Valdina - Camera dei deputati, a cura di Vittorio Sgarbi.\nNel mese di settembre del 2012, una parte significativa della vita e dell'opera di Agostino De Romanis \u00e8 rappresentata in un DVD dal titolo \"L'Indonesia liberata\", con la regia di Simone De Rossi.\nNell'ottobre del 2012, i Dipinti della nuova grande Opera \"All'origine delle cose\" sono esposti nel \"Centro Elsa Morante\" di Roma, presentato dall'Arch. Roberto Luciani in un catalogo. Nel 2013 il Ministero dei Beni e le Attivit\u00e0 culturali Direzione Generale per il paesaggio, le belle arti. L'architettura e l'arte contemporanea, raccoglie 5 dipinti della serie \"All'origine delle cose\" in esposizione permanente. Nel 2015 Palombi editore pubblica e distribuisce la Biografia \" De Romanis pictor \" di Antonio Venditti con presentazione di Roberto Luciani. Nel 2016 \u00e8 invitato ad esporre 33 opere nella Chiesa di Santa Maria dell'Orto in Roma \" De Romanis a Santa Maria dell'Orto \" Mostra ideata e curata da Roberto Luciani. Catalogo pubblicato dalla Casa Editrice \"Dei Merangoli - Roma.Nel 2019 \u00e8 invitato ad esporre nel Museo Civico Archeologico di Anzio, una serie di dipinti per un progetto di dialogo tra Archeologia e Arte modederna e contemporanea. Tale sinergia, \u00e8 stata definita \" Dialogo tra Arte-Fatto Antico e Artefatto Contemporaneo \" in ambiente Archeologico. Mostra ideata e curata da Roberto Luciani, catalogo pubblicato dalla Casa Editrice \"Accademia Nazionale d'Arte antica e moderna\".\nIl 9 febbraio 2021, nel Complesso Monumentale di San Salvatore in Lauro in Roma, viene inaugurata la mostra antologica \"De Romanis. L'arte incontra i sogni\", curata da Roberto Luciani (catalogo Il Cigno). L'evento ripercorre tutta la carriera, dagli inizi all'ultima produzione. Introduzione di Dimitri Ozerkov, Direttore del Dipartimento di Arte Contemporanea dell'Ermitage a San Pietroburgo. Decidendo di acquisire l'opera \"La rosa si colora di blu\" 2021 cm. 40 x 58, ed inserendola nel Padiglione di Arte Moderna e Contemporanea. "}
{"id": "861776", "revid": "1318658", "url": "https://it.wikipedia.org/wiki?curid=861776", "title": "087", "text": ""}
{"id": "861777", "revid": "1318658", "url": "https://it.wikipedia.org/wiki?curid=861777", "title": "088", "text": ""}
{"id": "861778", "revid": "1318658", "url": "https://it.wikipedia.org/wiki?curid=861778", "title": "089", "text": ""}
{"id": "861780", "revid": "1318658", "url": "https://it.wikipedia.org/wiki?curid=861780", "title": "090", "text": ""}
{"id": "861784", "revid": "1318658", "url": "https://it.wikipedia.org/wiki?curid=861784", "title": "091", "text": ""}
{"id": "861785", "revid": "287204", "url": "https://it.wikipedia.org/wiki?curid=861785", "title": "Mircalla, l\u2019amante immortale", "text": ""}
{"id": "861786", "revid": "1318658", "url": "https://it.wikipedia.org/wiki?curid=861786", "title": "092", "text": ""}
{"id": "861787", "revid": "124123", "url": "https://it.wikipedia.org/wiki?curid=861787", "title": "Zakea Dolphin Mangoaela", "text": ", autore di opere e di una grammatica in lingua sesotho.\nStudi\u00f2 in Lesotho (\"Basutoland\") e frequent\u00f2 il Basutoland Training College."}
{"id": "861789", "revid": "1318658", "url": "https://it.wikipedia.org/wiki?curid=861789", "title": "093", "text": ""}
{"id": "861790", "revid": "729019", "url": "https://it.wikipedia.org/wiki?curid=861790", "title": "Contea di Charlotte (Florida)", "text": "La contea di Charlotte (in inglese Charlotte County) \u00e8 una contea della Florida, negli Stati Uniti. Il suo capoluogo amministrativo \u00e8 Punta Gorda. La Contea di Charlotte \u00e8 l'unica dell'Area Statistica Metropolitana di Punta Gorda.\nGeografia fisica.\nLa contea ha un'area di 2.225 km\u00b2 di cui il 19,27% \u00e8 coperto da acqua. Il Charlotte Harbour Estuary \u00e8 un importante riserva naturale marina. La contea confina con:\nStoria.\nLa Contea di Charlotte nacque nel 1921. Fu nominata cos\u00ec per la baia di \"Charlotte Harbour\". Charlotte deriva dallo spagnolo \"Carlos\". Nel 1565 gli spagnoli la nominarono \"Bah\u00eda Carlos\" ed in seguito gli inglesi, nel 1775, la tradussero in \"Charlotte Harbour\" come tributo alla regina Carlotta, moglie di Giorgio III. Punta Gorda \u00e8 l'unica citt\u00e0 incorporata nella Contea di Charlotte.\nIl 13 agosto 2004 venne devastata quando l'uragano Charley arriv\u00f2 vicino alla costa a livello 4 della scala di Saffir-Simpson."}
{"id": "861791", "revid": "1318658", "url": "https://it.wikipedia.org/wiki?curid=861791", "title": "094", "text": ""}
{"id": "861794", "revid": "1318658", "url": "https://it.wikipedia.org/wiki?curid=861794", "title": "095", "text": ""}
{"id": "861796", "revid": "1318658", "url": "https://it.wikipedia.org/wiki?curid=861796", "title": "096", "text": ""}
{"id": "861798", "revid": "1318658", "url": "https://it.wikipedia.org/wiki?curid=861798", "title": "097", "text": ""}
{"id": "861799", "revid": "1318658", "url": "https://it.wikipedia.org/wiki?curid=861799", "title": "098", "text": ""}
{"id": "861801", "revid": "73843", "url": "https://it.wikipedia.org/wiki?curid=861801", "title": "099", "text": ""}
{"id": "861819", "revid": "767487", "url": "https://it.wikipedia.org/wiki?curid=861819", "title": "Snack Bar Budapest", "text": "Snack Bar Budapest \u00e8 un film (liberamente tratto dal romanzo omonimo di Marco Lodoli e Silvia Bre) del 1988 di Tinto Brass interpretato da Giancarlo Giannini.\nTrama.\nUn avvocato di mezza et\u00e0, corrotto e radiato dall'albo, accompagna in un'imprecisata localit\u00e0 balneare la fidanzata Milena per farla abortire. Qui incontra \"Molecola\", un diciannovenne capo d'una banda di prostitute e picchiatori che intende trasformare l'intera zona in una sorta di Las Vegas italiana. Inizialmente l'avvocato appoggia l'ambizioso progetto del giovane \"gangster\", ma ben presto la loro amicizia si trasforma in un gioco pericoloso, che sfocer\u00e0 in un'apocalisse di violenza.\nColonna sonora.\nLa colonna sonora del film fu composta da Zucchero Fornaciari; da ricordare \"Sei di mattino\", brano quasi sconosciuto alla gran parte del pubblico e \"Dune mosse\", inserito nell'album \"Blue's\"."}
{"id": "861824", "revid": "1117982", "url": "https://it.wikipedia.org/wiki?curid=861824", "title": "Partenio di Nicea", "text": "Biografia.\nPartenio, figlio di Eraclide ed Eudora, proveniente da Nicea, in Bitinia, visse all'epoca delle Guerre mitridatiche e venne deportato a Roma nel 72 a.C. da Cinna, secondo il lessico \"Suda\". In seguito si rec\u00f2 a Napoli, dove insegn\u00f2 il greco a Virgilio, che ne avrebbe ripreso alcuni versi nelle \"Bucoliche\" e nelle \"Georgiche\".\nSi pensa che Partenio sia vissuto all'incirca fino all'ascesa al trono di Tiberio nel 14 d.C., visto che l'imperatore lo ebbe a modello di stile, probabilmente avendolo conosciuto direttamente alla corte augustea o, comunque, tramite Virgilio.\nOpere.\nPartenio fu fecondo scrittore di elegie, specialmente di argomento funerario, e di brevi epilli. Il lessico \"Suda\" e vari grammatici citano i seguenti titoli, di cui sopravvivono solo 48 brevissimi frammenti: \"Afrodite\"; \"Arete\" (un elogio funebre per la moglie, in 3 libri); \"Archelaide \"(in distici elegiaci); \"Biante\"; \"Delo \"(forse un epillio sui culti di Apollo, tra i quali veniva menzionato Apollo Grinio); \"Crinagora\"; \"Leucadia\"; \"Antippe\"; \"Idolofane\"; \"Eracle\"; \"Ificlo\"; \"Telefo\". Di queste opere, almeno a partire dagli scarni frammenti pervenuti, sembra fosse apprezzata la notevole raffinatezza formale e l'erudizione sulla scorta di Callimaco ed Euforione di Calcide, a cui Luciano di Samosata (\"De conscribenda historia\", LVII) appunto lo unisce per l'estremizzazione formale.\nL'unica sua opera giunta fino a noi, gli \"Erotik\u00e0 Path\u00e9mata\" (\"Le pene d'amore\"), composta per il poeta Gaio Cornelio Gallo, \u00e8 una raccolta mitografica di 36 storie d'amore dalla conclusione infelice, tratte da precedenti lavori di vari storici e poeti, tra i quali Euforione di Calcide, Filita o Nicandro.\nL'operetta si apre con una breve prefazione in forma di lettera a Gallo, in cui spiega di aver raccolto storie d'amore infelici da diversi poeti e scrittori, in modo da offrire spunti al suo protettore ed amico:\nDopodich\u00e9, Partenio espone brevemente ogni singola storia, facendola precedere da una brevissima rubrica in cui espone la fonte di riferimento. Spesso la storia viene integrata con estratti poetici pi\u00f9 o meno lunghi dell'autore di riferimento, o, in alcuni casi, di Partenio stesso. Queste le storie esposte dall'autore:\nDato che Partenio generalmente cita le proprie fonti, queste storie sono utili in quanto forniscono informazioni sui poeti e grammatici alessandrini, per quanto concerne almeno il contenuto delle loro opere."}
{"id": "861826", "revid": "1573940", "url": "https://it.wikipedia.org/wiki?curid=861826", "title": "Balsamo (nome)", "text": "Origine e diffusione.\nSi basa sul termine greco \u03b2\u03ac\u03bb\u03c3\u03b1\u03bc\u03bf\u03bd (\"balsamon\"), a sua volta dall'ebraico \"basam\" (\"spezia\", \"profumo\"); il significato pu\u00f2 quindi essere interpretato con \"che lenisce\", \"che conforta\", \"che ristora\".\nOnomastico.\nL'onomastico si pu\u00f2 festeggia il 24 novembre in onore del beato Balsamo, abate a Cava de' Tirreni, oppure l'11 gennaio in memoria di san Pietro Balsamo, martire a Cesarea marittima sotto Massimino. Si ricorda inoltre con questo nome santa Balsamina, la nutrice di san Remigio, commemorata il 16 novembre."}
{"id": "861830", "revid": "3082", "url": "https://it.wikipedia.org/wiki?curid=861830", "title": "Rivolta dei Batavi", "text": ""}
{"id": "861832", "revid": "729019", "url": "https://it.wikipedia.org/wiki?curid=861832", "title": "Sojuz TMA-6", "text": "La Sojuz TMA-6 \u00e8 stata una missione diretta verso la Stazione Spaziale Internazionale."}
{"id": "861833", "revid": "865613", "url": "https://it.wikipedia.org/wiki?curid=861833", "title": "Muccassassina", "text": "Muccassassina \u00e8 una delle serate gay, lesbica e trans pi\u00f9 conosciute in Italia.\nIdeata da Francesco Simonetti (killingcow DJ), Rossano Marchi, Giorgio Gigliotti e Francesco Longo come serata di autofinanziamento del Circolo di cultura omosessuale Mario Mieli nel 1991 all'ex cinema Castello di Roma, in via di Porta Castello, 44 a Roma. Oggi, si tiene ogni venerd\u00ec, da met\u00e0 ottobre a giugno, presso la discoteca Qube in Via di Portonaccio, 212. In seguito al DPCM \u201cNatale 2021\u201d, la serata si \u00e8 fermata, fino al 31 Gennaio 2022, per poi riprendere l\u201911 Febbraio dello stesso anno.\nStoria.\nLa storia di Muccassassina comincia nei primi anni novanta, per la necessit\u00e0 del Circolo Mario Mieli di portare avanti le proprie attivit\u00e0 e offrire servizi gratuiti alla citt\u00e0. Le prime serate si svolgono all'interno dei padiglioni dell'ex Mattatoio di Testaccio a Roma, da qui l'idea del nome del party, il cui logo \u00e8 una mucca che impugna una falce per vendicare le sue compagne macellate. L'animale ha un anello al naso e un orecchino a cerchio, come certe raffigurazioni stereotipate dell'Otello furioso.\nIl successo di Muccassassina, nata come party privato, rivolto ad amiche e amici del Circolo, \u00e8 incredibile e si cerca un luogo pi\u00f9 adatto ad accogliere il pubblico in continua crescita. La festa si sposta quindi al locale \"Grigio Notte\" nel quartiere Trastevere e successivamente all\u2019\"ex cinema Castello\" di via di Porta Castello, un vecchio cinema a luci rosse, nei pressi del Vaticano. Il direttore artistico del primo anno di Muccassassina, nel 1991, \u00e8 Giorgio Gigliotti (che \u00e8 stato inoltre il primo responsabile culturale dello stesso Circolo), a cui segue Luciano Parisi.\nNel giro di poco tempo anche lo spazio dell\u2019\"ex cinema Castello\" si rivela insufficiente e la serata trasloca al \"Teatro Palladium\" della Garbatella. Nel 1993 la direzione artistica viene affidata a Vladimir Luxuria. L'ascesa di Muccassassina \u00e8 inarrestabile e il party si sposta per qualche anno all\"'Alpheus\", una delle discoteche pi\u00f9 grandi di Roma, a pochi passi da via Ostiense. Infine la serata approda al \"Qube\" di via di Portonaccio, un locale dall'aspetto cubico, sviluppato su tre piani, caratterizzati da musica di generi diversi. Nel 2002, dopo nove anni a capo di Muccassassina, Vladimir Luxuria, lascia il testimone al duo \u201cFloraTora\u201d (Andrea Giuliani in arte \u201cFlorida\u201d e Salvatore Maccagnano). Nel 2005 la direzione artistica viene affidata a Diego Longobardi, nel 2008 a Marco Longo, i due anni successivi nuovamente a Diego Longobardi ed infine, nel 2011, ad Angelo Pellegrino, direttore artistico della serata fino al 12 settembre 2014. Dal 10 ottobre 2014, la direzione artistica torna nelle mani di Diego Longobardi.\nDa met\u00e0 anni novanta, Muccassassina ha partecipato al Roma Pride con un proprio carro, portando in piazza gogos e drag queen: un grande party per le strade di Roma. \nNel corso degli anni non sono mancate alcune contestazioni. La notte tra il 25 e il 26 agosto 2009 la discoteca Qube, sede delle serate Muccassassina, \u00e8 stata presa di mira da ignoti che hanno infranto i vetri dell'entrata e gettato del liquido infiammabile. L'intervento delle forze dell'ordine e dei pompieri, chiamati da alcuni passanti che avevano notato le fiamme, ha evitato il peggio. Ad aprile 2011 Fiamma Tricolore ha proposto una raccolta firme per far chiudere la serata, ritenuta \"vergognosa\". \nNei mesi estivi, Muccassassina ha organizzato per anni serate speciali all'interno del \"Gay Village\" e presso la \"Festa dell'Unit\u00e0\". Nell'estate del 2013, dal 21 giugno al 16 agosto, la serata si \u00e8 tenuta ogni venerd\u00ec presso il \"Roma Vintage\", nei pressi delle Terme di Caracalla. Lo slogan estivo \u00e8 stato \"Come as you are!\".\nNell'estate 2014 Muccassassina si sposta, dal 7 giugno al 18 luglio, all'interno del \"Roma Vintage\", presso il parco dell'ex Aeroporto di Centocelle ed in seguito presso il \"900 LAB\" a Piazza Guglielmo Marconi 32 (Eur). Lo slogan estivo \u00e8 \"Pieces of a dream\".\nNell'estate del 2015 Muccassassina organizza solo due serate: una all'EUR presso il 900 LAB e una all'interno del Parco di divertimenti Rainbow Magicland.\nA partire dal 7 febbraio 2019, il questore di Roma sospende la licenza al Qube, cos\u00ec, fino alla fine della stagione, Muccassassina cambia sede. Tra i locali principali che hanno ospitato la serata si ricordano: Largo Venue, l'Alibi e l'Alien.\nIl 25 ottobre 2019 inizia la trentesima stagione della serata, che torna nella sua storica sede, la discoteca Qube. Il 5 Marzo 2020, a seguito del primo DPCM sul Covid-19, la trentesima stagione si interrompe bruscamente. Il venerd\u00ec sera, sul canale YouTube della serata, vanno in onda, per diverse settimane, delle dirette streaming dalle case del direttore artistico e dei dj del Muccassassina.\nNell\u2019estate del 2020 si tengono delle serate all\u2019aperto intitolate \u201cDorothy Party\u201d allo Snodo Mandrione e all\u2019Ex Cartiera Downtown.\nNell\u2019estate del 2021, Muccassassina organizza delle serate all\u2019aperto al Pride Park in Via delle Terme di Traiano 4, al Molo Zero sotto al Ponte Duca D\u2019Aosta, e vicino alla Facolt\u00e0 di Architettura Valle Giulia.\nVenerd\u00ec 29 Ottobre 2021 comincia la trentunesima stagione di Muccassassina, presso la discoteca Qube, con capienza limitata al 50% e ingresso solo con Green Pass.\nIn seguito al DPCM \u201cNatale 2021\u201d, la serata \u00e8 stata sospesa, fino al 31 Gennaio 2022, ed io veglione di Capodanno \u00e8 stato cancellato. L\u201911 Febbraio 2022, il party riapre i battenti, nel rispetto delle normative Covid vigenti.\nLocale.\nIl Qube, con i suoi 3.200\u00a0m\u00b2 e la sua capienza di 6.000 persone, \u00e8 la discoteca pi\u00f9 grande di Roma. Sorge in un quartiere periferico, Casal Bertone, poco distante dalla stazione Tiburtina. Il locale vanta tre piani. Al pianterreno si trova la sala dedicata, durante le serate Muccassassina, alla musica commerciale e pop. Sempre allo stesso piano sono presenti un guardaroba, due bar, un priv\u00e8, un bagno ed un giardino con un bar all'aperto, nei mesi in cui la temperatura esterna lo consente. Due rampe di scale di ferro, collocate ai lati del locale, portano ai piani superiori. Al primo livello si trova una sala con i pali per la lapdance, un bar, una sala adibita a \"dark room\" e un guardaroba. Negli ultimi anni per\u00f2, spesso \u00e8 accessibile soltanto la \"dark room\". Il secondo ed ultimo livello ospita invece dj house provenienti da tutto il mondo. La sala \u00e8 caratterizzata da un'enorme sfera sospesa al centro della pista e un'ampia terrazza soppalcata, che si affaccia su tutto il piano e costituisce il priv\u00e8. Durante le serate Muccassassina, nei numerosi schermi lcd e ledwall del Qube, vengono mostrati i video delle canzoni remixate.\nCast, dj e ospiti.\nA differenza di come avviene in molte discoteche italiane, durante la serata hanno luogo dei veri e propri spettacoli il cui tema cambia di settimana in settimana. Il primo show si tiene intorno all'1:00 al piano terra del \"Qube\", subito dopo la sigla. Nel corso degli anni il palco di Muccassassina \u00e8 stato inoltre scelto da molti artisti per la presentazione di dischi, film, spettacoli teatrali, musical, calendari, libri ma anche campagne di sensibilizzazione e battaglie politiche, per i diritti civili e di libert\u00e0. Durante la stagione 2011-2012, intorno alle due e mezza, al pianoterra si tiene un particolare spettacolo chiamato \"Time Machine\". Durante lo show la drag queen Alba Paillettes racconta al pubblico alcune curiosit\u00e0 (spesso a tematica Lgbtq) su un determinato anno e poi, insieme al resto del cast, si esibisce in una canzone di successo di quel periodo.\nQuesto spettacolo non \u00e8 stato riproposto nella stagione successiva. Nel dicembre 2012 il cast di Muccassassina canta la canzone \"Do They Know It's Christmas?\" per la campagna \"STOP AIDS in Africa\". Nella stagione 2012-2013 i punti salienti di ogni settimana vengono sintetizzati in un breve filmato di 3 minuti visualizzabile sul canale ufficiale YouTube di Muccassassina. Sempre nella stessa stagione vengono inaugurate due serate ricorrenti: Pronto Mucca e Porca Mucca. La prima si \u00e8 tenuta la domenica sera, a partire dalle 21:00, circa una volta al mese, prima al Qube e poi al \"Ex classico Village\" di Via Libetta. Per promuovere la serata sono stati realizzati diversi spot. Uno di questi \u00e8 la parodia delle pubblicit\u00e0 Omnitel, dove Megan Gale \u00e8 interpretata dalla drag La Diamond. Per \"Pronto Mucca\" sono state realizzate due sigle, una omonima sulle note di \"Call Me Maybe\" di Carly Rae Jepsen, l'altra dal titolo \"Mucca Style\" \u00e8 una cover di \"Gangnam Style\" di Psy.\nQuesta serata non \u00e8 stata riproposta nella stagione successiva. \"Porca Mucca\", si \u00e8 tenuta solitamente ogni ultimo venerd\u00ec del mese ed \u00e8 stata caratterizzata da spettacoli a luci rosse che hanno avuto luogo intorno alle tre di notte, all'ultimo piano. Tra i porno attori intervenuti si ricordano David Avila, Martin Mazza, Aymeric DeVille, Aitor Crash e Carlos Caballero. Porca Mucca \u00e8 stata recensita a novembre 2012 da Dagospia.\nDJ.\nDj storici della serata sono stati Lorenzo Rossi e Paola Dee, Andrea torre e Luca Cucchetti. \nA seguire, tra i resident Dj Pop pi\u00f9 famosi di Muccassassina spiccano Fabio Lanzone, Gianluca Pacini, Enrico Meloni, Joao, MaxC, Atrim, Easysqueezy, Dat Vila, BradShaw ed il Dj collaboratore di Patti Smith Ivan dal Monte. I resident Dj House sono invece Fabio White, Nino Scarico, David Leroy, Luigi Rossi, Jessie Pink.\nTra gli altri dj che hanno suonato a Muccassassina si ricordano Emix, D.Lewis, Atrim, Easysqueezy, Paskal, Daniele Quinzi Jones, Luciano Pazzaglia, Farag Fawcett, Paul Heron, Oliver M, Flavia Lazzarini, Tamashi, Lady Coco, Dani Toro, Peter Rauhofer, Ben Manson, Andrea Tie, Danny Verde.\nOspiti.\nNumerosi vip sono intervenuti durante le serate Muccassassina, sia come ospiti d'eccezione che come clienti. Tra i volti noti figurano Michael Pitt, Platinette, Pamela Prati, Laura Betti, Franca Valeri, Franca Rame, Alexander McQueen, Francesco Totti, Mara Venier, Cicciolina, Monica Guerritore, Loretta Goggi, Rupert Everett, le Spice Girls, Grace Jones, David La Chapelle, Paola &amp; Chiara, Ambra, Serena Dandini, Sergio Rubini, Jimmy Sommerville, Giuliana De Sio, Mita Medici, Lucia Ocone, Amanda Lear, Sabrina Salerno, Rosa Fumetto, Paola Cortellesi, Rettore, Marina Occhiena, Carla Boni, Cristina D'Avena, Valerio Scanu, Davide Papasidero, Mirko Oliva, Marina Ripa di Meana e Matteo Garrone.\nSigla.\nUna particolarit\u00e0 della serata \u00e8 quella di accogliere il pubblico con una sigla che cambia di anno in anno ed \u00e8 quasi sempre una cover di una canzone pop, spesso proveniente dagli Eurovision Song Contest. La sigla viene cantata e ballata da tutto il cast artistico di Muccassassina, intorno all'una di notte, solitamente sul palco del pianoterra. Dalla stagione 2011-2012, al compleanno di Muccassassina, il cast balla i ritornelli delle sigle pi\u00f9 famose della serata, prima di eseguire interamente quella della stagione in corso.\nStagione 2005-2006.\nMuccastar (cover di Alcastar degli Alcazar)\nStagione 2006-2007.\nJe t'adore (cover di Je t'adore di Kate Ryan)\nStagione 2007-2008.\nInvincible (cover di Invincible di Carola H\u00e4ggkvist)\nLa sigla di questa stagione \u00e8 la prima ad avere un video ufficiale con il testo della canzone, per poterla cantare in stile karaoke. Il montaggio della clip \u00e8 curato dal dj Fabio Lanzone.\nStagione 2008-2009.\nAmerai (cover di Hero di Charlotte Pirelli)\nAnche per questa sigla viene realizzato un video con le parole della canzone. Nella clip appare anche un collage realizzato con le foto scattate durante le serate.\nStagione 2009-2010.\nNoi (cover Love's Got A Hold On My Heart degli Steps)\nStagione 2010-2011.\nIl pi\u00f9 bello del mondo (cover di Soundwaves di Angie Be)\nDurante questa stagione per la prima volta vengono realizzate due sigle. La prima \"Il pi\u00f9 bello del mondo\" viene eseguita all'una di notte, la seconda \"Musica divina\" intorno alle due e mezza. Il video de \"Il pi\u00f9 bello del mondo\" mostra il testo della canzone ed alcune scene tratte da serie televisive note al pubblico gay. Verso il finale viene mostrato un fotomontaggio ritraente Diego Longobardi, allora direttore artistico, all'interno di una Fiat 500 fucsia. Il montaggio \u00e8 curato dal dj Enrico Meloni.\nMusica divina (cover di Scranda la mela di Raffaella Carr\u00e0)\n\u00c8 la prima sigla di Muccassassina a vantare un video originale, ispirato alla clip \"Get Outta My Way (Boys)\" di Jeremy Lucido. Il pezzo \"Musica Divina\" \u00e8 cantato da Miss Tia. Le riprese del video sono di Massimo Latini mentre il montaggio \u00e8 curato da Gianluca Pacini e Francesco Mancuno (in arte PAC&amp;MAN). Il testo \u00e8 scritto da Diego Longobardi. Nel video, a differenza delle sigle precedenti, non compaiono le parole della canzone.\nStagione 2011-2012.\nMucca Body (cover di Rock me di Melanie C)\nIl video della sigla mostra il testo della canzone ed immagini tratte dai video di tormentoni pop del momento.\nStagione 2012-2013.\n6 giorni senza Mucca (cover di 30 Days delle The Saturdays)Il video della sigla \u00e8 il primo ad includere il cast al completo. Realizzato dalla Party Media S.r.l, \u00e8 stato girato a settembre 2012, a Roma. Nel video, dopo un conto alla rovescia, un ragazzo (Mirko Oliva) si alza dal letto, destato da una sveglia pezzata. Dopo essersi lavato e vestito, si reca al lavoro, visibilmente stanco ed annoiato. In ufficio viene rapito da una drag (Fuxia Loka) che, trascinandolo per la cravatta, lo conduce prima in un disco bus e successivamente a Muccassassina, dove il giovane inizia a baciarsi con un altro ragazzo. Nel frattempo si assiste alla coreografia della sigla, ballata da tutto il cast, in un piazzale all'aperto ed all'interno della discoteca. La canzone \"6 giorni senza Mucca\" \u00e8 cantata da Augusto Castelli in arte \"Esulto Sgualcita\". Il montaggio \u00e8 di Enrico Meloni mentre le riprese e la fotografia sono di Emanuele Princi. Online \u00e8 disponibile un backstage di tre minuti del video, contenente dietro le quinte e scene inedite.\nStagione 2013-2014.\nMucca delle mie brame\nScritta da Augusto Castelli (in arte Esulto Sgualcita), Stefano Pedull\u00e0 e Angelo Pellegrino, la sigla della ventiquattresima stagione di Muccassassina \u00e8 cantata da Lu Doll. Per la prima volta si tratta di un brano completamente inedito, e non di una cover di un altro pezzo come negli anni precedenti. Il pezzo \u00e8 scaricabile da iTunes, Google Play e Amazon. Il video, realizzato dalla Party Video, \u00e8 stato girato a settembre 2013, a Roma. La regia ed il montaggio sono di Enrico Meloni mentre le riprese e la fotografia sono di Emanuele Princi.\nEstate 2014.\nMucca, Pieces of a dream\nScritta da Augusto Castelli (in arte Esulto Sgualcita) e cantata da Mirko Oliva, Lu Doll ed Esulto Sgualcita, \u00e8 la prima sigla ad essere composta appositamente per la stagione estiva. Il video \u00e8 stato girato a giugno 2014 e include il cast al completo. La regia ed il montaggio sono di Enrico Meloni mentre le riprese e la fotografia sono di Emanuele Princi.\nStagione 2014-2015.\nDicono di me (cover di Shake it off di Taylor Swift)Il video della sigla include il cast artistico al completo, durante un festino. La cover \u00e8 cantata da Davide Papasidero. Il testo \u00e8 di Massimiliano Palmese mentre Enrico Meloni ha curato la regia e il montaggio del videoclip.\nStagione 2015-2016.\nPer fortuna \u00e8 gi\u00e0 venerd\u00ec (cover di Marjaani Marjaani di Billu Barber)Il video della sigla, in pieno stile bollywood, include il cast artistico al completo. La cover \u00e8 cantata da Stella Anton e Andrea Di Giacinto.\nStagione 2016-2017.\nMucca styleScritta da Roberto Biondi. L'arrangiamento e la realizzazione musicale sono di Nico Vertenti e Francesco Musico. La sigla \u00e8 cantata da Angela Mal.\nStagione 2017-2018.\nUn po' pi\u00f9 in l\u00e0 (cover di Popular di Eric Saade)\"Un po' pi\u00f9 in l\u00e0\" \u00e8 scritta da Mapalm. L'arrangiamento e la realizzazione musicale sono di Nico Vertenti e Francesco Musico. La sigla \u00e8 cantata da Liuk.\nStagione 2018-2019.\nScandalous (cover di Andalouse di Kendji Girac)La regia del video \u00e8 di Diego Longobardi. Il testo italiano \u00e8 scritto da Mapalm. L'arrangiamento \u00e8 realizzato da Nicco Verrienti. La sigla \u00e8 cantata da Selenia Stoppa.\nStagione 2019-2020.\nRun Bitch! (cover di Dentro di Me di Alan Sorrenti, Marco Baroni, and Alessandro Neri.)La regia del video, girato interamente all'interno del Qube, \u00e8 di Matteo De Angelis. Il testo rivisitato \u00e8 scritto da Roberto Biondi. La base \u00e8 arrangiata da Nicco Verrienti e Francesco Musacco. La sigla \u00e8 cantata da Alessio Torri. Per la prima volta nella storia della serata, la sigla \u00e8 stata pubblicata su YouTube e Facebook due giorni prima dell'apertura del locale.\nStagione 2021-2022.\n3MATE 3MATE (Juno Drive Remix)Scritta da Luca Chilli. L'arrangiamento e la realizzazione musicale sono di Nico Vertenti e Francesco Musico. La sigla \u00e8 cantata da Angela Mal.\nCinema e tv.\nData la popolarit\u00e0 della serata, non sono mancati, nel corso degli anni, citazioni e riferimenti pi\u00f9 o meno espliciti ad essa, nel cinema ed in televisione."}
{"id": "861838", "revid": "3082", "url": "https://it.wikipedia.org/wiki?curid=861838", "title": "Corbulone", "text": ""}
{"id": "861839", "revid": "124123", "url": "https://it.wikipedia.org/wiki?curid=861839", "title": "Marco Antonio Gnifone", "text": "Biografia.\nNato in Gallia, fu esposto da bambino e fu cresciuto come schiavo di un Marco Antonio: in seguito alla \"manumissio\", secondo le convenzioni della onomastica romana prese il \"nomen\" e prenome del suo ex padrone. Secondo le fonti, fu allievo, ad Alessandria, di Dionisio Scitobrachione, mostrando una grande memoria ed un'ottima capacit\u00e0 linguistica sia in greco che in latino.\nFu, inoltre, precettore del giovane Giulio Cesare, per poi istituire una scuola nella sua casa, dove si dice che non fissasse la parcella, basandosi sulla generosit\u00e0 dei suoi allievi; tra gli altri, si dice che Marco Tullio Cicerone abbia frequentato la sua scuola mentre era pretore nel 66 a.C., cos\u00ec come Ateio Filologo.\nOpere.\nGnifone avrebbe scritto sicuramente pi\u00f9 opere, anche se ci resta solo il titolo, tramandato da Svetonio, \"De Latino Sermone\" (\"Sulla lingua latina\") in due libri. Gli \u00e8 stata attribuita anche la \"Rhetorica ad Herennium\", ma tale attribuzione non \u00e8 ampiamente accettata."}
{"id": "861843", "revid": "3082", "url": "https://it.wikipedia.org/wiki?curid=861843", "title": "Vologese", "text": ""}
{"id": "861888", "revid": "287204", "url": "https://it.wikipedia.org/wiki?curid=861888", "title": "Fonte Lucente", "text": " \nVilla Peyron al Bosco di Fontelucente \u00e8 una villa circondata da un ampio parco di Fiesole, situata in via di Vincigliata 2.\nStoria e descrizione.\nLa villa, il giardino formale e l'ampio parco, si trovano sulle colline fiesolane, in una bellissima posizione con a sud una spettacolare vista su Firenze e verso est un'inquadratura di Castel di Poggio. Il toponimo del luogo prende la denominazione da una fonte cinquecentesca, immersa nel rigoglioso bosco, posta a monte della villa e che fornisce per caduta l'acqua necessaria al funzionamento delle numerosissime fontane presenti nel giardino e nel parco.\nLa villa fu verosimilmente costruita su rovine di epoca etrusca, delle quali vi sono tracce evidenti nei sotterranei e nelle immediate vicinanze, come i muri ciclopici emergenti nel parco; col passare dei secoli ebbe rifacimenti e trasformazioni finch\u00e9 non assunse l'aspetto attuale per opera dell'architetto Giovannozzi, nei primi del Novecento.\nIl giardino, articolato su tre terrazzamenti digradanti verso sud, \u00e8 sistemato con un parterre di bosso, lungo l'asse della villa. Presumibilmente il primo terrazzamento risale all'epoca di costruzione della villa, mentre gli altri, come molti interventi nel parco, sono stati realizzati prima da Angelo Peyron e successivamente dal figlio Paolo Peyron. \u00c8 a Paolo Peyron che si deve la realizzazione del lago e del soprastante complesso architettonico e monumentale. Le statue di pregevole fattura che ornano il giardino, al posto di quelle andate distrutte durante l'ultima guerra, provengono dalle ville venete del Brenta.\nPoco distante dalla villa si trova il Castello di Vincigliata, un tempo appartenuto a Sir John Temple Leader.\nNel 1998, promossa dall'Ente Cassa di Risparmio di Firenze, \u00e8 nata la Fondazione Parchi Monumentali Bardini-Peyron che ha ricevuto in concessione dallo Stato la gestione e la valorizzazione di Villa Bardini con annesso il Giardino Bardini e la donazione dallo stesso Paolo Peyron della Villa Peyron con il suo giardino del Bosco di Fontelucente.\nOggi entrambi i giardini-parchi e le Ville sono visitabili."}
{"id": "861894", "revid": "174925", "url": "https://it.wikipedia.org/wiki?curid=861894", "title": "Fittile", "text": ""}
{"id": "861900", "revid": "44638", "url": "https://it.wikipedia.org/wiki?curid=861900", "title": "L'Amant de la Chine du Nord", "text": ""}
{"id": "861905", "revid": "1782831", "url": "https://it.wikipedia.org/wiki?curid=861905", "title": "Ghost Rider (videogioco)", "text": "Ghost Rider \u00e8 un videogioco ispirato all'omonimo film del personaggio.\nTrama.\nMephisto chiede aiuto a Johnny Blaze a cui \u00e8 stato ordinato di sconfiggere i demoni che sono evasi dall'Inferno per creare un nuovo ordine sulla Terra. L'obiettivo dei demoni \u00e8 quello di resuscitare il Cuore Nero di Blackheart che \u00e8 stato ucciso da Ghost Rider. E Johnny Blaze dovr\u00e0 salvare la citt\u00e0 e la vita della sua amata Roxanne, per non venire uccisa come era gi\u00e0 stato fatto.\nGame Boy Advance.\nLa versione per Game Boy Advance a differenza di quelle per PS2 e PSP \u00e8 un picchiaduro a scorrimento orizzontale. Contiene 25 livelli di cui \n7 in moto e 5 boss. E sono:"}
{"id": "861910", "revid": "104458", "url": "https://it.wikipedia.org/wiki?curid=861910", "title": "Etrusca", "text": ""}
{"id": "861913", "revid": "31465", "url": "https://it.wikipedia.org/wiki?curid=861913", "title": "Resina di Xanthorrhoea", "text": ""}
{"id": "861916", "revid": "486946", "url": "https://it.wikipedia.org/wiki?curid=861916", "title": "Boudicea", "text": ""}
{"id": "861932", "revid": "38120", "url": "https://it.wikipedia.org/wiki?curid=861932", "title": "Super-deformed", "text": ""}
{"id": "861936", "revid": "38120", "url": "https://it.wikipedia.org/wiki?curid=861936", "title": "Super-Deformed", "text": ""}
{"id": "861941", "revid": "123347110", "url": "https://it.wikipedia.org/wiki?curid=861941", "title": "Casale di Valle", "text": "Il Casale di Valle \u00e8 un edificio storico situato nei dintorni di Vinci, in localit\u00e0 Valle, raggiungibile percorrendo via Torrino, nel comune di Vinci.\nSi tratta di una bella \"casa da signore\", che fu a lungo possedimento della nobile famiglia fiorentina degli Uguccioni che, nel corso del XV secolo, ricopr\u00ec importanti cariche pubbliche compreso il priorato. Dalla sommit\u00e0 del colle si gode una splendida vista del paesaggio circostante. Nelle immediate vicinanze sorge un oratorio intitolato ai Santi Ippolito e Cassiano.\nLa Villa di Casale di Valle \u00e8 parte integrante del piccolo borgo medievale le cui origini risalgono al 1152. Il borgo \u00e8 caratterizzato anche da case coloniche, un grande parco e dal precedentemente menzionato oratorio dove ancora oggi vengono officiati i Sacramenti.\nIl complesso architettonico \u00e8 oggi propriet\u00e0 delle Cantine Leonardo da Vinci.\nIn una colonica del complesso, recentemente restaurata, da maggio 2019 \u00e8 allestito il \u201cMuseo Leonardo e il Rinascimento del Vino\u201d, che indaga sul rapporto del Genio con l\u2019agricoltura e il territorio, gli alimenti e in particolare il vino: dalla tradizione storica al nuovo Rinascimento."}
{"id": "861944", "revid": "729019", "url": "https://it.wikipedia.org/wiki?curid=861944", "title": "Strada statale 326 di Rapolano", "text": "La ex strada statale 326 di Rapolano (SS 326), declassificata come parte della \"nuova strada ANAS 3 Siena-Bettolle (NSA 3)\", era una strada statale italiana.\nPercorso.\nIl tracciato originario aveva inizio dalla strada statale 73 Senese Aretina in localit\u00e0 Colonna del Grillo (comune di Castelnuovo Berardenga). Lungo il suo tracciato toccava Sinalunga e Torrita di Siena (dove si innestava la ex strada statale 327 di Foiano) prima di lambire la frazione di Montepulciano Stazione nei pressi della quale si innestava la ex strada statale 454 di Pozzuolo. Proseguendo in direzione sud-est termina a Chiusi dove si innestava sulla ex strada statale 146 di Chianciano.\nIn seguito al decreto legislativo n. 112 del 1998 e al D.P.C.M. del 21 settembre 2001, l'itinerario della SS 326 \u00e8 stato rivisto, e da Sinalunga prosegue per Bettolle, ove confluisce nel raccordo autostradale 6 con una nuova chilometrica dal km 1,480 (innesto con la SS 73 presso Colonna del Grillo) al km 29,025 (innesto con il RA 6 presso Bettolle); la gestione del tratto dismesso da Sinalunga a Chiusi \u00e8 passata dall'ANAS alla Regione Toscana che ha provveduto al trasferimento dell'infrastruttura al demanio della Provincia di Siena che l'ha classificata come \"strada provinciale 326 di Rapolano (SP 326)\".\nFino al 2008 la strada mantenne la classificazione esposta seppur con una revisione della chilometrica, salvo venir poi declassificata a causa dei lavori di ammodernamento che l'hanno interessata, con il tracciato che entr\u00f2 a far parte della struttura provvisoriamente classificata come parte della NSA 3 Siena-Bettolle a sua volta ulteriormente classificata nel 2011 come strada statale 715 Siena-Bettolle."}
{"id": "861946", "revid": "110157", "url": "https://it.wikipedia.org/wiki?curid=861946", "title": "Mosaico (personaggio)", "text": "Mosaico (\"Jigsaw\"), il cui vero nome \u00e8 Billy Russo, \u00e8 un personaggio dei fumetti creato da Len Wein (testi) e Ross Andru (disegni) pubblicato dalla Marvel Comics. La sua prima apparizione avviene in \"The Amazing Spider-Man\" (vol. 1) n. 162 (novembre 1976).\nSpietato sicario del Maggia, rimasto orrendamente sfigurato a seguito di uno scontro col Punitore, ne diviene la nemesi.\nBiografia del personaggio.\nOrigini.\nNato a New York, Billy Russo viene cacciato di casa a dieci anni dal padre violento e alcolizzato, cosa che lo porta a farsi strada nella criminalit\u00e0 newyorkese divenendo prima un ladruncolo e successivamente un sicario al soldo del Maggia soprannominato Billy \"Il Bello\" (\"The Beaut\") per via del suo bell'aspetto. Si sposa giovanissimo con una donna di nome Sandy. In seguito, brutalizza ripetutamente sia lei che il loro unico figlio, Henry.\nDopo la disastrosa esecuzione mafiosa che provoca inavvertitamente il massacro della famiglia Castle, Russo viene incaricato da Bruno Costa di assassinare chiunque li avesse conosciuti o avesse legami con essi, compito che Russo esegue meticolosamente ignaro tuttavia che Frank Castle sia sopravvissuto. Divenuto il Punitore, Castle rintraccia Russo poco dopo all'interno di un nightclub, uccide tutti i suoi uomini e scaraventa il criminale contro una vetrata, ferendogli a tal punto il volto da far s\u00ec che anche i migliori interventi di chirurgia plastica riescano solo a ricucirlo a mo' di puzzle.\nMosaico.\nRibattezzatosi \"Mosaico\", Russo tenta di vendicarsi incastrando per omicidio il Punitore, che per\u00f2 viene aiutato da Nightcrawler e dall'Uomo Ragno. In seguito, Russo tenta di depredare un battello, venendo sconfitto nuovamente dall'Uomo Ragno. Riuscito a drogare Punisher e costringendolo a colpire gli innocenti, Russo tenta senza successo di assassinarlo in molteplici occasioni.\nAlleatosi con il reverendo Samuel Smith, leader di un belligerante culto religioso al servizio di Lucifero, Mosaico ottiene un nuovo volto grazie ai poteri soprannaturali dell'uomo, ma finisce nuovamente sfigurato nel seguente scontro con il Punitore e scompare in una foresta del Venezuela venendo dato per morto. Una volta ripreso, il criminale tenta di rientrare illegalmente nel paese, venendo per\u00f2 arrestato e imprigionato a Ryker's Island.\nL'ossessione di Mosaico per il Punitore diviene tanto profonda che, quando quest'ultimo inscena la propria morte, il folle gangster decide di vestirne i panni per uccidere i presunti responsabili della sua morte, colpevoli a detta di Russo di averlo privato di un suo diritto esclusivo.\nTempo dopo, Mosaico si mette a capo di un traffico d'armi venendo subito arrestato da Devil e dalla Vedova Nera. Imprigionato nel carcere per superumani denominato Raft, Mosaico torna a piede libero dopo l'evasione di massa provocata da Electro, venendo successivamente rintracciato e sconfitto da Tigra. L'esperienza lo lascia tanto umiliato da convincerlo a entrare nel sindacato criminale di Hood. Il sindacato lo aiuta a prendersi la rivincita sulla supereroina minacciando di morte la madre. Tigra si lascia picchiare selvaggiamente e Mosaico riprende il tutto con una videocamera. Su commissione di Hood, Mosaico assale poi il Sanctum Sanctorum nel tentativo di assassinare Jessica Jones e Danielle Cage, ma viene ancora una volta fermato dall'Uomo Ragno.\nDark Reign.\nMosaico riprende la sua faida con il Punitore, arrivando a vestire un costume identico a quello di Castle ma dai colori invertiti. Dopo l'ennesima battaglia con il vigilante in cima al ponte di Brooklyn, Mosaico viene preso in custodia dallo S.H.I.E.L.D. e spostato in un centro correttivo dell'H.A.M.M.E.R. quando Norman Osborn assume il controllo dell'organizzazione, cosa che gli permette per vie traverse di ritornare al servizio di Hood scontrandosi successivamente coi Nuovi Vendicatori.\nQualche tempo dopo, Russo d\u00e0 vita ai \"Fratelli Mosaico\" alleandosi con Stuart Clarke, criminale sfigurato in maniera analoga a lui. Assolda Lady Gorgon, che si finge la rediviva Maria Castle per attirare in trappola Punisher, ma nel corso dell'operazione Mosaico tradisce Clarke e affronta l'eterno nemico sul tetto del suo stesso quartier generale. Al termine dello scontro, Mosaico precipita nelle fiamme ma riesce a sopravvivere.\nPoteri e abilit\u00e0.\nMosaico dispone di una prestanza fisica paragonabile a quella di Punisher. \u00c8 un ottimo leader criminale ed un abile stratega. Le sue modalit\u00e0 operative non ortodosse lo rendono imprevedibile. Come sicario del Maggia \u00e8 inoltre un esperto di combattimento corpo a corpo e nell'uso di tutte le armi, nonch\u00e9 un eccellente tiratore.\nAltre versioni.\n2099.\nNel futuro di \"Marvel 2099\", il cyborg Multi-Fractor, affiliato al sindacato criminale di Cyber-Nostra, muore dopo aver affrontato Il Punitore 2099 venendo successivamente resuscitato con pezzi di cadaveri e componenti animali divenendo cos\u00ec l'essere noto come \"Mosaico 2099\", che affronta pi\u00f9 volte il vigilante in cerca di vendetta venendo puntualmente sconfitto.\nCrossover Marvel/DC Comics.\nMosaico compare in numerosi crossover tra Marvel e DC Comics:\nMarvel Noir.\nNella serie \"The Punisher Noir\", Mosaico, Barracuda e il Russo sono una coalizione di gangster assoldati da Dutch Schultz per assassinare Frank Castelione il cui figlio, una volta adulto, assume l'identit\u00e0 di \"Punisher\" al fine di vendicarsi di loro; rintracciato dal vigilante, Mosaico viene ucciso con una garrota.\nMAX.\nIl personaggio \u00e8 stato trasposto nella serie Marvel MAX \"PunisherMAX\", dove \u00e8 dipinto come un potente signore della droga il cui impero criminale in Messico viene smantellato da Punisher che, successivamente, lo scaraventa da una finestra facendolo precipitare sul vagone di un treno in corsa. Ricompare successivamente, alleatosi con altri nemici di Punisher in cerca di vendetta.\nTerra X.\nNell'universo di \"Terra X\", Mosaico e lo Sciacallo sono tra i pochi abitanti del Regno dei Morti ad essere coscienti della loro condizione approfittandone per tormentare Frank Castle e la sua famiglia fino a che essi realizzano a loro volta di essere morti. Come punizione per le loro azioni i due vengono banditi in un limbo."}
{"id": "861949", "revid": "110157", "url": "https://it.wikipedia.org/wiki?curid=861949", "title": "Chlumec (Boemia meridionale)", "text": "Chlumec \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "861950", "revid": "7135398", "url": "https://it.wikipedia.org/wiki?curid=861950", "title": "Jacopo della Torre", "text": ""}
{"id": "861954", "revid": "125385025", "url": "https://it.wikipedia.org/wiki?curid=861954", "title": "Circolo di cultura omosessuale Mario Mieli", "text": "Il Circolo di cultura omosessuale Mario Mieli \u00e8 un'associazione sorta a Roma nel 1983 dedita alla difesa dei diritti civili delle persone LGBTQI e dedicata allo scrittore e attivista omosessuale Mario Mieli.\nCaratteristiche.\n\u00c8 un'associazione indipendente basata sul volontariato: si occupa della rivendicazione e della tutela dei diritti civili delle persone LGBTQI (lesbiche, gay, bisessuali, transgender, queer, intersessuali) e della persona in genere, promuove attivit\u00e0 culturali e di socializzazione.\nA tal proposito lotta attivamente contro il pregiudizio omofobico e transfobico, nel campo dei diritti civili e per una cultura delle differenze, anche con pressioni su mass media, partiti e istituzioni, al fine di modificare l'atteggiamento discriminatorio sia per orientamento sessuale che per identit\u00e0 di genere.\nSi occupa inoltre attivamente della lotta contro l'AIDS, organizzando campagne di sensibilizzazione e assistenza ai malati, oltre ai test HIV e sifilide che svolge in sede e fuori da fine anni ottanta.\nDa molto tempo rappresenta anche un solido punto di riferimento per quanto riguarda la conoscenza e la socializzazione tra persone LGBTQI, poich\u00e9 offre un servizio di \"welcome\" che si svolge una volta a settimana presso la sede del Circolo.\nSi tratta di un momento di aggregazione organizzato per permettere a persone LGBTQI di tutta l'area romana e non solo di incontrarsi e stringere legami interpersonali. Inoltre rappresenta un modo per coloro i quali si sentono isolati o non accettano pienamente il proprio orientamento sessuale o la propria identit\u00e0 di genere, di tentare di \"uscire fuori\".\nStoria.\nIl Circolo nacque nel 1983 dalla fusione di preesistenti organizzazioni romane (\"Fuori!\" e \"Collettivo Narciso\").\nLo stesso anno mor\u00ec suicida Mario Mieli, figura cardine del movimento LGBT in tutto il decennio precedente, ragione per la quale si decise di intitolare a lui la nuova realt\u00e0 appena sorta.\nDal 1989, per primo a Roma, il Circolo Mario Mieli offre un servizio di assistenza domiciliare per persone malate di AIDS, formato da uno staff di operatori, psicologi e assistenti sociali.\nInoltre offre servizi di consulenza psicologica, assistenza legale, counseling telefonico, gruppi di auto-aiuto per persone sieropositive, ai quali si pu\u00f2 accedere tramite numero verde.\nDal 1990 il Mario Mieli organizza la celebre festa di autofinanziamento Muccassassina. Il party festegger\u00e0 il suo trentesimo compleanno il 5 gennaio 2020, dopo molte direzioni artistiche tra cui quella di Vladimir Luxuria e quella attuale di Diego Longobardi.\nDal 1994 \u00e8 organizzatore dell'appuntamento annuale del Gay Pride di Roma. Nel 1995 entra a far parte di EPOA (\"European Pride Organizers Association\"), per iniziativa della sua Presidente dell'epoca, Imma Battaglia, e ottiene di ospitare nel 2000 il World Pride, manifestazione mondiale dell'orgoglio LGBT+, culminata in una grande parata che sfil\u00f2 per le strade della capitale il 7 luglio 2000. Il Circolo Mario Mieli \u00e8 inoltre organizzatore ufficiale dell'Europride di Roma del 2011, ricordato nel mondo per l'afflusso di gente e la partecipazione di Lady Gaga.\nDal 1994 al 2011 ha pubblicato la rivista mensile gratuita Aut, distribuita su tutto il territorio nazionale, con grandi firme del giornalismo italiano.\nIl Circolo ospita il Centro di Documentazione Marco Sanna, dedicato a uno storico attivista che ha militato nell'associazione. Il centro di documentazione \u00e8 composto da libri, documenti, periodici, articoli di giornale, fotografie e materiale audiovisivo, e conserva la memoria storica del movimento LGBT+ romano e nazionale dagli anni '70 a oggi. Nel 2010 \u00e8 stato costituito al suo interno il Fondo Vinicio Diamanti, dedicato all'attore, star en travesti dell'avanspettacolo, in seguito a una donazione da parte della famiglia. \nLa sede attuale del Circolo \u00e8 a Roma, in via Efeso 2a, presso la stazione della metropolitana di Roma \"Basilica San Paolo\", sulla linea B.\nI presidenti del Circolo sono stati: Bruno Di Donato, Vanni Piccolo, Andrea Pini, Pino Anastasi, Deborah Di Cave, Imma Battaglia (dal 1995 al 2000), Massimo Mazzotta (dal 2000 al 2004), Rossana Praitano (dal 2004 al 2009), Andrea Maccarrone (per soli due mesi nel 2009), Rossana Praitano (dal 2009 al 2012), Andrea Maccarrone (dal 2012 al 2015), Mario Colamarino (dal 2015 al 2017), Sebastiano Francesco Secci (dal 2017 al 2020), Valerio Colomasi Battaglia (2020), Claudio Mazzella (2021). Dal Novembre 2021 il presidente e\u2019 Mario Colamarino. \nIl Circolo \u00e8 il membro di EPOA e InterPride e assegnatario del Roma Europride 2011, organizzato insieme ad Arcigay, Famiglie Arcobaleno, MIT ed Agedo, che si \u00e8 svolto dal 1 al 12 giugno 2011.\nIl 3 agosto 2017 ha annunciato di aver presentato la candidatura per organizzare a Roma, a 25 anni dal primo, il World Pride 2025."}
{"id": "861958", "revid": "1078463", "url": "https://it.wikipedia.org/wiki?curid=861958", "title": "Castello di Villanova", "text": "Il castello di Vilanova si trova in localit\u00e0 Le Maschere-Strada della Futa, nel comune di Barberino di Mugello (FI).\nStoria e descrizione.\nFu un possesso dei nobili Ubaldini chiamati da Villanova, intorno al 1250, ed in seguito della famiglia de' Bettini, ramo degli Ubaldini. \u00c8 raffigurato, nelle Piante di Popoli e Strade dei Capitani di Parte Guelfa, rilevazione condotta fra il 1582 e il 1586, come una piccola cerchia di mura con porta sovrastata da una torre e un edificio. Si pu\u00f2 ipotizzare che l'edificio ospitasse una comunit\u00e0 di un certo rilievo, visto che dentro le mura esisteva anche una Compagnia e la chiesa di San Jacopo.\nNello statuto della Potesteria di Barberino di Mugello (1563) si legge che uno dei consiglieri della Borsa del Consiglio proveniva dal comune di Villanova; incarico di una certa importanza poich\u00e9 nelle competenze del Consiglio rientravano le normative che regolavano le transazioni economiche della comunit\u00e0.\nLa chiesa di San Jacopo, riedificata nel 1334, sotto il patronato dei nobili Cattani, venne annessa dall'arcivescovo di Firenze alla curia di Santa Maria a Colle Barucci nel Piviere di san Giovanni a Petrojo nel 1565. Chiesa e castello furono acquistati nel 1611 dal marchese Ottavio Gerini e compresi nella tenuta e parco della Villa Le Maschere, una delle pi\u00f9 vaste ville campestri della provincia del Mugello.\nSu parte dei ruderi fu probabilmente edificato l'attuale ottocentesco castello, ricostruito con architettura medioevale di Carlo Gerini e adibito a scuola e convento. Il primo restauro della torre con la porta e la scalinata \u00e8 stato effettuato nel 1990 per evitare il progressivo deterioramento e la probabile perdita. Il castello ed il parco sono stati oggetto di un piano di recupero volto alla trasformazione ad uso di ristorante e locale per cerimonie o banchetti.\nNel 2003 ha ospitato il raduno nazionale del Registro Beta Montecarlo, che ha rilanciato le attivit\u00e0 del sodalizio dopo anni di fermo."}
{"id": "861960", "revid": "161374", "url": "https://it.wikipedia.org/wiki?curid=861960", "title": "Raccordo autostradale Siena-Bettolle", "text": ""}
{"id": "861966", "revid": "12582", "url": "https://it.wikipedia.org/wiki?curid=861966", "title": "Commissario Calabresi", "text": ""}
{"id": "861979", "revid": "111575304", "url": "https://it.wikipedia.org/wiki?curid=861979", "title": "Castello di Oliveto", "text": "Il castello di Oliveto si trova a Castelfiorentino in provincia di Firenze.\n\u00c8 una costruzione rettangolare a mattoni con alte mura e quattro torrioni coronati da merlatura, con torrette campanarie e orologio. Fu costruito dalla famiglia fiorentina dei Pucci come casa di campagna nel XV secolo.\nVi si accede da un portone che immette in un recinto e da qui in un cortile interno con un loggiato a quattro arcate ed un bel pozzo di raccolta di acqua piovana. All'interno conserva mobili quattrocenteschi, armi trofei ed una collezione di ritratti eseguiti dal XVI al XVIII secolo.\nAttualmente viene affittato per ricevimenti di varia natura."}
{"id": "861986", "revid": "33689", "url": "https://it.wikipedia.org/wiki?curid=861986", "title": "Aulo Didio Gallo", "text": "Biografia.\nUomo ambizioso e oratore di una certa rilevanza, la carriera di Gallo fino al 51 \u00e8 ricostruibile attraverso un'iscrizione ritrovata a Olimpia. Fu questore sotto Tiberio legato nell'Africa proconsolare come prefetto della cavalleria, e proconsole in Sicilia. Fu \"curator aquarum\" (sovrintendente agli acquedotti) durante il regno di Caligola (38-49), console nel 39, e poi membro del collegio dei quindecemviri. Sotto l'imperatore Claudio ricevette i \"regalia\" del trionfo per il comando delle truppe nel Bosforo, \nSecondo Tacito, nel 52 fu nominato governatore della Britannia, come successore di Ostorio. Gallo, che all'epoca era in et\u00e0 avanzata, trov\u00f2 una situazione alquanto deteriorata nella sua nuova provincia. Sebbene la rivolta di Carataco fosse stata soppressa, i Siluri, popolazione del Galles, erano ancora in rivolta. Durante il suo governo la trib\u00f9 dei Briganti si rivolt\u00f2 sotto Venuzio contro la regina Cartimandua, e Gallo mand\u00f2 Cesio Nasica ad aiutarla.\nNel complesso, Didio Gallo tenne in Britannia una politica conservativa, volta a rafforzare le conquiste gi\u00e0 ottenute piuttosto che ad allargare il territorio romano: a lui sono dovute strade e forti costruiti ai confini della provincia."}
{"id": "862032", "revid": "310175", "url": "https://it.wikipedia.org/wiki?curid=862032", "title": "Vav", "text": ""}
{"id": "862040", "revid": "935281", "url": "https://it.wikipedia.org/wiki?curid=862040", "title": "Castello di Vincigliata", "text": "Il castello di Vincigliata si trova poco distante da Fiesole in localit\u00e0 Vincigliata, via di Vincigliata 13. Si tratta forse del miglior esempio di realizzazione del sogno romantico di medioevo della nutrita colonia inglese che nell'Ottocento animava la vita culturale di Firenze.\nStoria.\nOrigini.\nLe origini del complesso affondano le radici fino al 1031, quando nella zona sono ricordati torri e caseggiati dei Visdomini, importante famiglia della Firenze medievale che aveva particolari privilegi sull'episcopato fiorentino. La propriet\u00e0 pass\u00f2 poi ai fratelli Boccia e Giovanni di Scarlotto; nel 1335 il loro figlio e nipote vende a Paolo Giudice da Figline; successivamente acquistano i Bonaccorsi ed al loro fallimento nel 1345 \u00e8 acquistata da Niccol\u00f2 degli Albizzi. Un ramo di quest'ultima famiglia, per ragioni di opportunit\u00e0 politica cambi\u00f2 il nome in Alessandri e proprio a questa fetta familiare tocc\u00f2 Vincigliata assieme ai poderi circostanti, che allora andavano sotto il nome della \"Torre\". La famiglia fu proprietaria della zona lasciando che il castello si riducesse nel tempo a un ammasso di rovine fino al 1827 quando fu acquistata da Giovanni Temple Leader.\nIn epoca romantica tali ruderi vennero caricati di suggestioni pittoresche da artisti e scrittori che si spingevano fin quass\u00f9, come dimostra uno schizzo del Burci datato 1836 e di una vecchia fotografia Alinari.\nIl restauro.\nNel 1850 John Temple Leader, ricchissimo inglese, si innamor\u00f2 di quelle rovine e le acquist\u00f2, avviando un'opera di ristrutturazione che, nell'arco di dieci anni (dal 1855 al 1865), cre\u00f2 un nuovo castello di gusto \"gothic revival\". L'intervento non si limit\u00f2 al solo restauro dell'edificio ma comprese anche i terreni circostanti, rimboschendo le pendici della collina con un ricco sottobosco e con piante che si potessero adattare al terreno roccioso. Fu introdotto un tipo di piantagione del cipresso a macchia, intervallato a pini e lecci, e integrato dalla preesistente vegetazione di fustaie, dando luogo ad un insolito bosco di conifere e latifoglie. Il Leader fu affiancato in questa operazione di \"architettura ambientale\" dall'architetto Giuseppe Fancelli, attivo anche alla vicina villa di Maiano, e dall'esperto di idraulica Alessandro Papini.\nNella seconda met\u00e0 dell'800 Temple Leader acquist\u00f2 l'antica cava delle Colonne, cos\u00ec chiamata perch\u00e9 le sue pietre erano servite alla costruzione delle colonne della Cappella dei Principi in San Lorenzo. Cos\u00ec facendo salv\u00f2 in un'unica propriet\u00e0 le cave abbandonate, salvandole, col senno di poi, dalla speculazione. Il gentiluomo ricre\u00f2 attorno a s\u00e9 il fascino del signore medievale e del colto mecenate rinascimentale, arrivando ad esempio a far coniare una propria medaglia con l'iscrizione \"Johannes Temple Leader Vincigliatae Dominus\". Fece inoltre della sua villa il luogo di accoglienza delle teste coronate dell'epoca. Un articolo su un numero del \"The Illustrated London News\" in prima pagina riporta infatti la visita della Regina Vittoria d'Inghilterra al castello di Vincigliata, come ricorda anche la lapide posta sul Kaffeehause, diffondendo in tutto il mondo la fama del luogo. Numerose altre lapidi, vero e proprio almanacco in pietra, ricordano altrettanti ospiti illustri.\nIl castello fu oggetto di numerose pubblicazioni, che ne descrivono minutamente tutte le parti, gli arredi (antichi e in stile) e la storia. Tra le foto d'epoca una particolarmente significativa, scattata dal marchese Filippo Torrigiani il 18 aprile 1888 e pubblicata da Leader Scott nel 1891, mostra i bel mondo \"fin de s\u00e9cle\" ospite di John Temple Leader e di sua moglie Luisa Raimondi.\nTemple Leader mor\u00ec a Firenze nel 1903 lasciando tutte le sue propriet\u00e0, tra cui anche il castello di Vincigliata a lord Westbury. La figura di Temple Leader ispir\u00f2 anche un film muto, \"Il sire di Vincigliata\", del 1913.\nDalla seconda guerra mondiale.\nDurante la seconda guerra mondiale il castello venne utilizzato come campo di prigionieri di guerra. Vi furono condotti prigionieri i sei generali britannici catturati dall'Asse il 7-8 aprile 1941 presso Derna: i tre catturati dagli italiani furono Vaugham e Gambier-Perry (fatti prigionieri dai bersaglieri della divisione \"Ariete\" guidati dal Col.Montemurro) e Adrian Carton de Wiart (preso prigioniero dopo che il suo aereo fu costretto all\u2019ammaraggio e raggiunse la costa libica la costa a nuoto); O\u2019Connor, Combe, e Neame furono i tre generali presi prigionieri dai tedeschi.\nIn particolare, il generale sir Adrian Carton de Wiart diede un lungo racconto conto delle sue esperienze a Vincigliata nelle sue memorie. Oggi il castello \u00e8 sede di un centro congressi e servizi.\nDescrizione.\nIl complesso si estende entro un perimetro trapezoidale di quasi 400 metri, circondato da una muraglia di recinzione e comprende un mastio, una torre di guardia, un cortile, una loggia e un chiostro, il tutto unificato dai caratteri dell'architettura militare medievale.\nIl castello.\nIl palazzo vero e proprio venne costruito sui resti della rocca inglobandone il pi\u00f9 possibile parti originali e riprendendone la forma. A decorare gli interni fu chiamato Gaetano Bianchi, che si ispir\u00f2 a leggende cristiane che imitano l'arte medievale. Venne inoltre staccato un ciclo di affreschi originale da una cappella nella chiesa di San Martino in via della Scala a Firenze, con \"Storie di san Bernardo degli Uberti\". Opere scultoree vennero create dagli scultori locali Giustini e Marucelli.\nIl parco.\nIl bacino naturale della Cava delle Colonne, trasformato in un laghetto-piscina attraverso l'immissione delle acque del torrente Mensola, \u00e8 l'emergenza pi\u00f9 significativa nel vasto parco romantico. Le sponde del lago sono costituite da un lato, da rocce di macigno che sporgono formando suggestive grotte, dall'altro sono delimitate da argini in muratura. Tutto intorno la vegetazione si sporge verso la superficie del laghetto, nel quale piante acquatiche, come ninfee, iris, papiri, gigli acquatici e canne, danno colore alla piscina.\nTutti i manufatti del parco sono realizzati prima del 1883, ad eccezione della torre in stile gotico (1885-1886), che divent\u00f2 il fulcro di questa suggestiva ed insolita \"stanza da bagno\". La torre, coronata da un ballatoio sporgente con merlatura guelfa, \u00e8 molto simile a quelle di guardia della cinta muraria del castello. Lo spogliatoio delle signore, realizzato in legno, su palafitte, sullo stile dello chalet svizzero, \u00e8 l'unico edificio che non si \u00e8 conservato. Un ponte, detto di Maria Luisa, unisce le due sponde del torrente, al di l\u00e0 del quale sorge la \"Kaffeehaus\" dall'elegante loggiato. Questo edificio era originariamente utilizzato come deposito attrezzi per gli scalpellini delle cave adiacenti.\nIntorno al laghetto delle Colonne, il giardino si articola in sentieri tortuosi che attraversano il fitto bosco incontrando, ponticelli, muretti, statue di mostri mitologici e una grotta ninfeo, tipici elementi del giardino romantico."}
{"id": "862045", "revid": "110157", "url": "https://it.wikipedia.org/wiki?curid=862045", "title": "Chval\u0161iny", "text": "Chval\u0161iny \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "862062", "revid": "729019", "url": "https://it.wikipedia.org/wiki?curid=862062", "title": "Castello il Palagio", "text": "Il Castello Il Palagio si trova in Via Campoli 98 in localit\u00e0 Mercatale Val di Pesa, nel Comune di San Casciano Val di Pesa (FI).\nStoria.\nIl castello fu possesso della famiglia Canigiani e risulta conosciuto sin dal 1252, secondo alcuni antichi manoscritti che lo menzionano e che sono conservati nella vicina Badia di Passignano.\nQuesto fortilizio \u00e8 stato segnato, nel corso dei secoli, da una serie di incursioni a cui ha sempre resistito. Nel 1320 il castello fu ampliato raggiungendo dimensioni pi\u00f9 ampie di quelle attuali. Alla fine del '600 fu ceduto ai baroni Miniati, poi Marchesi Goretti Miniati, che lo trasformarono in villa arricchendolo di opere d'arte.\nDurante la II guerra mondiale fu sequestrato dall'esercito nazista, che ne scacci\u00f2 i proprietari, e sub\u00ec violenti bombardamenti.\nDescrizione.\nQuello che vediamo oggi del Castello Il Palagio \u00e8 frutto di un restauro iniziato nel 1910 dall'architetto Giuseppe Castellucci, sotto la guida sapiente dell'allora proprietario Marchese Ugo Goretti miniati. L'Arch. Castellucci, seguendo la moda del tempo, ha praticamente reinventato il castello in stile neomedievale.\nLa struttura fa perno sulla torre con la merlatura di stile guelfo e sul bel cortile centrale sul quale si affaccia una loggia coperta.\nOggi il Castello Il Palagio \u00e8 di propriet\u00e0 della famiglia Lapi, antica famiglia fiorentina (di cui faceva parte anche l'architetto Filippo Brunelleschi, figlio di Brunellesco Lapi) che ne sta curando un nuovo accurato restauro."}
{"id": "862066", "revid": "110157", "url": "https://it.wikipedia.org/wiki?curid=862066", "title": "K\u00e1jov", "text": "K\u00e1jov \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "862072", "revid": "1428919", "url": "https://it.wikipedia.org/wiki?curid=862072", "title": "Gaetano Rossi", "text": "Biografia.\nInizi\u00f2 la propria carriera librettistica operando come poeta a Venezia presso Teatro La Fenice e successivamente assunse anche la carica di direttore del Teatro Filarmonico di Verona. Nel 1810 lavor\u00f2 al servizio di Napoleone Bonaparte (egli fu l'unico librettista ad operare alla corte dell'imperatore francese).\nLa sua opera ammonta a oltre 120 libretti d'opera: egli collabor\u00f2 con quasi tutti i compositori italiani e anche con diversi compositori stranieri del suo tempo. Con i suoi lavori egli contribu\u00ec al rinnovamento del repertorio operistico italiano che avvenne tra gli ultimi anni del Settecento e i primi decenni dell'Ottocento."}
{"id": "862098", "revid": "765341", "url": "https://it.wikipedia.org/wiki?curid=862098", "title": "Thierry Murcia", "text": "Bibliografia.\n\"Traduzione italiana: Ges\u00f9 i miracoli in questione, editore Carnot 1999;\"\n\"Traduzione italiana: Ges\u00f9 contro Ges\u00f9, editore Osmondes, 2000;\"\n\"Traduzione italiana: I miracoli delucidati dalla medicina \", editore Osmondes, 2003"}
{"id": "862105", "revid": "1543377", "url": "https://it.wikipedia.org/wiki?curid=862105", "title": "Fonte della Fata Morgana", "text": "La Fonte della Fata Morgana \u00e8 un piccolo edificio cinquecentesco, isolato nella campagna, nei pressi di Grassina nel comune di Bagno a Ripoli in provincia di Firenze.\nStoria.\nLa Fonte della Fata Morgana fu edificata da Bernardo Vecchietti tra il 1573 e 1574 su una fonte che si trovava nelle propriet\u00e0 che circondavano la sua villa \"Il Riposo\", alle pendici del colle di Fattucchia. Raffaello Borghini la descrisse nel suo libro del 1584 intitolato \"Il Riposo\". All'interno la fonte era ornata dalla statua marmorea della Fata Morgana a cui la fonte \u00e8 dedicata, scolpita dal Giambologna, ora in una collezione privata.\nRecentemente acquisita dal Comune di Bagno a Ripoli, la Fonte della Fata Morgana \u00e8 stata restaurata dalla Soprintendenza per i Beni Architettonici ed il Paesaggio e per il Patrimonio Storico Artistico e Demoetnoantropologico per le Province di Firenze, Pistoia e Prato. Nel 2016 il Comune ha promosso un'azione di \"crowfounding\" per recuperare risorse economiche per la manutenzione del piccolo complesso\nDescrizione.\nL'edificio si sviluppa a L su un'area di dimensioni limitate, costruito come una quinta teatrale con due prospetti contigui. L'ingresso e le finestre sono rifinite in pietra alberese; gli architravi hanno i timpani a conci sbozzati a rustico, simili a clave che danno alla facciata un movimento ascensionale. Sulla sinistra si trova un tabernacolo cinquecentesco in pietra serena.\nAll'interno vi \u00e8 una fontana costituita da una conca in pietra serena, sostenuta da un basamento grezzo la cui forma zoomorfa ricorda la coda di una sirena. L'acqua che tracima dal catino in pietra, cade a cascata nella vasca esagonale sottostante, al cui centro si trova il basamento in mattoni che sosteneva la statua della Fata Morgana. Ai lati della fontana, due portali simmetrici completano la scenografia. Da quello di sinistra si accede, tramite una piccola scala, al livello superiore dove esistono dei piccoli ambienti, uno dei quali era destinato a cucina.\nTutto l'insieme sembra creato per stupire lo spettatore con un senso magico e fantastico espresso dagli elementi decorativi e architettonici della fonte accresciuto dal fascino della campagna circostante, che avvolge il Ninfeo in un'atmosfera quasi irreale. "}
{"id": "862135", "revid": "74801", "url": "https://it.wikipedia.org/wiki?curid=862135", "title": "Contea di Citrus", "text": "La contea di Citrus (in inglese Citrus County) \u00e8 una contea della Florida, negli Stati Uniti. Il suo capoluogo amministrativo \u00e8 Inverness. Pi\u00f9 del 90% della popolazione vive al di fuori delle uniche due citt\u00e0 incorporate della contea, Inverness e Crystal River.\nGeografia fisica.\nLa contea ha un'area di di cui il 24,49% ricoperto d'acqua. Confina con:\nStoria.\nLa contea di Citrus fu creata nel 1887. Agli albori la contea era parte integrante della Contea di Hernando. Fu denominata \"\"Citrus\" per i numerosi campi di agrumi presenti sul territorio. La produzione di agrumi ebbe un grave declino durante il \"Grande Freddo\"\" del 1894-1895. Oggi gli agrumi crescono su un'immensa piantagione, la piantagione Bellamy.\nAnche le miniere di fosfato ebbero un ruolo importante nella storia della contea fino alla fine della seconda guerra mondiale. Il primo giornale della Contea di Citrus si chiam\u00f2 infatti \"Phospate Times\"."}
{"id": "862151", "revid": "1543377", "url": "https://it.wikipedia.org/wiki?curid=862151", "title": "Angelo Munzone", "text": "Biografia.\n\u00c8 stato sindaco di Catania dal 1982 al 1984, esponente di punta della Democrazia Cristiana etnea. \nDa Sindaco di Catania si rifiut\u00f2 di partecipare ai Funerali del giornalista Antimafia Pippo Fava ucciso dal Clan Catanese dei Santapaola, sostenendo che la Mafia a Catania non esistesse.\nFu Direttore dell'Azienda Provinciale per il Turismo di Catania.\nDedic\u00f2 gran parte della sua vita alla passione per la musica classica e lirica inizialmente come vicepresidente del Consiglio d'amministrazione del Teatro Massimo Bellini di Catania, in seguito come Sovrintendente (2006). \nFu presidente dell'Istituto superiore di studi musicali \"Vincenzo Bellini\" di Catania."}
{"id": "862153", "revid": "1718925", "url": "https://it.wikipedia.org/wiki?curid=862153", "title": "J\u00falio Baptista", "text": "Carriera.\nClub.\nSpagna.\nJ\u00falio Baptista ha iniziato la sua carriera professionistica nel 2000 come centrocampista con il San Paolo, prima di passare al Siviglia nel 2003. Nella squadra spagnola, egli ha collezionato 63 presenze, segnando un totale di 38 gol, e mutando la propria posizione in attaccante.\nIl 29 luglio 2005 firm\u00f2 un contratto quinquennale con il Real Madrid, con uno stipendio annuo di 3,2 milioni: nella prima stagione a Madrid, segn\u00f2 8 reti in 32 incontri.\nArsenal e il ritorno al Real Madrid.\nIl 31 agosto 2006 pass\u00f2 all'Arsenal, nell'ambito di uno scambio con Jos\u00e9 Antonio Reyes. Esord\u00ec in Premier League il 9 settembre, subentrando nella partita contro il Middlesbrough. Segn\u00f2 il primo gol il 21 novembre, contro l'.\nIl 9 gennaio 2007, in occasione del quarto di finale di Coppa di lega inglese contro il Liverpool, realizza quattro reti (una delle quali, su un calcio di punizione dalla lunga distanza) contribuendo alla vittoria dei londinesi per 6-3: diviene in tal modo il primo calciatore dei \"Gunners\" a segnare pi\u00f9 di tre reti in un incontro di coppa, e l'unico capace di mettere a segno una quaterna all'Anfield.\nIl 24 maggio 2007 l'Arsenal non esercita il diritto di riscatto per l'esosa cifra chiesta dai \"galattici\".\nRoma.\nIl 14 agosto 2008 firma un contratto quadriennale con la Roma, percependo 4,5 milioni di euro lordi. Al Real Madrid viene accordata una cifra di 9 milioni di euro pagabili in 3 anni pi\u00f9 un corrispettivo variabile di 1 milione di euro, per i successivi 4 anni, in caso di qualificazione alla Champions League per un massimo di 2 milioni. Il 20 agosto, appena giunto nella capitale italiana, insieme ai compagni Doni, Panucci, Okaka, Totti e all'allenatore Luciano Spalletti, porta il feretro del presidente della societ\u00e0 giallorossa Franco Sensi deceduto tre giorni prima.\nEsordisce con i giallorossi il 24 agosto nella gara di Supercoppa italiana persa contro l'Inter, realizzando un rigore della sequenza finale. Il 31 agosto fa il suo debutto in Serie A, scendendo in campo nell'incontro Roma-Napoli (1-1): il 13 settembre segna la sua prima rete con la nuova squadra, contro il Palermo (grazie all'assist di Stefano Okaka). Il 1\u00ba ottobre, giorno del suo ventisettesimo compleanno, realizza una doppietta nella partita di Champions League contro il Bordeaux contribuendo al successo dei capitolini per 3-1. Il 16 novembre decide la stracittadina con una rete di testa, su assist di Francesco Totti. Il 18 gennaio 2009 un suo gol in rovesciata, al 91', permette alla Roma di vincere sul campo del Torino; il 15 marzo segna la prima doppietta nel massimo campionato, consentendo ai giallorossi di pareggiare 2-2 contro la Sampdoria. Chiude la prima stagione in Italia con 12 reti, di cui 9 in Serie A.\nNel campionato 2009-2010 segna per la prima volta il 13 febbraio 2010, andando in gol contro il Palermo. Si ripete il 28 febbraio segnando una rete contro il Napoli: segna poi il 24 marzo, nell'incontro vinto 2-0 in casa del Bologna.\nM\u00e1laga.\nIl 3 gennaio 2011 viene acquistato dal M\u00e1laga per la cifra di 2,5 milioni di euro. Il 22 gennaio, segna il suo primo gol con la maglia del Malaga, nella partita persa per 4-3 con il Valencia. Il 10 maggio contro lo Sporting Gijon segna il suo gol numero 100 in carriera. Termina il campionato con una media gol altissima, frutto di 12 presenze e 10 reti.\nNella stagione seguente non riesce a ripetersi per via di una serie di infortuni, il 19 novembre 2011 si frattura il piede destro. Il 7 dicembre si opera al tendine d'achille. Il 3 luglio 2012 si opera nuovamente.\nRitorno in Brasile.\nIl 24 luglio 2013 dopo appena aver rescisso consensualmente il contratto col M\u00e1laga, firma un biennale con il Cruzeiro, facendo cos\u00ec ritorno in Brasile.\nOrlando City, Cluj e ritiro.\nL'11 marzo 2016 ritorna ad allenarsi con l'Orlando City. Dopo tredici giorni firma il contratto con la squadra americana. Il 24 novembre viene annunciato che il suo contratto non verr\u00e0 rinnovato; lascia il club americano dopo aver collezionato 23 presenze e 6 gol.\nDopo una breve esperienza al Cluj nel 2018-2019, il 23 maggio 2019 annuncia il ritiro dal calcio giocato.\nNazionale.\nNazionale brasiliano dal 2001 al 2010, ha esordito durante la Confederations Cup 2001 nel pareggio (0-0) contro il : nel suo palmar\u00e8s figurano due Copa Am\u00e9rica (2004, 2007) e due Confederations Cup (2005, 2009). Il 15 luglio 2007, nella finale di Copa Am\u00e9rica, ha segnato dopo quattro minuti la prima rete dell'incontro vinto per 3-0 sull'.\nPresente alle qualificazioni per il , viene convocato anche per la fase finale riportando una presenza.\nAllenatore.\nNel maggio 2020 viene scelto per guidare la categoria Juvenil A del .\nStatistiche.\nPresenze e reti nei club.\n\"Statistiche aggiornate al 23 maggio 2019.\""}
{"id": "862156", "revid": "466539", "url": "https://it.wikipedia.org/wiki?curid=862156", "title": "Contea di Clarke (Georgia)", "text": "La contea di Clarke (in inglese Clarke County) \u00e8 una contea dello Stato USA della Georgia. Il nome le \u00e8 stato dato in onore all'eroe della guerra d'indipendenza americana Elijah Clarke. Al censimento del 2000 la popolazione era di abitanti. Il capoluogo della contea \u00e8 Athens.\nGeografia fisica.\nLo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di Clarke venne istituita il 5 dicembre 1801."}
{"id": "862157", "revid": "399", "url": "https://it.wikipedia.org/wiki?curid=862157", "title": "Achille De Giovanni", "text": "Biografia.\nLaureato in medicina nel 1862 all'Universit\u00e0 di Pavia, si trasfer\u00ec all'Universit\u00e0 di Bologna dove frequent\u00f2 la clinica medica allora diretta da Luigi Concato.\nNel 1867 divenne assistente nella clinica medica dell'Universit\u00e0 di Pavia e negli anni 1871 e 1872, fu professore supplente di questa materia.\nNel 1873 divenne professore di patologia generale sempre nell'Universit\u00e0 di Pavia e mantenne questo incarico fino al 1878, quando fu chiamato alla direzione della cattedra di clinica medica dell'Universit\u00e0 degli Studi di Padova, dove rimase fino alla morte.\nA Padova fu preside della facolt\u00e0 di medicina negli anni accademici 1885-1896 e, dal 1896 al 1900, \"Magnifico Rettore\" dell'Universit\u00e0.\nMassone, nel 1894 fu iniziato in Massoneria nella Loggia \"Universo\" di Roma, nel 1904 fu eletto Primo Gran Sorvegliante del Grande Oriente d'Italia e nel 1905 Garante d'Amicizia del Grande Oriente di Francia. Nel 1906 fu candidato Gran Maestro, in una terna di nomi che comprendeva, oltre al Gran Maestro uscente Ettore Ferrari, che fu rieletto, anche Ernesto Nathan. La Giunta esecutiva lo espulse dal Grande Oriente d'Italia per le dichiarazioni sulla Massoneria da lui rese nel referendum indetto dal giornale nazionalista \"L'Idea Nazionale\".\nAchille De Giovanni fu il grande caposcuola del \"neocostituzionalismo\", dottrina che opponeva al concetto di cause esclusivamente esterne delle malattie quello dei fattori costituzionali, cio\u00e8 della predisposizione individuale a contrarre determinate malattie, introducendo cos\u00ec l'ereditariet\u00e0 quale elemento diagnostico.\nOltre che di costituzionalismo, si occup\u00f2 con contributi originali di svariati argomenti di patologia e clinica (\"tubercolosi, nevrastenia, diabete, malattie cardiovascolari, polmoniti, patologia del simpatico, etc.\").\nTra i molti suoi allievi della scuola costituzionalista i pi\u00f9 importanti e noti furono: Luigi Peserico Dalle Ore, che raccolse nel 1909 per l'Editore Civelli le sue opere, Pietro Castellino, Giacinto Viola e solo perch\u00e9 assistente di quest'ultimo l'erede pi\u00f9 illustre Nicola Pende."}
{"id": "862162", "revid": "767487", "url": "https://it.wikipedia.org/wiki?curid=862162", "title": "Last Warning", "text": "Last Warning \u00e8 un album del gruppo hardcore Agnostic Front. Venne pubblicato nel 1993 dalla Relativity Records. Fu distribuito dalla Roadrunner Records, e segu\u00ec il disco del 1992 \"One Voice\".\nLe prime undici tracce vennero registrate dal vivo nel dicembre del 1992 al CBGB. Il disco venne originariamente promosso come l'ultimo album della band, ma il gruppo si riform\u00f2 cinque anni dopo rilasciando il disco \"Something's Gotta Give\".\nTracce.\nTesti e musiche degli Agnostic Front."}
{"id": "862163", "revid": "365417", "url": "https://it.wikipedia.org/wiki?curid=862163", "title": "Rivista Militare (periodico)", "text": "Rivista Militare \u00e8 un periodico trimestrale dell'Esercito Italiano fondato nel 1856, con sede a Roma edito dal Ministero della Difesa.\nStoria.\nLa \"Rivista Militare Italiana\" fu fondata a Torino nel 1856 dai fratelli Carlo e Luigi Mezzacapo, patrioti napoletani esuli nella capitale sabauda.\nIl periodico \u00e8 annoverato, in assoluto, tra i pi\u00f9 antichi in Italia ancora in stampa ed in edicola. \u00c8 sempre stato vicino, nella propria linea editoriale, al Ministero della Guerra (fino al 1945) e poi al Ministero della difesa, a differenza della rivista \"L'esercito italiano\" che assumeva posizioni indipendenti, e talvolta polemiche, verso le scelte del ministero. \u00c8 stato diretto da autorevoli ufficiali dell'Esercito, alcuni di essi entrati anche nei libri di storia, e nel corso dei secoli - \u00e8 il caso di dirlo - ha rappresentato per l'editoria di settore un saldo punto di riferimento e possiede un notevole credito. Moltissimi gli autori e i collaboratori del giornale, tra cui esponenti di spicco del mondo militare, accademico, scientifico.\nSin dal 1933 la direzione e la redazione sono ubicate a Roma, presso il Palazzo degli Astalli, in via San Marco n. 8.\nOggi.\nIl direttore responsabile della Rivista Militare \u00e8 , di norma, un colonnello.\nLa Rivista ha lo scopo di estendere e aggiornare la preparazione tecnica e professionale del personale dell'Esercito e di far conoscere alla pubblica opinione ed agli appassionati del settore il pensiero militare, le attivit\u00e0 e la vita dell'Esercito Italiano e i temi della difesa e della sicurezza. La Rivista Militare ha anche lo scopo di:\nI contenuti del periodico sono ordinati, all'interno del giornale, in quattro distinte aree tematiche:\nLa Rivista Militare \u00e8 aperta a collaborazioni esterne, permettendo ai suoi lettori e collaboratori l'invio in redazione di articoli inediti e liberi da vincoli di copyright. Agli autori viene corrisposto un compenso, se richiesto, nel caso in cui gli articoli fossero pubblicati.Il Regolamento per la collaborazione \u00e8 consultabile nel sito istituzionale. \nLa copertina della Rivista \u00e8 composta, ad ogni uscita, da una foto a grandezza intera che mette in risalto il principale articolo di quel numero mentre in prima pagina \u00e8 sempre presente un editoriale, a firma del Direttore, per argomentare temi di particolare interesse o di attualit\u00e0 dell'Esercito.\nAl momento, la Rivista Militare ha una tiratura di circa 10.000 copie e viene distribuita nelle edicole di selezionate citt\u00e0 e localit\u00e0 sparse in tutto il territorio nazionale. Per l'elenco delle localit\u00e0, consultare il sito istituzionale. "}
{"id": "862165", "revid": "266224", "url": "https://it.wikipedia.org/wiki?curid=862165", "title": "Nesce", "text": ""}
{"id": "862172", "revid": "253269", "url": "https://it.wikipedia.org/wiki?curid=862172", "title": "Ted Lange", "text": "La sua prima apparizione \u00e8 nel documentario \"Wattstax\". Ha anche partecipato, come guest star in show come \"Scrubs\", \"Drake &amp; Josh\" and \"Crescere, che fatica!\".\nHa lavorato molto nel teatro, come autore e regista di \"George Washington's Boy,\" un dramma storico sulla relazione fra il primo presidente americano e il suo schiavo favorito.\nHa partecipato al programma televisivo di Italia 1 \"Matricole &amp; Meteore\" in qualit\u00e0 di ospite, insieme a Bernie Kopell, con cui recit\u00f2 insieme nella serie \"Love Boat\" in tutti i 249 episodi. Il suo personaggio apparve per la prima volta nel film TV \"The Love Boat II\" (1977)."}
{"id": "862174", "revid": "169219", "url": "https://it.wikipedia.org/wiki?curid=862174", "title": "To Whom It May Concern (Bee Gees)", "text": "To Whom It May Concern \u00e8 il decimo album dei Bee Gees, uscito nel 1972."}
{"id": "862176", "revid": "91102", "url": "https://it.wikipedia.org/wiki?curid=862176", "title": "Coppa Italo-inglese per semiprofessionisti", "text": ""}
{"id": "862183", "revid": "76963", "url": "https://it.wikipedia.org/wiki?curid=862183", "title": "Mary-Louise Parker", "text": "Vincitrice di due Tony Award per \"Proof\" e \"The Sound Inside\" di un premio Emmy e di un Golden Globe per la miniserie televisiva \"Angels in America\", \u00e8 nota soprattutto per essere stata la protagonista della serie televisiva \"Weeds\", per cui ha vinto il suo secondo Golden Globe.\nBiografia.\nNata nella Carolina del Sud, studia recitazione presso la North Carolina School of the Arts, e in seguito si trasferisce a New York, dove lavora in teatro per alcune rappresentazioni per Broadway. Nel 1990 recita nel film \"Che mi dici di Willy?\", primo film ad affrontare il tema dell'AIDS. Negli anni novanta intraprende una frenetica attivit\u00e0 cinematografica che la porta a prendere parte a film come: \"Grand Canyon - Il cuore della citt\u00e0\", \"Pomodori verdi fritti alla fermata del treno\", \"Mister Wonderful\", \"Il cliente\", \"Pallottole su Broadway\", \"A proposito di donne\" e \"Ritratto di signora\".\nNel 2002 lavora con Edward Norton e Ralph Fiennes in \"Red Dragon\", nel 2005 \u00e8 nel cast di \"Romance &amp; Cigarettes\". Lavora anche per la televisione in serie TV come \"Angels in America\" (a fianco di Al Pacino, Meryl Streep e Emma Thompson), per cui vince un Emmy e un Golden Globe, \"West Wing - Tutti gli uomini del Presidente\" e \"Weeds\", che la vede come protagonista e per il cui ruolo vince un Golden Globe nel 2006. Nel 2007 \u00e8 al fianco di Brad Pitt nel film \"L'assassinio di Jesse James per mano del codardo Robert Ford\".\nVita privata.\nIl 7 gennaio 2004 ha dato alla luce William Atticus Parker, nato dalla relazione con Billy Crudup. Nel settembre 2007 ha adottato una bambina etiope, Caroline 'Ash' Aberash Parker."}
{"id": "862198", "revid": "827882", "url": "https://it.wikipedia.org/wiki?curid=862198", "title": "Tabella delle stelle della nomenclatura di Bayer", "text": "La seguente tabella elenca tutte le stelle della Nomenclatura di Bayer designate da lettere greche.\nSe esistente al posto della suddetta denominazione viene riportato il nome comune (ad esempio Aldebaran al posto di \"Alfa Tauri\"). Le abbreviazioni sono segnate negli altri casi (ad esempio \u03b5 And al posto di Epsilon Andromedae)."}
{"id": "862200", "revid": "767487", "url": "https://it.wikipedia.org/wiki?curid=862200", "title": "Helwan", "text": "Helwan (in arabo \u062d\u0644\u0648\u0627\u0646) \u00e8 una citt\u00e0 dell'Egitto, che sorge sulle sponde del fiume Nilo di fronte alle rovine dell'antica Menfi (). Sobborgo meridionale del Cairo (dal quale dista circa 25 chilometri), nel 2006 la popolazione del \"kism\" di Helwan era pari a 643.327 abitanti.\nNell'aprile 2008 il governatorato del Cairo era stato diviso in due, tra Cairo ed Helwan. Helwan era cos\u00ec divenuta capoluogo di un nuovo governatorato che include la maggior parte dei sobborghi meridionali del Cairo, oltre a villaggi rurali. Nel 2011 il Governatorato di Helwan \u00e8 stato soppresso ed \u00e8 stata ripristinata la situazione precedente.\nFino agli inizi del novecento rinomata localit\u00e0 termale e meta prediletta dai cairoti per le sue ville e giardini, la citt\u00e0 si \u00e8 progressivamente industrializzata, perdendo quasi totalmente le sue attrattive turistiche.\nL'economia locale si regge sulla lavorazione di ferro e acciaio, sul settore tessile e sulla produzione di cemento. Nella zona ci sono sorgenti di zolfo bollente, un osservatorio astronomico, un'universit\u00e0 e una necropoli scoperta nel 1946. Helwan \u00e8 anche il capolinea della linea 1 della metropolitana del Cairo. Una linea ferroviaria la collega con la zona mineraria dell'Oasi di Bahariya."}
{"id": "862203", "revid": "1186766", "url": "https://it.wikipedia.org/wiki?curid=862203", "title": "Salvi", "text": "Persone.\nIl cognome Salvi pu\u00f2 riferirsi a:"}
{"id": "862206", "revid": "117633073", "url": "https://it.wikipedia.org/wiki?curid=862206", "title": "Teatro Apollo (Mondavio)", "text": "Il Teatro Apollo di Mondavio (PU) \u00e8 il teatro storico del comune.\nStoria.\nLe origini del teatro sono tardo settecentesche \u00e8 infatti del 1789 la costituzione della \u2018Societ\u00e0 dei Condomini\u2019. L'edificio fu ricavato all'interno della ex chiesa di S. Filippo Neri risalente al '400, ma l'aspetto che il teatro presenta risale all'ultimo consistente rinnovamento portato a termine nel 1887. Non si conosce per\u00f2 n\u00e9 l'architetto che progett\u00f2 il teatro n\u00e9 colui che diresse successivamente i lavori di ampliamento.\nArchitettura e decorazioni.\nIl teatro si appoggia da un lato sulle mura castellane di nord-ovest e si affaccia sulla Piazza della Rovere con una piccola facciata, stretta tra edifici privati, caratterizzata da un'apertura ottagonale sopra il portone d'ingresso. La struttura conserva ancora le mura perimetrali e la cripta sotterranea dell'antica chiesa. Nella navata di quest'ultima, alla quale si accede tramite un atrio, fu ricavata la platea, nell'abside invece fu ricavato il palcoscenico, al di sotto del quale trovano posto i camerini ed i meccanismi di manovra. La sala presenta ancora l'originaria pianta a ferro di cavallo, cos\u00ec come sono originari i primi due ordini di palchi. Sono invece di fine ottocento il terzo ordine (del tutto nuovo) e la volta, interamente rifatta con tutte le decorazioni pittoriche. Queste ultime si fanno apprezzare per l'elegante motivo a velario del soffitto, quasi una trama a merletto su toni di azzurro intenso con una corona di festoni e putti posti attorno ad un medaglione centrale. Al centro del soffitto \u00e8 rappresentata l'immagine di Apollo intento a suonare la cetra. Decorazioni a festoni e arabeschi ricoprono anche i parapetti a fascia dei tre ordini di palchi e il boccascena \u00e8 delimitato da paraste in stile ionico. La sala pu\u00f2 contenere 99 (autorizzati 59) posti suddivisi tra la platea e i 38 palchi (compresi i 6 palchi sopra il proscenio). Il piano in legno della platea, tuttora conservato, aveva inoltre la possibilit\u00e0 di sollevarsi fino al livello del palcoscenico per lo svolgimento delle feste danzanti."}
{"id": "862222", "revid": "57872", "url": "https://it.wikipedia.org/wiki?curid=862222", "title": "Magliolo", "text": "Magliolo (\"Maggi\u00eau\" in ligure) \u00e8 un comune italiano di 942 abitanti della provincia di Savona in Liguria.\nGeografia fisica.\nIl comune si sviluppa lungo il torrente Maremola nella valle omonima, che sfocia in mare a Pietra Ligure, con sorgente a quota\u00a0650 m s.l.m., della lunghezza di 14,80\u00a0km, pescoso (anguille) e fino a qualche decennio fa habitat naturale della lontra comune.\nIl territorio comunale \u00e8 compreso tra i 100 m e i 1.335 m s.l.m., con un'escursione altimetrica complessiva di 1.235 m.\nLa vegetazione prevalente dell'ambiente circostante \u00e8 quella tipica della macchia mediterranea, che si mescola gradatamente, sulla linea di confine naturale Alpi-Appennini, a quella tipicamente alpina, procedendo verso l'alto ed il vicino spartiacque Tirrenico-Padano e Continentale.\nLa ricchezza e la variet\u00e0 della natura sono unici, infatti qui vi \u00e8 l'unico caso in Europa di un punto d'incontro di tre regioni biogeografiche (mediterranea-alpina-continentale), un vero e proprio laboratorio di biodiversit\u00e0, regno degli uccelli rapaci che nidificano tra le rupi, ed habitat ideale per il prolifico cinghiale ed il raro lupo (anticamente in questi boschi dimoravano gli orsi).\nMolti altri animali selvatici vivono nei boschi di Magliolo e della provincia di Savona, tra i mammiferi segnalati, meritano di essere ricordati la donnola, la faina, la puzzola, il riccio, lo scoiattolo, il tasso, la volpe, la lepre, la barda, la martora, il ghiro, il gatto selvatico ed altri importanti ungulati quali il capriolo e il daino.\nNei vari boschi di tutto il territorio magliolese ci sono frequenti castagneti, che consentono in stagione un'abbondante raccolta di castagne e funghi. Il territorio \u00e8 un continuo saliscendi attraverso valloni con cascatelle e pozze di acqua limpida arricchite da sorgenti tutto l'anno.\nSi trovano nel territorio comunale un SIC - Sito di importanza comunitaria monte Carmo di Loano-monte Settepani ed un'area protetta provinciale (IV-Sistema Ambientale Monte Carmo) a dimostrazione del grande interesse naturalistico di tutto il comprensorio, che ha saputo coniugare natura e millenaria presenza dell'uomo in simbiosi ed equilibrio.\nInteressanti gli affioramenti di roccia dolomitica della zona carsica compresa tra la valle Maremola e la valle Varatella, separate da alcuni rilievi come il bric Aguzzo (1.079 m) e il bric Tampa (846 m), alle pendici del quale si apre la grotta degli Scogli Neri.\nI molti sentieri consentono itinerari panoramici e naturalistici che si ricongiungono al colle del Melogno, compreso il sentiero delle Terre Alte che proviene da Toirano e si incrocia con l'Alta Via dei Monti Liguri.\nLa zona offre un ambiente continentale-montano di notevole interesse, ricco di fauna e ospitante specie botaniche alpine al limite della loro distribuzione geografica, e del mar Ligure a sud che, data la quota di osservazione, si confonde tra i monti e il cielo offrendo uno scenario magnifico (nelle giornate fresche e asciutte e terse di tramontana nelle prime ore del mattino si possono scorgere al largo i monti della Corsica) e verso nord si pu\u00f2 notare in posizione dominante la Rocca Cucca (oltre gli\u00a0800 m) che sovrasta con autorevolezza la frazione, montagna visibile anche dalla foce del Maremola dalla passeggiata a mare di Pietra Ligure proprio al centro dello scenario montano, e a poca distanza verso nord il Bric Gettina (1.025 m).\nUna imponente e storica grande pineta scende lungo il ripido pendio della Rocca Cucca e le fa da contorno e, appena sotto, da quelle parti si trova la storica strada detta \"Napoleonica\", che collegava la costa all'entroterra di Calizzano, luogo storico di movimenti di truppe napoleoniche e sabaudo-austriache nelle antiche battaglie della campagna d'Italia (celebre la battaglia di Loano, ove si scontrarono i soldati francesi contro gli austro-piemontesi), strada sterrata oggi ancora percorribile con escursioni a piedi, a cavallo o in mountain bike.\nStoria.\nSecondo le notizie storiche il toponimo \"Magliolo\" potrebbe derivare dalla parola in lingua latina \"Malleulus\" - \"Magliuolo\", un tralcio di vite che si trapianta per farlo abbarbicare, tesi sostenuta anche dallo storico Nino Lamboglia.\nL'insediamento del comune di Magliolo \u00e8 probabilmente il pi\u00f9 antico della valle del Maremola. Si fa risalire la sua origine tra l'VIII e il V secolo a.C., ad opera della trib\u00f9 dei Liguri autoctoni che colonizzarono le primitive terre.\nCome le altre comunit\u00e0 confinanti - Tovo San Giacomo, Bardino Vecchio e Bardino Nuovo - fece parte della Marca Aleramica e successivamente divent\u00f2 possesso dei vescovi di Albenga.\nDivenuto dominio del Marchesato di Finale, venne poi venduto alla Spagna nel 1598, assieme a tutti gli altri territori appartenenti all'antico marchesato.\nI Del Carretto erano una famiglia feudale ligure, discendente da Enrico I Del Carretto, detto il \"Guercio\", (XII secolo), marchese di Savona. Avversari di Genova, con cui ebbero varie contese, i Del Carretto erano ghibellini, schierati prima con gli imperatori svevi, poi con i Visconti, con gli Sforza e infine con Carlo V d'Asburgo. Nel 1598 l'ultimo marchese, Sforza Andrea, vendette Finale alla corona spagnola, che tenne il marchesato sino al 1713.\nLa Repubblica di Genova riusc\u00ec ad acquistare il marchesato, pagando 46 tonnellate di monete d'argento all'imperatore Carlo VI d'Asburgo, parente degli ultimi re Asburgo di Spagna. Nel 1795 il marchesato fu coinvolto dalle battaglie tra l'esercito austro - piemontese ed i francesi guidati da Napoleone Bonaparte.\nCon la dominazione francese il territorio di Magliolo rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, fece parte del IV Cantone, capoluogo Bardino, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Annesso al Primo Impero francese, dal 13 giugno 1805 al 1814 fu inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel V mandamento di Pietra del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Pollupice e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Ponente Savonese.\nDal 4 dicembre 2014 alla primavera del 2015 ha fatto parte dell'Unione dei comuni della Riviera delle Palme e degli ulivi e dal 2015 al maggio 2018 dell'Unione dei comuni della Val Maremola.\nSimboli.\nLo stemma ufficiale e il gonfalone sono stati approvati con l'apposito Decreto del presidente della Repubblica datato al 29 gennaio del 2003. \nMonumenti e luoghi d'interesse.\nAree naturali.\nTra i territori comunali di Magliolo, Bardineto, Bormida, Boissano, Calizzano, Castelvecchio di Rocca Barbena, Giustenice, Loano, Osiglia, Pietra Ligure, Rialto e Toirano \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Borbottina. Oltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni rinolofi della specie dei chirotteri (\"Rhinolophus ferrumequinum\", \"Rhinolophus euryale\", \"Rhinolophus hipposideros\"). I boschi sono popolati da cinghiali, volpi e daini.\nNel territorio sono presenti tre grotte dette del Partigiano, dell'Armusso e degli Inglesi, ricche di testimonianze archeologiche dell'et\u00e0 preistorica.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Magliolo sono .\nGeografia antropica.\nIl territorio comunale \u00e8 formato da una quindicina di borgate e da tre principali frazioni quali Canova, Isallo e Melogno per una superficie territoriale di 19,57\u00a0km\u00b2.\nConfina a nord con i comuni di Calizzano, Osiglia, Bormida e Rialto, a sud con Giustenice, ad ovest con Calizzano e Bardineto, ad est con Rialto e Tovo San Giacomo.\nLungo la strada provinciale 490 del Colle del Melogno, all'altezza del forte del Melogno (situato nel comune di Calizzano), si trova la cima del Colle, a pochi passi dalla frazione Melogno, poco dopo le Case Morelli con la loro piccola chiesa con l'esterno fregiato in marmo bianco e nero, in stile tipico ligure; qui siamo a quota\u00a01.028 m, un'importante tappa della Alta Via dei Monti Liguri.\nScendendo verso il mare, ancora lungo la SP 490, in mezzo ai boschi naturali delle Alpi Marittime, sempre sul versante mare, si incontra la frazione Canova, che domina la val Maremola, che grazie alla posizione ed al clima vive negli anni 2000 una fase di vivace sviluppo urbanistico, con alcuni gruppi di case antiche tipiche liguri e nuove aggraziate villette incastonate nel verde e sparse in un largo raggio che ruotano intorno allo storico vecchio nucleo abitato, mediamente a circa 620 m s.l.m..\nLa frazione dista circa 5\u00a0km dal centro di Magliolo, e circa 4\u00a0km dalla cima del colle del Melogno, e circa 6\u00a0km da Gorra (frazione di Finale Ligure), adagiata sulla montagna in una posizione invidiabile.\nDa Canova il panorama consente la vista del monte Carmo di Loano (1.389 m) verso est, e verso nord-est del monte Settepani (1.386 m) sede di una stazione meteorologica.\nNella frazione di Isallo (\"Via del Ferro\") vi sono importanti resti di archeologia industriale della \"Ferriera\", attiva dal 1730 al 1860, che ha portato per molti anni benessere agli abitanti di Magliolo. La vecchia storica fabbrica, un gioiello di notevole interesse architettonico, \u00e8 ubicata in una zona ricca di acque e di boschi che servivano per ricavare il carbone di legna quale combustibile. Il minerale di ferro proveniva invece via mare dalle miniere dell'Isola d'Elba, veniva sbarcato in spiaggia a Pietra Ligure e poi trasportato a dorso di mulo fino a Isallo. Di ritorno i muli trasportavano i semilavorati e i pregiati manufatti di ferro che venivano poi reimbarcati su navi di armatori locali sempre a Pietra Ligure, e destinati via mare a terre lontane (si ha traccia fino alle foci del Danubio).\nEconomia.\nL'economia locale si basa principalmente sul turismo con la presenza sul territorio magliolese di diverse strutture ricettive. Sono presenti e attive anche varie attivit\u00e0 artigianali legate all'edilizia, al commercio alimentare al dettaglio, alla ristorazione e all'accoglienza (hotel e B&amp;B).\nImportante \u00e8 storicamente l'agricoltura, con la coltivazione delle pesche, delle albicocche, del pomodoro, del basilico, dell'oliva Taggiasca e della vite, con la produzione di olio di oliva e vino nelle tipiche qualit\u00e0 locali. Significativa la produzione di miele di castagne, e la raccolta dei funghi. Magliolo \u00e8 nella zona di produzione delle olive destinate alla produzione di olio extravergine di oliva a Denominazione di Origine Controllata \"Riviera Ligure\", accompagnata dalla Menzione Geografica Aggiuntiva \"Riviera del Ponente Savonese\".\nTra i vini il bianco Lumassina \u00e8 il vino pi\u00f9 caratteristico della zona, insieme al delicato Barbarossa e a vari Nostralini; \u00e8 anche terra di Vermentino, un bianco il cui vitigno viene coltivato nell'intero comprensorio, in ultimo il Rossese.\nSi \u00e8 anche molto sviluppata di recente la cultura di altre piante ornamentali ricercate come l'eucalyptus, dal profumo intenso, che si accompagnano a corredo della vendita dei fiori, di cui una buona parte viene anche esportata nel nord Europa, trasportata con camion refrigerati che garantiscono tempi di consegna contenuti, preservando la qualit\u00e0 del prodotto.\nIn localit\u00e0 Isorelle nel bosco a circa 4\u00a0km dal centro di Magliolo, raggiungibile con una strada sterrata, c'\u00e8 un allevamento di cani della razza nordica \"Karelian Bear Dog\" (Cane da orso della Carelia), una razza rara e molto aggraziata.\nInfrastrutture e trasporti.\nStrade.\nIl territorio di Magliolo \u00e8 attraversato principalmente dalla strada provinciale 490 del Colle del Melogno che permette il collegamento con Calizzano, a nordovest, e Tovo San Giacomo verso sud; ulteriore arteria stradale \u00e8 la provinciale 4, al bivio con la SP 490, transitante per il centro di Magliolo e Tovo San Giacomo.\nVarie strade locali molto suggestive e panoramiche, spesso ripide e tortuose, attraversano la valle tra terrazze coltivate e graziose abitazioni con tipici giardini e serre, collegando Magliolo con il fondo valle di Tovo San Giacomo e Pietra Ligure e la strada costiera, detta vecchia Aurelia.\nMobilit\u00e0 urbana.\nIl servizio pubblico di mobilit\u00e0 urbana \u00e8 gestito dalla societ\u00e0 TPL Linea con collegamenti quotidiani con Finale Ligure e Pietra Ligure.\nEliporto.\nSul territorio insiste un campo di atterraggio per elicotteri per la Protezione Civile e le forze di sicurezza, in difesa della popolazione montana e del territorio circostante, essenziale per le attivit\u00e0 di pronto intervento, organizzazioni che in loco si possono giovare di sedi distaccate della Croce Rossa Italiana e di Squadre Antincendio della Protezione Civile."}
{"id": "862223", "revid": "547992", "url": "https://it.wikipedia.org/wiki?curid=862223", "title": "Massimo Venturiello", "text": "Biografia.\nSi diploma nel 1982 all'Accademia nazionale d'arte drammatica di Roma ed esordisce col \"Tito Andronico\" di Shakespeare diretto da Gabriele Lavia. Nel 2006 interpreta Cesare Carrano nella serie televisiva \"Distretto di Polizia 6\", poi il commissario Angelo Mangano nella serie \"Il capo dei capi\" (2007), il colonnello Carlo Fulgeri nella serie \"Intelligence\" (2009) e l'avvocato Alcamo nella prima serie de \"Il sistema\" (2016).\nAl cinema \u00e8 stato diretto dai fratelli Taviani, Ettore Scola, Gabriele Salvatores, Nikita Michalkov, Beppe Cino, Giuseppe Bertolucci, Sergio Rubini e Carlo Lizzani.\nIn teatro \u00e8 stato Masaniello nell'omonima pi\u00e8ce per la regia di Armando Pugliese, Mackie Messer ne \"L'opera da tre soldi\" per la regia di Pietro Carriglio, Gastone nella commedia di Ettore Petrolini di cui ha curato anche la regia. Ha adattato inoltre per il teatro \"Il grande dittatore\" di Charlie Chaplin di cui \u00e8 stato protagonista e regista. Nel 2008 interpreta a teatro Zampan\u00f2 ne \"La strada\" di Federico Fellini, di cui \u00e8 anche regista. Nel 2011 interpreta lo spettacolo di teatro canzone \"Musicanti\" e nello stesso anno \u00e8 protagonista e regista de \"Il borghese gentiluomo\". Nel 2012 \u00e8 regista e interprete del monologo \"Barberia\" di G. Clementi, accompagnato dall'orchestra di musica popolare di Favara.\nDa doppiatore ha prestato la voce a vari attori: Gary Oldman, James Woods, Liam Neeson, Colin Firth, Richard Gere, Kurt Russell, John Turturro, Bruce Willis, Willem Dafoe, Julian Sands, Dennis Quaid, Christopher Lambert, Jeremy Irons e altri. \u00c8 stato inoltre la voce di Kitt in \"Supercar\" nella seconda, terza e quarta stagione e la voce di Ade nel film di animazione \"Hercules\".\nVenturiello \u00e8 sposato con la cantante e attrice Tosca: i due si sono conosciuti durante la loro carriera teatrale e hanno collaborato per numerosi spettacoli.\nTeatro.\nRegista e protagonista in:\nProtagonista in:"}
{"id": "862224", "revid": "287204", "url": "https://it.wikipedia.org/wiki?curid=862224", "title": "Artur Rodzinski", "text": ""}
{"id": "862225", "revid": "287204", "url": "https://it.wikipedia.org/wiki?curid=862225", "title": "100 (disambigua)", "text": ""}
{"id": "862227", "revid": "1371441", "url": "https://it.wikipedia.org/wiki?curid=862227", "title": "Jack Hill (regista)", "text": "Biografia.\nGli inizi.\nJack Hill \u00e8 un figlio d'arte: suo padre, Ronald, infatti \u00e8 stato \"art director\" per la Disney. Hill comincia la sua carriera come musicista e arrangiatore. Suona anche in un gruppo rock, prima di iscriversi all'UCLA per imparare a scrivere colonne sonore. L\u00ec prende contatto con il settore cinematografico e gira nel 1960 un cortometraggio intitolato \"The Host\".\nHill lascia l'UCLA poco prima di laurearsi e partecipa con l'amico Francis Ford Coppola a una serie di rimontaggi di pellicole europee, quindi entra a far parte della factory di Roger Corman, lavorando come assistente di produzione. Tra le altre cose supervisiona il montaggio finale di \"Terrore alla tredicesima ora\", diretto da Coppola.\nLe prime regie.\nHill esordisce nella regia nel 1964, dirigendo \"Spider Baby\", un horror girato in 12 giorni con un budget di 65.000 dollari. Il film per\u00f2 viene distribuito nelle sale americane solo quattro anni dopo, per problemi con la produzione.\nIl secondo film di Hill \u00e8 \"Pit Stop\", un film sulle corse automobilistiche. In seguito il regista dirige insieme a Juan Ibanez quattro horror a basso costo interpretati da Boris Karloff.\nNel 1970 dirige \"Sesso a domicilio\", che per\u00f2 abbandona perch\u00e9 secondo lui stava diventando un porno.\nI grandi successi.\nL'anno dopo dirige \"Sesso in gabbia\", un \"women in prison\" interpretato da Pam Grier, che inizia una lunga collaborazione con il regista. Il film codifica le regole del genere ed \u00e8 un gran successo di pubblico. Hill decide cos\u00ec di girare un seguito, \"The Big Bird Cage\", con pi\u00f9 liberta. Il film vira verso la commedia ma ha meno successo del precedente, cos\u00ec Hill cambia genere e approda alla blaxploitation, diventando uno dei migliori registi del genere. \"Coffy\" esce nel 1973 e lancia definitivamente Pam Grier come diva. L'anno seguente Hill la dirige nuovamente in \"Foxy Brown\". L'anno dopo Hill dirige un piccolo film, \"Le ragazze pon pon\", girato in 12 giorni con un budget di 120.000 dollari, ambientato nei college statunitensi.\nNel 1975 gira quello che \u00e8 forse il suo miglior film, \"Switchblade Sisters\", un misto di generi: \"women in prison\", sexploitation, \"blaxploitation\" e commedia, che alla sua uscita \u00e8 stato stranamente un flop, ma col tempo \u00e8 diventato un cult movie adorato da registi come Quentin Tarantino, che ha riedito il film in DVD e lo ha messo nella lista dei suoi dieci film preferiti, come ha dichiarato nel decennale referendum della rivista \"Sight and Sound\".\nL'ultimo film e il ritiro.\nDato l'insuccesso di \"Switchblade Sisters\", Hill si prende una pausa: collabora a diverse sceneggiature e torna alla regia solo nel 1982, con il film \"La spada e la magia\", che per\u00f2 viene stravolto dai produttori, e Hill \u00e8 costretto a togliere la sua firma. Hill quindi lascia il cinema, dedicandosi alla meditazione e scrivendo romanzi."}
{"id": "862230", "revid": "287204", "url": "https://it.wikipedia.org/wiki?curid=862230", "title": "101 (disambigua)", "text": ""}
{"id": "862231", "revid": "74801", "url": "https://it.wikipedia.org/wiki?curid=862231", "title": "Panticapeo", "text": "Panticapeo o Panticapea (, \"strada del pesce\"), fu fondata da coloni greci di Mileto nella seconda met\u00e0 del VI secolo a.C., edificata sul monte Mitridate nei pressi dell'attuale Ker\u010d'. Fu un'importante citt\u00e0 e porto del Regno del Bosforo Cimmerio.\nStoria.\nNel V e IV secolo a.C., la citt\u00e0 divenne la residenza della monarchia del Bosforo e veniva chiamata anche con questo nome. La sua importanza economica, fondata sulle esportazioni di grano, pesce salato e vino, declin\u00f2 nel due secoli successivi a causa delle invasioni dei Sarmati e la crescente competizione dell'Egitto nella produzione di grano. Infine cadde sotto l'influenza di Mitridate re del Ponto.\nDiofanto attorno a 110 a.C. venne inviato da Mitridate in missione diplomatica nel Bosforo per convincere il re Perisade V a cedergli il regno. Durante questa visita una insurrezione dei Sciti guidata da Saumaco mise in fuga il generale. Durante questa insurrezione Perisade venne ucciso. Diofanto raccolte forze sufficienti ritorn\u00f2 sulla penisola e sconfisse gli insorti e il Bosforo Cimmerio divenne un regno vassallo del Ponto. Nel 63 a.C. la citt\u00e0 venne in parte distrutta da un terremoto. Nel I secolo d.C. la regione sub\u00ec invasioni ostrogote, pi\u00f9 tardi venne incorporata nell'Impero bizantino sotto Giustino I. Gli scavi archeologici hanno portato alla luce importanti reperti in ceramica e metallo. La citt\u00e0 aveva monete d'argento fin dal VI secolo a.C. nel I secolo a.C. vi compaiono anche monete d'oro e di bronzo."}
{"id": "862232", "revid": "287204", "url": "https://it.wikipedia.org/wiki?curid=862232", "title": "102 (disambigua)", "text": ""}
{"id": "862235", "revid": "287204", "url": "https://it.wikipedia.org/wiki?curid=862235", "title": "103 (disambigua)", "text": ""}
{"id": "862237", "revid": "287204", "url": "https://it.wikipedia.org/wiki?curid=862237", "title": "104 (disambigua)", "text": ""}
{"id": "862241", "revid": "287204", "url": "https://it.wikipedia.org/wiki?curid=862241", "title": "105 (disambigua)", "text": ""}
{"id": "862242", "revid": "810736", "url": "https://it.wikipedia.org/wiki?curid=862242", "title": "Ferrero", "text": ""}
{"id": "862245", "revid": "124454496", "url": "https://it.wikipedia.org/wiki?curid=862245", "title": "Supercoppa Primavera", "text": "La Supercoppa Primavera, ufficialmente chiamata Supercoppa Primavera TIMVISION per ragioni di sponsorizzazione, \u00e8 una competizione calcistica, organizzata dalla Lega Serie A per le giovanili Primavera.\nStoria e formula.\nIl trofeo nasce a partire dalla stagione 2004-05, basandosi sul modello della competizione professionistica: partecipano infatti le detentrici del titolo Primavera 1 e della coppa di categoria, sfidandosi in gara unica. Se al termine dei tempi regolamentari il risultato \u00e8 in parit\u00e0, si ricorre a tempi supplementari ed, eventualmente, tiri di rigore.\nStatistiche di club.\nRecord.\nLa vanta il maggior numero di affermazioni nella manifestazione, 3. L' detiene invece il primato negativo di sconfitte, 5 in 6 edizioni disputate; i nerazzurri vantano anche il maggior numero di partecipazioni, appunto 6."}
{"id": "862246", "revid": "14691", "url": "https://it.wikipedia.org/wiki?curid=862246", "title": "Striscia Aozou", "text": ""}
{"id": "862248", "revid": "14691", "url": "https://it.wikipedia.org/wiki?curid=862248", "title": "Striscia di Aouzou", "text": ""}
{"id": "862250", "revid": "227211", "url": "https://it.wikipedia.org/wiki?curid=862250", "title": "RSA-1024", "text": ""}
{"id": "862252", "revid": "104216", "url": "https://it.wikipedia.org/wiki?curid=862252", "title": "Speranza (divinit\u00e0)", "text": "Speranza (dal latino: \"Spes\") \u00e8 la personificazione nella mitologia romana della Speranza l'equivalente greca di Elpis.\nOrigine mitologica greca.\n\u00c8 tradizionalmente definita come \"ultima dea\" (in lingua latina: \"Spes Ultima Dea\"), espressione che si ritrova nel detto popolare \u00abla speranza \u00e8 l'ultima a morire\u00bb, in quanto, come era narrato nel mito del Vaso di Pandora, essa \u00e8 l'ultima risorsa per l'uomo. Quando tutti i mali contenuti nella giara all'apertura si erano dispersi nel mondo rimase, per volont\u00e0 di Zeus, solo Elpis come riparo consolatore per l'umanit\u00e0.\nNella Roma repubblicana.\nA Roma la Speranza fu concepita come una dea alla quale era dedicato un tempio nel Foro Olitorio, che venne eretto durante la prima guerra punica dal console Aulo Attilio Calatino, e un altro sul \"Vicus Longus\" sull'Esquilino. A Spes era dedicata il 1\u00ba agosto la festa del \"Templum Spei\".\nNella Roma imperiale.\nLa \"Spes\" veniva onorata come una dea sin dai tempi pi\u00f9 antichi ma soprattutto nel periodo dell'Impero il culto della dea assunse un valore politico rappresentando simbolicamente la fiduciosa attesa di una felice successione imperiale. Da Claudio che la fece raffigurare sulle monete in occasione della nascita del figlio Britannico, la Spes venne quindi definita nelle epigrafi con l'epiteto di \u00ab\"Augusta\", \"Augusti\", \"Augustorum\" e anche \"'publica\" o \"p(opuli)R(omani)\", a cui si aggiunsero sotto i Severi gli attributi di \"perpetua\" e \"firma\".\nCon Antonino Pio la Spes assunse un valore religioso nella riproduzione della defunta moglie Faustina in una serie di monete che la raffiguravano come la \"diva Spes\": una giovane donna che incede, sollevando l'orlo della veste con un bocciolo di fiore nella mano destra.\nL'imperatore voleva cos\u00ec significare che l'azione benefica di Faustina continuava anche dall'al di l\u00e0 per coloro che speravano in lei.\nCon gli imperatori cristiani la Spes, non venne pi\u00f9 rappresentata secondo l'iconografia pagana, perse i suoi epiteti mondani e acquis\u00ec, divenendo una delle virt\u00f9 teologali, un valore religioso ultraterreno."}
{"id": "862254", "revid": "287204", "url": "https://it.wikipedia.org/wiki?curid=862254", "title": "Spes", "text": ""}
{"id": "862255", "revid": "227211", "url": "https://it.wikipedia.org/wiki?curid=862255", "title": "RSA-896", "text": ""}
{"id": "862256", "revid": "227211", "url": "https://it.wikipedia.org/wiki?curid=862256", "title": "RSA-704", "text": ""}
{"id": "862264", "revid": "767487", "url": "https://it.wikipedia.org/wiki?curid=862264", "title": "Porto Fuad", "text": "Porto Fuad () \u00e8 una citt\u00e0 dell'Egitto, che si trova sul Canale di Suez, sulla sponda opposta rispetto a Porto Said. Si trova sulla parte nordoccidentale della Penisola del Sinai. Fondata nel 1927, principalmente per dare uno sfogo alla sovrappopolazione di Porto Said, \u00e8 stata battezzata in onore di Fuad I, penultimo re dell'Egitto moderno."}
{"id": "862270", "revid": "227211", "url": "https://it.wikipedia.org/wiki?curid=862270", "title": "RSA-200", "text": ""}
{"id": "862272", "revid": "76963", "url": "https://it.wikipedia.org/wiki?curid=862272", "title": "Matthew Modine", "text": "Biografia.\nNato in California, \u00e8 il pi\u00f9 giovane di sette fratelli. Verso la fine degli anni settanta si trasferisce a New York, dove studia recitazione con Stella Adler. Dopo alcune apparizioni in serie tv e soap opera, debutta nella commedia \"Promesse, promesse\" (1983); nello stesso anno recita in \"Streamers\" di Robert Altman, che gli vale una Coppa Volpi alla Mostra del Cinema di Venezia, e poi interpreta il poetico protagonista di \"Birdy - Le ali della libert\u00e0\" di Alan Parker insieme a Nicolas Cage.\nNel 1985 recita in \"Crazy for you\", con Linda Fiorentino, e nel 1987 viene scelto da Stanley Kubrick per interpretare il soldato Joker, il protagonista di \"Full Metal Jacket\". Sempre nel 1987 esce \"Un ostaggio di riguardo\" di Alan J. Pakula, in cui offre una grande interpretazione a fianco di Albert Finney. Seguono film come \"Fuga d'inverno\" con Mel Gibson, \"La partita\" (1988) di Carlo Vanzina e \"Corso di anatomia\" (1989).\nNel 1993 lavora nuovamente con Robert Altman in \"America oggi\"; nel 1995 partecipa al film \"Fluke\", nel 1996 recita nello sfortunato \"Corsari\" di Renny Harlin e l'anno successivo in \"Bionda naturale\", con Daryl Hannah. Nel 2000 \u00e8 nel cast di \"Ogni maledetta domenica\" con Al Pacino e Cameron Diaz. Per il regista Abel Ferrara recita in \"Blackout\" (1997), \"Mary\" (2005) e in \"Go Go Tales\".\nRealizza come regista alcuni cortometraggi presentati al Sundance Film Festival e nel 1999 debutta come regista cinematografico nel lungometraggio \"Oltre il limite\".\nVita privata.\nDal 1980 \u00e8 sposato con l'attrice Caridad Rivera, da cui ha avuto due figli: Mark (1985) e Ruby (1990).\nDoppiatori italiani.\nNelle versioni in italiano delle opere in cui ha recitato, Matthew Modine \u00e8 stato doppiato da:"}
{"id": "862273", "revid": "547992", "url": "https://it.wikipedia.org/wiki?curid=862273", "title": "Giorgio Leoni", "text": "Carriera.\nClub.\nDa calciatore, di ruolo difensore, ha vestito le maglie di Tre Fiori, S.S. Serenissima, Juvenes e A.C. San Marino, il nome assunto dalla S.S. Serenissima prima di diventare San Marino Calcio.\nAllenatore.\nDa allenatore si \u00e8 seduto sulla panchina delle squadre sammarinesi del Tre Fiori, Cosmos, San Giovanni e Juvenes. \u00c8 stato inoltre allenatore delle formazioni giovanili e poi assistente tecnico dell'A.C. San Marino nonch\u00e9 commissario tecnico della Nazionale sammarinese Under 20, Under 21 e poi della Nazionale A.\nLa prima partita sulla panchina della Nazionale \u00e8 stata San Marino - Svizzera 0-4 del 14 novembre 1990, l'esordio della formazione sammarinese in una competizione ufficiale, le qualificazioni ad Euro 1992."}
{"id": "862274", "revid": "227211", "url": "https://it.wikipedia.org/wiki?curid=862274", "title": "RSA-576", "text": ""}
{"id": "862276", "revid": "6789", "url": "https://it.wikipedia.org/wiki?curid=862276", "title": "Aulo Attilio Calatino", "text": ""}
{"id": "862285", "revid": "729019", "url": "https://it.wikipedia.org/wiki?curid=862285", "title": "Banca Popolare di Roma (1924-1957)", "text": "La Banca Popolare di Roma S.C.r.l. \u00e8 stata un istituto di credito italiano monosportello.\nStoria.\nLa banca \u00e8 stata fondata a Roma l'8 marzo 1924, inizialmente come \"Societ\u00e0 Anonima Cooperativa di Credito fra i Dipendenti della Aziende Pubbliche e delle grandi Amministrazioni private\", che il 19 maggio 1948 assunse tale denominazione.\nInizialmente costituita come societ\u00e0 cooperativa con il fine mutualistico di favorire l'accesso al credito dei soci, il proprio capitale pass\u00f2 nelle mani di diverse societ\u00e0 private, dal Gruppo Leone alla Compagnia Tirrena di Assicurazioni fino all'Istituto Nazionale delle Assicurazioni (INA). Fin dalla sua nascita ha da sempre riscontrato difficolt\u00e0 finanziarie, subendo dal 1946 al 1948 una gestione commissariale.\nSu tutte, l'INA tent\u00f2 di piegare l'istituto capitolino ai propri interessi, richiedendo alla Banca d'Italia il consenso per trasformare l'azienda di credito in una societ\u00e0 per azioni. Il rifiuto dell'allora governatore Donato Menichella spalanc\u00f2 le porte per la cessione dell'azienda romana dall'INA alla Banca Popolare di Milano, che avvenne il 22 dicembre 1957 e ne inglob\u00f2 tutte le attivit\u00e0, compreso l'unico sportello cittadino che cambi\u00f2 quindi insegna."}
{"id": "862288", "revid": "599013", "url": "https://it.wikipedia.org/wiki?curid=862288", "title": "Chiesa di Santa Maria dei Miracoli (Napoli)", "text": "La chiesa di Santa Maria dei Miracoli \u00e8 una chiesa di Napoli ubicata in largo dei Miracoli, a poca distanza dalla centrale via Foria, in uno dei quartieri pi\u00f9 popolari della citt\u00e0 e del suo centro storico.\nLa zona antistante la chiesa, ampliata nella sua estensione, prese il nome di \"Miracoli\" (come tutto il quartiere circostante), in ossequio al nome del tempio.\nStoria.\nLa costruzione della chiesa fu avviata nel XVII secolo in una zona prospiciente il limite nord della murazione antica della citt\u00e0; nello stesso periodo fu fondato l'omonimo convento ed assegnato ai padri Riformati Conventuali di San Lorenzo.\nIl complesso architettonico pass\u00f2 nel 1660 sotto la giurisdizione della nobile associazione caritativa del Pio Monte della Misericordia, che se ne fece carico in seguito alla soppressione dell'ordine religioso, dietro affidamento di una cospicua somma di denaro dallo stato che doveva permettere altres\u00ec la creazione di un monastero femminile ispirato alla regola francescana.\nUn programma di restauro venne eseguito sotto la direzione di Francesco Antonio Picchiatti (1662-65) che si avvalse la collaborazione di Cosimo Fanzago e Domenico Tango; le opere che ne scaturirono portarono all'ampliamento di tutta l'area conventuale ed alla costruzione di un chiostro con impianto idraulico di Dionisio Lazzari.\nAttualmente il monastero, che dopo l'Unit\u00e0 d'Italia fu intitolato alla principessa Maria Clotilde di Savoia, \u00e8 sede di una scuola pubblica.\nDescrizione.\nIl rimodernamento della facciata \u00e8 del 1790 ed \u00e8 opera di Camillo Lionti.\nLa chiesa presenta una struttura a croce latina, con navata unica e cappelle laterali, transetto e abside di forma rettangolare; gli interventi decorativi di Giovan Domenico Vinaccia portarono al mutamento della fisionomia generale della chiesa con opere di scultura, rifacimento della pavimentazione degli altari e delle acquasantiere.\nAll'interno sono presenti numerose testimonianze artistiche. Il ricco patrimonio pittorico della chiesa \u00e8 dovuto in gran parte alla mano di Andrea Malinconico, ma i pezzi forti sono: gli affreschi del pronao di Giovanni Battista Beinaschi e le due tele di Andrea Vaccaro e di Luca Giordano. Non mancano anche opere di scultura, come il \"Crocifisso\" di Nicola Fumo e il \"San Giuseppe col Bambino\" in legno policromo, attribuito a Giuseppe Picano.\nIl chiostro.\nFacente parte del monastero di Santa Maria della Provvidenza, fu edificato per volont\u00e0 di Giovanni Camillo Cacace che invest\u00ec, quasi tutti i suoi averi monetari, nella costruzione di una cittadella religiosa per le francescane."}
{"id": "862289", "revid": "31789", "url": "https://it.wikipedia.org/wiki?curid=862289", "title": "Museo dell'Acropoli di Atene", "text": "Il Museo dell'Acropoli () \u00e8 un museo che raccoglie esclusivamente materiali rinvenuti sull'Acropoli di Atene.\nIl nucleo principale della collezione \u00e8 formato da statue e frammenti di decorazione architettonica arcaica, profanati dai persiani nel 481 a.C. (colmata persiana), cui si aggiungono sculture del periodo classico. Il museo \u00e8 situato ai piedi della collina dell'Acropoli, sul suo lato di sud-est nel distretto di \"Makrighianni\" ad Atene.\nStoria.\nIl museo attuale origina dal primo museo realizzato nell'Acropoli nel 1863, trent'anni dopo l'abbandono di Atene dell'ultima guarnigione Turca. Tuttavia, successivi scavi sull'Acropoli hanno portato alla luce nuovi manufatti che hanno superato significativamente la sua capacit\u00e0 originale. Un'ulteriore motivazione per la costruzione di un nuovo museo si ebbe quando la Grecia avanz\u00f2 richieste per la restituzione dei marmi del Partenone dal Regno Unito, che aveva acquisito in modo controverso, ma gli fu risposto, da alcuni funzionari britannici, che la Grecia non aveva un luogo adatto dove potevano essere visualizzati. La creazione di una galleria per l'esposizione dei marmi del Partenone \u00e8 stata la chiave di tutte le recenti proposte per la progettazione di un nuovo museo.\nConcorsi per il nuovo museo.\nIl primo concorso di architettura per la progettazione di un nuovo museo si \u00e8 svolto nel 1976 ed era riservato a partecipanti provenienti dalla sola Grecia. Sia il concorso del 1976 che quello che del 1979 non portarono ad alcun risultato, principalmente perch\u00e9 gli appezzamenti di terreno selezionati per le costruzioni proposte furono ritenuti non idonei.\nNel 1989 fu bandito un terzo concorso internazionale per la progettazione del nuovo Museo dell'Acropoli. \u00c8 stata fornita una scelta di tre possibili siti. Il concorso \u00e8 stato vinto dagli architetti italiani Manfredi Nicoletti e Lucio Passarelli. Dopo i ritardi per tutti gli anni '90, i lavori per la costruzione del museo sulla base di questo terzo progetto sono passati alla fase degli scavi per le fondamenta, ma questi sono stati interrotti a causa di resti archeologici apparentemente sensibili sul sito, portando all'annullamento del concorso nel 1999 . Per l'ubicazione del nuovo museo fu scelto infine il grande lotto inutilizzato della caserma della gendarmeria \"Campo Makrygiannis \", di fronte al Teatro di Dioniso, e sono stati necessari anche un numero limitato di espropri di case private circostanti per liberare lo spazio necessario.\nIl quarto concorso non aveva previsto la conservazione dell'antico sito. Questo \u00e8 stato raggiunto in una certa misura solo dopo che gli attivisti locali e internazionali (ICOMOS) hanno esposto questa svista. I nuovi piani furono adattati in modo che l'edificio fosse elevato fuori terra, su pilastri. Il concorso era aperto solo agli studi di architettura su invito ed \u00e8 stato vinto dall'architetto svizzero, Bernard Tschumi, in collaborazione con l'architetto greco Michalis Fotiadis. Stabilita la planimetria e la stratigrafia, sono state individuate le sedi idonee per i pilastri di fondazione. Questi attraversano il terreno fino al substrato roccioso sottostante e galleggiano su cuscinetti a rulli in grado di resistere a un terremoto di magnitudo 10 della scala Richter.\nMan mano che i lavori di costruzione si avvicinavano al completamento, l'operazione per spostare i manufatti dalla roccia dell'Acropoli al nuovo museo \u00e8 iniziata nell'ottobre 2007, ed ha richiesto quattro mesi e l'uso di tre gru a torre per spostare le sculture senza incidenti. I funzionari greci hanno espresso la speranza che il nuovo museo possa aiutare nella campagna per il ritorno dei marmi del Partenone.\nPosizione.\nIl museo si trova sul versante sud-orientale della collina dell'Acropoli, sull'antica strada che in epoca classica portava alla \"roccia sacra\", lontano dal Partenone 280 metri. L'ingresso dell'edificio \u00e8 in via Dionysiou Areopagitou e direttamente adiacente alla stazione della metropolitana Akropoli, la linea rossa della metropolitana di Atene\nL'edificio.\nIl progetto di Bernard Tschumi \u00e8 stato selezionato come progetto vincitore del quarto concorso. Il design di Tschumi ruota attorno a tre concetti: luce, movimento ed un elemento tettonico e programmatico. Insieme queste caratteristiche \"trasformano i vincoli del sito in un'opportunit\u00e0 architettonica, offrendo un museo semplice e preciso\" con la chiarezza matematica e concettuale degli antichi edifici greci.\nIl museo occupa una superficie di 25.000 m\u00b2 sviluppando un'area espositiva di 14.000 m\u00b2. Le collezioni del museo sono esposte su tre livelli mentre un quarto livello intermedio ospita gli spazi ausiliari, come il negozio del museo, la caffetteria e gli uffici. Al primo livello del museo si trovano i reperti delle pendici dell'Acropoli. La lunga e rettangolare aula, il cui pavimento \u00e8 inclinato, ricorda l'ascensione alla roccia. Il visitatore si trova poi presso la grande aula trapezoidale che accoglie i reperti arcaici. Sullo stesso piano si trovano anche i manufatti e le sculture provenienti dagli altri edifici dell'Acropoli come l'Eretteo, il Tempio di Atena Nike, i Propilei e reperti di Atene romana e paleocristiana. I visitatori sono tenuti a vedere questi ultimi durante la discesa per mantenere l'ordine cronologico: saranno prima indirizzati al livello superiore, che mostra i marmi del Partenone.\nPoich\u00e9 il museo \u00e8 costruito su un vasto sito archeologico, il pavimento, all'esterno e all'interno, \u00e8 spesso trasparente utilizzando il vetro e quindi il visitatore pu\u00f2 vedere gli scavi sottostanti. Il museo prevede anche un anfiteatro, un teatro virtuale e una sala per mostre temporanee. L'edificio, \u00e8 inoltre stato criticato principalmente chiedendosi se un grande edificio moderno si sarebbe adattato bene al paesaggio.\nCollezioni.\nIl museo si sviluppa su tre livelli, di cui quello inferiore \u00e8 dedicato allo scavo archeologico, ospita un itinerario cronologico che presenta l'evoluzione dell'arte greca e in particolare della scultura, dall'epoca arcaica sino al periodo della dominazione romana. Al pianterreno nella \"Sala dei Pendii dell'Acropoli\" sono esposti i reperti provenienti dai fianchi dell'acropoli e dall'abitato che ne ha costituito storicamente la sua parte.\nIl piano pi\u00f9 alto del museo ospita - in uno spazio costruito in accordo all'orientamento reale del Partenone - tutte le parti del fregio originali appartenenti al governo greco e copie di quelle attualmente in esposizione al British Museum di Londra. Proseguendo lungo il percorso di visita, al livello inferiore sono esposti pezzi databili dall'et\u00e0 classica al periodo romano.\nLa collezione del museo presenta molte opere famose tra cui:"}
{"id": "862291", "revid": "767487", "url": "https://it.wikipedia.org/wiki?curid=862291", "title": "Enthroned", "text": "Gli Enthroned sono un gruppo Black metal belga fondato dal batterista Cernunnos nel 1993.\nStoria del gruppo.\nLa storia del gruppo \u00e8 piuttosto travagliata e nel 1997 il batterista Cernunnos si suicida impiccandosi. In sua memoria il gruppo pubblica \"Regie Satanas\" e nel 2004 rompe con la casa discografica Blackened Records. Essa pubblicher\u00e0 un cofanetto contenente quattro CD senza il consenso del gruppo, che lo ritenne un bootleg a causa della scarsa qualit\u00e0 della registrazione. Nel 2006 il bassista e cantante Sabathan, considerato il fondatore insieme a Cernunnos, lascia il gruppo. Da un lato si parla di scarsa motivazione del cantante, dall'altro di scarsa attitudine del resto del gruppo. Il chitarrista Nornagest ricopre quindi il ruolo di cantante."}
{"id": "862294", "revid": "71433", "url": "https://it.wikipedia.org/wiki?curid=862294", "title": "Mary Louise Parker", "text": ""}
{"id": "862295", "revid": "227211", "url": "https://it.wikipedia.org/wiki?curid=862295", "title": "RSA-160", "text": ""}
{"id": "862300", "revid": "1543377", "url": "https://it.wikipedia.org/wiki?curid=862300", "title": "Giuseppe Novello", "text": "Biografia.\nGiuseppe Novello nasce a Codogno da Eugenio Novello, veneziano, e Antonietta Belloni, codognese e sorella del pittore Giorgio Belloni. Dopo l'infanzia nella casa paterna giunge a Milano nel 1912 per studiare presso il Regio Liceo Berchet; in citt\u00e0 ha l'occasione di frequentare lo studio dello zio pittore. Nonostante la sua propensione all'arte Novello \u00e8 indotto dal padre, direttore di banca, a iscriversi alla Facolt\u00e0 di Giurisprudenza. Nel 1915 \u00e8 a Pavia, dove si laurea con una tesi sui diritti d'autore nelle arti figurative. Dal 1919 frequenta l'Accademia di Brera e studia pittura sotto la guida di Ambrogio Alciati. Esordisce come pittore nel 1925, a Milano, vincendo il Concorso Fumagalli. Espone poi in numerose edizioni della Biennale di Venezia nel 1934, 1936, 1940 (anno in cui vinse il concorso per il ritratto del padre con l'opera \"Ritratto estivo\") e 1948, della Quadriennale di Roma e in mostre personali. Predilige la pittura di interni, il ritratto e il paesaggio.\nDalla prima alla seconda grande guerra.\nNel 1917 viene chiamato alle armi nel battaglione alpini Tirano. \u00c8 coinvolto nella disfatta di Caporetto.\nDal 1925 Novello collabora con \"L'Alpino\", il quindicinale dell'Associazione Nazionale Alpini, dove i suoi disegni umoristici compaiono con la sigla \"46\". L'anno successivo esce \"La canzone dei verdi\" di Renzo Boccardi, con 46 tavole di Novello. Nella redazione dell'Alpino l'umorista incontra Paolo Monelli, che gli propone di pubblicare nel 1929 un volume di vignette e racconti canzonatori per l'editore Treves, \"La guerra \u00e8 bella ma scomoda\".\n\u00c8 Monelli a introdurre Novello a Bagutta, dove incontra Orio Vergani, Mario Vellani Marchi, Riccardo Bacchelli, Ottavio Steffenini, Adolfo Franci, Luigi Bonelli, Gino Scarpa, Bernardino Palazzi, Anselmo Bucci, Emilio Morelli. Novello frequenta anche la casa della vedova di Umberto Moggioli e la trattoria di Romano Barbaro, condividendo con Vellani Marchi, Virette Barbieri, Guido Tallone, Carlo Dalla Zorza, Silvio Consadori e Pio Semeghini l'esperienza della \u201cscuola di Burano\u201d.\nDal giugno al novembre 1929 collabora con \"Il Guerin Meschino\", mentre l'anno successivo le sue tavole compaiono su \"Fuori Sacco\", sezione umoristica della \u201cGazzetta del Popolo\u201d, per cui lavorano, fra gli altri, Camerini, Garretto, Apolloni e Campanile. Dal sodalizio fra Monelli e Novello nascono tre reportages estivi che il quotidiano torinese pubblica in terza pagina: un viaggio alla ricerca dei \u201cmonumenti pi\u00f9 brutti d'Italia\u201d nel '32, un tour gastronomico nel '34, edito l'anno successivo da Treves in \"Il ghiottone errante\", e infine un itinerario turistico nelle principali localit\u00e0 di villeggiatura del Nord Italia nel 1936.\nDurante la seconda guerra mondiale Novello \u00e8 richiamato alle armi, sempre come ufficiale degli alpini nel 5\u00ba Reggimento Alpini, e prende parte alla spedizione italiana in Unione Sovietica, combattendo nella battaglia di Nikolajewka. Dopo la ritirata (gennaio 1943) torna in Italia. Di stanza a Brunico, \u00e8 fatto prigioniero a Fortezza il 9 settembre e trasferito nel campo d'internamento per ufficiali italiani a Cz\u0119stochowa, in Polonia. Da qui \u00e8 condotto a Benjaminovo e quindi nei lager tedeschi di Sandbostel e Wietzendorf. Potrebbe rientrare in Italia aderendo al partito fascista, grazie all'interessamento di don Gnocchi e del duca Marcello Visconti di Modrone, presidente della Croce Rossa. Novello rifiuta e condivide la prigionia con Giovannino Guareschi, Roberto Rebora, Giuseppe Lazzati e il filosofo Enzo Paci.\nDato per morto, rientra in Italia nell'autunno del 1945. Ha con s\u00e9 una serie di disegni che, insieme con quelli della campagna del Don risalenti al suo rientro dalla Russia, pubblicher\u00e0 in \"Steppa e gabbia\" (1957). Nel 1946 riprende a disegnare per \"La Lettura\".\nSeconda met\u00e0 del Novecento.\nA partire dal 1948, collabora come vignettista al quotidiano La Stampa. Le sue tavole settimanali, che riguardavano temi di costume e di attualit\u00e0, sono state raccolte nei volumi:\nNel 1950 Novello tiene la sua prima mostra personale presso la Galleria Gian Ferrari di Milano e in seguito alla Galleria Gussoni, sempre a Milano. Dal 1965, interrotta la collaborazione con \u201cLa Stampa\u201d, si dedica prevalentemente alla pittura; per tutto il decennio successivo disegner\u00e0 per l'Associazione laureati Ateneo Ticinese le matricole d'onore per le lauree assegnate dall'Universit\u00e0 di Pavia ad Enzo Ferrari, Federico Fellini, Gianandrea Gavazzeni, Norberto Bobbio.\nNel 1963 esce per Longanesi un nuovo testo di Monelli illustrato da Novello: O.P., ossia il vero bevitore.\nAll'inizio degli anni settanta Novello contribuisce al riordino del lascito Lamberti, primo nucleo del museo di Codogno ora Raccolta Lamberti (https://web.archive.org/web/20140407073225/http://www.raccoltalamberti.it/), al quale l'artista doner\u00e0 alcuni dei suoi quadri pi\u00f9 apprezzati, oltre a numerose tele di famiglia. Qui trovano spazio, insieme con i dipinti di Giorgio Belloni e Piero Belloni Betti, cugino di Novello, le belle caricature di Alessandro Bertamini, secondo marito della nonna materna.\nDal 1973 l'artista espone con regolarit\u00e0 presso la galleria Cortina in piazza Cavour a Milano, ottenendo sempre grandi consensi. Nel 1978 la Ponte Rosso pubblica, in occasione dei festeggiamenti per i duecento anni della Scala, \"Coda al Loggione\", con introduzione di Nino Rota: una raccolta di disegni e dipinti sul teatro, nuovo tributo del pittore al melodramma.\nIn occasione dei novant'anni di Novello esce una raccolta delle \"Cartoline Lametta\" (con prefazione di Alberto Cavallari, Rosellina Archinto Editore) inviate dall'artista, nel corso degli anni, a parenti e amici.\nNel 1984 il Comune di Milano gli conferisce la medaglia d'oro di benemerenza.\nSi spegne a Codogno, sua citt\u00e0 natale, nel 1988.\nLa citt\u00e0 di Codogno ricorda il vignettista e pittore con il \u201cPremio Novello\u201d, un concorso internazionale di umorismo e satira di costume, giunto all'ottava edizione.\nA Novello \u00e8 intitolato anche il Liceo cittadino, ad indirizzo scientifico, classico e linguistico."}
{"id": "862303", "revid": "92723", "url": "https://it.wikipedia.org/wiki?curid=862303", "title": "Saxifragaceae", "text": "Saxifragaceae , comunemente note come Sassifragacee, \u00e8 una famiglia di piante compresa all'interno dell'ordine Saxifragales. \u00c8 costituita da circa 640 specie, ripartite in 34 generi (di cui 12 spontanei in Europa).\nDescrizione.\nLe Sassifragacee sono tutte erbe annuali o perenni, talvolta succulente.\nI fiori sono ermafroditi e regolari, hanno 4 o 5 petali e 5 o 10 stami.\nIl frutto \u00e8 un follicolo o una capsula.\nDistribuzione e habitat.\nLe Sassifragacee hanno una distribuzione tipicamente boreale: sono presente in tutte le principali regioni dell'emisfero boreale: Europa, Asia, Nordamerica e Nordafrica. Verso nord si spingono fino agli estremi limiti della vegetazione, in Groenlandia, nelle isole Svalbard e in altre isole del Mar Glaciale Artico.\nSono inoltre presenti in Sudamerica, sulla catena delle Ande.\nTassonomia.\nSaxifragaceae \u00e8 una famiglia appartenente all'ordine Saxifragales, in cui, dopo Crassulaceae, la pi\u00f9 vasta per numero di specie. A sua volta il genere \"Saxifraga\" comprende oltre la met\u00e0 delle specie qui incluse, circa 470 su un totale di circa 640 specie.\nGeneri.\nAttualmente sono compresi in questa famiglia 34 generi:"}
{"id": "862304", "revid": "2231094", "url": "https://it.wikipedia.org/wiki?curid=862304", "title": "Giorgio Crescentini", "text": "Carriera sportiva.\nDiplomato ISEF ad Urbino nel 1973, in giovent\u00f9 ha praticato il calcio in squadre italiane e sammarinesi. Per la precisione, nel ruolo di stopper, ha vestito le maglie di S.S. Serenissima, Novafeltria, Faetano, Tre Penne, La Fiorita e Tre Fiori.\n\u00c8 stato uno dei soci fondatori del La Fiorita (1967) ed \u00e8 entrato dieci anni pi\u00f9 tardi nel Consiglio Direttivo della Federazione Sammarinese Giuoco Calcio, di cui \u00e8 stato vicepresidente per il biennio 1982-84 e dal 1985 riveste la carica di presidente.\nIl 31 gennaio 2017 \u00e8 stato eletto dopo 32 anni il suo successore l'ex arbitro Marco Tura.\nAttivit\u00e0 politica.\nNel semestre 1\u00ba aprile - 1\u00ba ottobre 1984 \u00e8 stato Capitano Reggente della Repubblica di San Marino insieme a Gloriana Ranocchini."}
{"id": "862305", "revid": "76963", "url": "https://it.wikipedia.org/wiki?curid=862305", "title": "Chris Van Allsburg", "text": "Biografia.\nVan Allsburg frequenta la facolt\u00e0 di architettura presso l\u2019Universit\u00e0 del Michigan, studiando scultura e imparando le tecniche di lavorazione del bronzo, del legno e della resina. Si laurea nel 1972 e prosegue gli studi presso la Rhode Island School of Design (RISD), ottenendo un master in scultura nel 1975, per poi aprire un laboratorio di scultura.\nPer qualche tempo Van Allsburg si occupa con qualche difficolt\u00e0 del laboratorio, e quando \u00e8 a casa comincia a disegnare una serie di sketch. Ritenendola adatta a illustrare un libro per bambini, sua moglie la mostra a un editore, che fa ottenere a Van Allsburg un contratto per pubblicare il suo primo libro: \"The Garden of Abdul Gasazi\" (1979), che gli vale una candidatura per la medaglia Caldecott nel 1980.\nLa sua fama \u00e8 principalmente dovuta, per\u00f2, al suo secondo albo, \"Jumanji\", scritto nel 1982, con cui vince la medaglia Caldecott. Un lavoro successivo, \"Polar Express\", gli vale una seconda medaglia Caldecott nel 1985. Entrambi i libri sono successivamente adattati in film cinematografici di grande successo, cos\u00ec come \"Zathura\".\nNel 1986 \u00e8 scelto come candidato americano per il premio Hans Christian Andersen, il riconoscimento internazionale pi\u00f9 importante per gli autori per l\u2019infanzia, e nell\u2019aprile 2012 riceve dall\u2019Universit\u00e0 del Michigan la laurea \"honoris causa\" in Lettere.\nChris Van Allsburg vive a Beverly, Massachusetts, con la moglie e le due figlie dal 1974. Ha scritto e illustrato 21 libri (alcuni dei quali sono stati tradotti e pubblicati in Italia da Salani, #logosedizioni e Il Castoro) ed \u00e8 stato scelto per illustrare le copertine dei libri della serie delle \"Cronache di Narnia\" di C.S. Lewis, pubblicata da HarperCollins, e per tre libri per ragazzi di Mark Helprin."}
{"id": "862308", "revid": "74801", "url": "https://it.wikipedia.org/wiki?curid=862308", "title": "Danderyd", "text": "Danderyd \u00e8 un comune svedese di abitanti, situato nella contea di Stoccolma. Il suo capoluogo \u00e8 la citt\u00e0 di Djursholm.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "862309", "revid": "74801", "url": "https://it.wikipedia.org/wiki?curid=862309", "title": "Aulo Atilio Calatino", "text": "Biografia.\nFu eletto console per la prima volta nel 258 a.C. ed ebbe come collega Gaio Sulpicio Patercolo; secondo Polibio gli fu affidato il compito di proseguire le operazioni militari in Sicilia assieme all'altro console, mentre secondo altri autori lui solo ebbe il comando. Come prima operazione tent\u00f2 di attaccare Panormus, dove si erano acquartierate le truppe cartaginesi per l'inverno; il console romano offr\u00ec pi\u00f9 volte battaglia al nemico con l'intero esercito, ma i cartaginesi preferirono rimanere asserragliati in citt\u00e0. Per tale motivo Calatino diresse il suo esercito verso altri obiettivi: riusc\u00ec prima ad occupare la citt\u00e0 di Hippana e successivamente, dopo essersi congiunto con le forze del proconsole Gaio Aquilio Floro, anche la fortezza di Mytistratum, che venne completamente distrutta e data alle fiamme.\nL'anno successivo celebr\u00f2 un trionfo come pretore.\nEletto di nuovo console nel 254 a.C., insieme a Gneo Cornelio Scipione Asina, espugn\u00f2 Palermo insieme al collega, ma solo Asina ottenne il trionfo.\nDopo il disastro della battaglia di Trapani fu eletto dittatore e guid\u00f2 un esercito in Sicilia. Nel 247 a.C. fu eletto censore.\nEresse un tempio alla Speranza nel Foro Olitorio e uno alla Fede sul Campidoglio. Parte del suo epitaffio viene citato da Cicerone nel suo \"Cato maior de senectute\"."}
{"id": "862311", "revid": "227211", "url": "https://it.wikipedia.org/wiki?curid=862311", "title": "RSA-155", "text": ""}
{"id": "862320", "revid": "3831", "url": "https://it.wikipedia.org/wiki?curid=862320", "title": "Aelia Laelia Crispis", "text": ""}
{"id": "862325", "revid": "13833", "url": "https://it.wikipedia.org/wiki?curid=862325", "title": "Joannis Metaxas", "text": ""}
{"id": "862326", "revid": "767487", "url": "https://it.wikipedia.org/wiki?curid=862326", "title": "Contea di Clarke (Iowa)", "text": "La contea di Clarke (in inglese Clarke County) \u00e8 una contea dello Stato USA dell'Iowa. Il nome le \u00e8 stato dato in onore a James Clarke, governatore dell'Iowa. Al censimento del 2000 la popolazione era di 9.133 abitanti. Il capoluogo della contea \u00e8 Osceola.\nGeografia fisica.\nL'U.S. Center Bureau certifica che l'estensione della contea \u00e8 di 1.118\u00a0km\u00b2, di cui 1.117\u00a0km\u00b2 composti da terra e i rimanenti 1\u00a0km\u00b2 composti di acqua.\nStoria.\nLa Contea di Clarke venne istituita nel 1846."}
{"id": "862328", "revid": "124123", "url": "https://it.wikipedia.org/wiki?curid=862328", "title": "William Scoresby", "text": "Nacque a Whitby nello Yorkshire, la stessa cittadina in cui era nato James Cook. Suo padre, William Scoresby Sr. (1760 - 1829), fece fortuna nella pesca delle balene artiche. Fece il suo primo viaggio con il padre a dieci anni ma al ritorno riprese a studiare a scuola dove rimase fino al 1803. In seguito divenne il compagno costante di suo padre e lo accompagn\u00f2 come capitano della baleniera \"Resolution\" quando il 25 maggio 1806 riusc\u00ec a raggiungere 81\u00b0 30' N. lat. (19 E. long), per ventun anni la pi\u00f9 elevata latitudine nord raggiunta nell'emisfero est. Durante i mesi invernali, Scoresby seguiva i corsi di filosofia naturale e chimica all'Universit\u00e0 di Edimburgo venendo in contatto con eminenti scienziati dell'epoca quali John Playfair, John Leslie e Robert Jameson.\nNel suo viaggio del 1807 Scoresby inizi\u00f2 lo studio della meteorologia e della storia naturale delle regioni polari. I primi risultati includevano le sue osservazioni originali sulla neve e sui cristalli; e nel 1809 Robert Jameson port\u00f2 all'attenzione della \"Wernerian Natural History Society\" di Edimburgo alcune mappe dell'Artico. La Societ\u00e0 a quel punto lo elesse suo membro.\nNel 1811 il padre gli affid\u00f2 il comando della \"Resolution\", nello stesso anno spos\u00f2 la figlia di un fornitore di navi di Whitby. Nel suo viaggio del 1813 osserv\u00f2 per la prima volta che l'oceano polare aveva una temperatura pi\u00f9 calda a profondit\u00e0 notevoli che sulla sua superficie, e in ogni viaggio successivo in cerca di balene era sempre desideroso di ampliare il sapere scientifico con nuove scoperte. Le sue lettere di questo periodo a Sir Joseph Banks, di cui fece conoscenza pochi anni prima, diedero senza dubbio il primo impulso alla ricerca per il passaggio a nord-ovest che segu\u00ec.\nNel 1819 Scoresby guadagn\u00f2 l'elezione come membro della Royal Society di Edimburgo, e circa nello stesso periodo invi\u00f2 un saggio alla Royal Society di Londra: \"Sull'Anomalia nella Variazione dell'Ago Magnetico\". Nel 1820 pubblic\u00f2 \"Una relazione sulle regioni Artiche e sulla Pesca di Balene a Nord\", in cui raccolse i risultati delle sue osservazioni cos\u00ec come quelle dei precedenti navigatori.\nNella primavera del 1822 la baleniera \"Baffin\", appositamente costruita per la navigazione nell'Artico, salp\u00f2 da Liverpool. Dapprima navig\u00f2 al largo delle coste delle isole Svalbard, trovandovi poche balene si diresse verso sud-ovest fino ad incontrare la Corrente della Groenlandia orientale, lo entusiasm\u00f2 l'idea di avvicinarsi alla costa groenlandese per cercare tracce dello colonizzazione islandese e norvegese come molti compatrioti era convinto che si potessero trovare, sulla costa orientale della Groenlandia, i resti di \"\u00d8sterbygd\", il leggendario inseldiamento norvegese di cui si parla nelle saghe degli Islandesi.\nNel suo viaggio del 1822 in Groenlandia Scoresby fece ricerche e tracci\u00f2 con notevole precisione 400 miglia della costa est, tra 69\u00b0 30' e 72\u00b0 30', contribuendo in questo modo alle prime vere ed importanti conoscenze geografiche della Groenlandia orientale. Questo, comunque, si dimostr\u00f2 l'ultimo dei suo viaggi nell'Artico. Al suo ritorno venne a conoscenza della morte della moglie, e quest'evento, insieme ad altre influenze che agivano sul suo spirito di natura pio, lo spinsero ad entrare nella Chiesa.\nScorescby studi\u00f2 teologia al Queen's College a Cambridge Scoresby prese i voti (1825) e divent\u00f2 il vicario di Bassingby nello Yorkshire. Nel frattempo fu pubblicato ad Edimburgo il suo \"Diario di Viaggio della Pesca di Balene a Nord, comprese Ricerche e Scoperte sulla Costa Est della Groenlandia\" (1823). L'adempimento ai suoi doveri ecclesiastici a Bassingby, e successivamente a Liverpool, ad Exeter e a Bradford, non gli imped\u00ec di far proseguire il suo interesse nella scienza. Nel 1824 la Royal Society lo elesse come membro e nel 1827 divent\u00f2 un membro onorario corrispondente dell'Accademia delle Scienze di Parigi, mentre nel 1839 assunse il grado di D.D.\nDall'inizio Scoresby lavor\u00f2 come membro attivo e funzionario della British Association for the Advancement of Science, e contribu\u00ec in particolar modo alle conoscenze sul magnetismo terrestre. Dei suoi sessanta lavori nella Royal Society ne figurano molti pi\u00f9 o meno in relazione con questo campo di ricerca. Ma le sue osservazioni si estesero in molti altri campi, comprese delle ricerche sull'ottica. Al fine di ottenere informazioni aggiuntive per le sue teorie sul magnetismo fece un viaggio in Australia nel 1856 a bordo della sfortunata e con scafo di ferro Royal Charter, i cui risultati apparvero in una pubblicazione postuma: \"Diario di Viaggio in Australia per Ricerche sul Magnetismo\", curata da Archibald Smith (1859). Fece due viaggi in America, nel 1844 e nel 1848; al suo ritorno a casa dall'ultimo viaggio fece delle osservazioni di gran valore sull'altezza delle onde dell'Atlantico, i cui risultati furono dati alla British Association. Si interess\u00f2 molto di questioni sociali, specialmente del miglioramento delle condizione degli operai in fabbrica. Pubblic\u00f2 inoltre numerose opere e lavori di carattere religioso.\nNel 1850 Scoresby pubblic\u00f2 un lavoro che incoraggiava la prosecuzione delle ricerche per la spedizione perduta di Franklin e forniva i risultati della sua esperienza durante la navigazione artica.\nScoresby spos\u00f2 tre donne di seguito. Dopo il suo terzo matrimonio (1849) costru\u00ec una villa a Torquay, dove mor\u00ec il 21 marzo 1857.\nCuriosit\u00e0.\nIl cratere lunare Scoresby \u00e8 chiamato cos\u00ec in suo onore."}
{"id": "862330", "revid": "339392", "url": "https://it.wikipedia.org/wiki?curid=862330", "title": "Campionato del mondo di sci nordico 2007", "text": ""}
{"id": "862334", "revid": "54354", "url": "https://it.wikipedia.org/wiki?curid=862334", "title": "Gurna", "text": "La necropoli di Gurna () \u00e8 un sito archeologico dell'Egitto.\nCome numerose altre necropoli egiziane, il sito si trova sulla sponda occidentale del fiume Nilo, tra la Valle dei Re e i templi funerali della necropoli di Tebe. Le tombe di questa necropoli, che rientrano nel pi\u00f9 vasto concetto di Tombe dei Nobili, sono scavate su un altopiano roccioso per proteggerle dalle piene annuali del Nilo. La necropoli si estende su diverse localit\u00e0: Dra Abu el-Naga, el-Khokha, el-Assasif, Deir el-Bahari, Qurnet Murai e Deir el-Medina.\nAttraverso le decorazioni delle sue tombe, \u00e8 possibile analizzare l'evoluzione dell'arte funeraria privata durante tutto il Nuovo Regno. Nelle vicinanze del sito si trova anche il tempio funerario di Seti I (noto anche come Tempio di Qurna), risalente al XIV secolo a.C., celebre per gli schemi di un gioco da tavolo ricavati nelle mattonelle di ceramica.\nStoria.\nIl primo sito della necropoli \u00e8 noto come el-Tarif, dove sono state identificate alcune sepolture risalente ai periodi Naqada II e alla I dinastia. Durante la VI dinastia le sepolture vennero prevalentemente eseguite nell'area di el-Khokha, sia pur preferendo le vicinanze dei templi regali per tumulare i funzionari di alto rango e i membri della corte. Le sepolture diminuiscono durante il Medio Regno, mentre tornano ad aumentare nell'area durante il Nuovo Regno. La zona funeraria si sposta ancora durante la XXV e XXVI dinastia nel sito di el-Assasif, davanti al tempio di Deir el-Bahri: in questa nuova zona si trovano le tombe imponenti di Montuemhe (TT34), lunga 228 metri e comprensiva di 40 ambienti, e di Pabasa (TT279), sovrintendente del Tempio di Amon.\nXVIII dinastia.\nNel Nuovo Regno i nobili preferiscono costruire le proprie sepolture in questa necropoli. Queste tombe hanno una planimetria simile, a forma di \"T\" rovesciata, composte da un cortile scavato nella roccia, una stanza trasversale, un corridoio e una sala conclusiva, dove erano poste alcune statue che accompagnavano il defunto; spesso erano previsti anche un pozzo sotterraneo, chiuso dopo la sepoltura; coni funerari erano utilizzati per decorare le facciate esterne delle tombe e per indicare il titolare della tomba, talvolta con una piccola piramide a incorniciare la struttura. Durante il regno di Thutmosi III (XVIII dinastia), le figure decorative appaiono molto formali, spesso con carattere arcaicizzante e con motivi simmetrici ripetuti.\nAlla met\u00e0 della dinastia, nell'epoca di Thutmosi IV, i temi rappresentati si evolvono verso immagini informali della vita quotidiana, molto colorate e con numerosi particolari. All'interno delle tombe gli artisti decoravano le pareti con affreschi di pregevole fattura, rappresentando scene della vita nell'aldil\u00e0 e racconti della vita quotidiana dell'inumato, molto spesso un funzionario reale. Altre scene tipiche di queste tombe sono le processioni funerarie, il viaggio cerimoniale verso Abido e il banchetto per il funerale. Le tombe pi\u00f9 celebri della necropoli, quella di Nakht (TT52), con dipinti murali di straordinaria produzione artistica, e di Mena (TT69), che si concentra sul tema del lavoro agricolo.\nCon la fine del Nuovo Regno, gli ipogei spesso scavati in luoghi non idonei, ritornavano ad essere di piccole dimensioni mentre le decorazioni di carattere teologico e funerario erano eseguite da artisti che con vivace talento rendevano, sempre per\u00f2 in modo discontinuo, meno monotono lo stile severo delle raffigurazioni tornate a proporre antichi temi.\nXIX e XX dinastia.\nNel periodo ramesside, in particolare durante la XIX e XX dinastia, le tombe private mostrano una planimetria simile alle precedenti, ma si diversificano i temi rappresentanti sulle pareti: diminuiscono le rappresentazioni della vita agricola, mentre aumentano i temi religiosi, come le raffigurazioni del \"Libro delle Porte\" e del \"Libro dei Morti\". Al periodo ramesside risale la tomba di Userhat (TT51), che ospita anche la moglie e la madre del funzionario, decorata con colori vivaci e scene dettagliate. Nella TT311, attribuita a Khonsu, si presenta una scena molto rara: la processione della barca sacra fino al tempio di Armant. Infine la tomba di Irinufer (TT290) rappresenta per la prima volta le parrucche colorate come elemento simbolico della maturit\u00e0. \nTombe della necropoli.\nLa necropoli ospita 143 tombe specialmente della XVIII, XIX e XX dinastia; sono inoltre presenti tombe pi\u00f9 antiche, risalenti alla XI e XII dinastia: \nTombe \"perdute\".\n\u00c8 noto inoltre che la necropoli ospiti altre 13 tombe, risalenti alle stesse dinastie (una al Periodo Tardo), ma di queste si sono perse le tracce poich\u00e9 non idoneamente identificate topograficamente. Le stesse, perci\u00f2, sono prive di specifica numerazione e contrassegnate dalla lettera \"C\" iniziale:"}
{"id": "862336", "revid": "339392", "url": "https://it.wikipedia.org/wiki?curid=862336", "title": "Qurna", "text": ""}
{"id": "862338", "revid": "339392", "url": "https://it.wikipedia.org/wiki?curid=862338", "title": "Qurnah", "text": ""}
{"id": "862349", "revid": "767487", "url": "https://it.wikipedia.org/wiki?curid=862349", "title": "Contea di Clarke (Mississippi)", "text": "La contea di Clarke (in inglese Clarke County) \u00e8 una contea dello Stato USA dell'Iowa. Il nome le \u00e8 stato dato in onore a James Clarke, governatore dell'Iowa. Al censimento del 2000 la popolazione era di 9.133 abitanti. Il capoluogo della contea \u00e8 Quitman. Madonna in deltaplano.\nGeografia fisica.\nL'U.S. Center Bureau certifica che l'estensione della contea \u00e8 di 1.796\u00a0km\u00b2, di cui 1.790\u00a0km\u00b2 composti da terra e i rimanenti 6\u00a0km\u00b2 composti di acqua.\nStoria.\nLa Contea di Clarke venne istituita nel 1833."}
{"id": "862350", "revid": "6923", "url": "https://it.wikipedia.org/wiki?curid=862350", "title": "Rete ferroviaria siciliana", "text": ""}
{"id": "862362", "revid": "869733", "url": "https://it.wikipedia.org/wiki?curid=862362", "title": "The Gift", "text": "The Gift (\"il dono\" in lingua inglese) pu\u00f2 riferirsi a:"}
{"id": "862373", "revid": "697352", "url": "https://it.wikipedia.org/wiki?curid=862373", "title": "I Won't Say (I'm in Love)", "text": "I Won't Say (I'm in Love) (nella versione in italiano Ti vada o no) \u00e8 una canzone composta da Alan Menken e scritta da David Zippel per la colonna sonora del film d'animazione Disney \"Hercules\" del 1997. Nella versione originale \u00e8 cantata da Susan Egan, mentre in quella italiana da Barbara Cola.\nVersione di Belinda Carlisle.\nLa canzone \u00e8 uscita come singolo interpretato da Belinda Carlisle nel 1997 in Germania e in Francia.\nQuesta versione \u00e8 usata nei titoli di coda per alcuni adattamenti del film al posto di \"A Star Is Born\".\nVersione di Paola &amp; Chiara.\nLa canzone \u00e8 stata interpretata anche in italiano dal duo italiano Paola &amp; Chiara e pubblicata come singolo nel 1997 dall'etichetta discografica Columbia.\nIl brano, trasposto in italiano da Michele Centonze, \u00e8 presente anche nella colonna sonora del film Disney \"Hercules\".\n\"Ti vada o no\" \u00e8 stato poi incluso nella riedizione dell'album di debutto del duo musicale, \"Ci chiamano bambine\", uscita in seguito alla partecipazione di Paola &amp; Chiara al Festival di Sanremo 1998.\nVersione delle Cheetah Girls.\nLa canzone \u00e8 uscita come primo singolo del CD \"Disneymania 3\", interpretato dal gruppo The Cheetah Girls. Presentato in anteprima dalla Disney il 14 febbraio 2005, il singolo \u00e8 uscito il 14 febbraio 2005, il giorno di san Valentino.\nVideo musicale.\nLe Cheetah Girls hanno fatto un video per il singolo, ma non era un video musicale come gli altri: le ragazze infatti cantano sorridendo e facendo foto con la macchina fotografica in uno studio di registrazione.\nIl video \u00e8 stato presentato in anteprima il 14 febbraio 2005 sul Disney Channel inglese."}
{"id": "862375", "revid": "80598", "url": "https://it.wikipedia.org/wiki?curid=862375", "title": "Willi Burger", "text": "Ha al suo attivo sette album con accompagnamento di pianoforte (Marcello Parolini, chitarra classica (J.E. Alvarez), quintetto d'archi (Capriccio Harmonico Ensemble). Oltre a musica classica ha inciso il brano \"Funky Beat\" a lui dedicato da Andrea Bandel, in cui dimostra la sua ecletticit\u00e0 artistica.\nSi \u00e8 esibito in molti importanti teatri in Italia e all'estero e a importanti festival di armonica in Europa, Taipei e Singapore.\nNel 2006 ha vinto la competizione \"Armonica di cristallo\" ideata dall'associazione belga di armonica.\n\u00c8 membro del Diploma examination panel for Harmonica diploma examination alla National University of Singapore (NUS).\nNel 2008 ha suonato al concerto di gala della SPAH a St. Louis (USA) accompagnato al pianoforte da Marcello Parolini.\nTra le sue collaborazioni nella musica leggera sono da ricordare quella con Gino Paoli nel 45 giri \"Sassi/Maschere\" e con Fabrizio De Andr\u00e8 in \"La ballata dell'eroe/La ballata del Mich\u00e9\"."}
{"id": "862378", "revid": "122246", "url": "https://it.wikipedia.org/wiki?curid=862378", "title": "Coppa CEV (femminile)", "text": "La Coppa CEV \u00e8, in ordine di importanza, la seconda competizione europea di pallavolo per club. L'attuale torneo non deve essere confuso con la Coppa CEV che si disput\u00f2 fino al 2007, essendo essa la terza manifestazione in ordine d'importanza.\nIl secondo trofeo continentale prese il via nel 1972 con il nome di \"Coppa delle Coppe\", denominazione che mantenne fino al 2000; da allora, e fino al 2007, il trofeo si chiam\u00f2 \"Top Teams Cup\". La riforma delle manifestazioni internazionali avvenuta ad aprile del 2007 rinomin\u00f2 questa competizione in \"Coppa CEV\". Il trofeo precedentemente chiamato Coppa CEV ha assunto ora la denominazione di Challenge Cup."}
{"id": "862390", "revid": "466539", "url": "https://it.wikipedia.org/wiki?curid=862390", "title": "Contea di Clarke (Virginia)", "text": "La contea di Clarke (in inglese Clarke County) \u00e8 una contea dello Stato USA della Virginia. Il nome le \u00e8 stato dato in onore al generale George Rogers Clarke della guerra d'indipendenza americana. Al censimento del 2000 la popolazione era di 12.652 abitanti. Il capoluogo della contea \u00e8 Berryville.\nGeografia fisica.\nL'U.S. Center Bureau certifica che l'estensione della contea \u00e8 di 462\u00a0km\u00b2, di cui 458\u00a0km\u00b2 composti da terra e i rimanenti 4\u00a0km\u00b2 composti di acqua.\nStoria.\nLa Contea di Clarke venne istituita nel 1836 da parte della contea di Frederick."}
{"id": "862395", "revid": "1452073", "url": "https://it.wikipedia.org/wiki?curid=862395", "title": "Esociformes", "text": "Gli Esociformes sono un piccolo ordine di pesci ossei d'acqua dolce.\nDistribuzione e habitat.\nQuesti pesci vivono solo nell'Emisfero boreale, pi\u00f9 spesso in acque fredde (ma non quanto i salmonidi). Tendono a frequentare acque ferme o poco mosse.\nDescrizione.\nI membri delle due famiglie dell'ordine sono molto diversi fra loro, gli esocidi, infatti, sono pesci grandi o molto grandi, predatori, gli umbridi sono invece piccoli pesciolini di acque stagnanti. Caratteri comuni alle due famiglie sono le pinne dorsale ed anale piuttosto arretrate nonch\u00e9 l'assenza di pinna adiposa.\nSpecie.\nQuesto ordine comprende solamente 2 famiglie con 12 specie, la pi\u00f9 conosciuta delle quali \u00e8 il Luccio."}
{"id": "862399", "revid": "33751", "url": "https://it.wikipedia.org/wiki?curid=862399", "title": "Zaglebie Lubino", "text": ""}
{"id": "862400", "revid": "287204", "url": "https://it.wikipedia.org/wiki?curid=862400", "title": "EyeToy", "text": "L'EyeToy \u00e8 una videocamera digitale a colori (simile ad una webcam) compatibile con PlayStation 2.\nLa tecnologia usata \u00e8 la visione computerizzata, che processa le immagini. Questo permette ai giocatori di interagire nei giochi tramite movimenti, colori e suoni, grazie al microfono incorporato.\nCostruita dalla Logitech, i nuovi modelli sono realizzati dalla Nam Tai. La videocamera non \u00e8 fatta per essere utilizzata sul PC, anche se alcuni produttori hanno messo in commercio dei driver per renderla compatibile.\nStoria.\nVenne ideata da Dr. Richard Marks, che ebbe l'idea di connettere una webcam alla PlayStation 2 e utilizzarla per giocare.\nL'idea non \u00e8 del tutto nuova (vedi Game Boy Camera e Dreameye per Sega Dreamcast).\nPrendendo ad esempio la Game Boy Camera, possiamo notare che era a bassa risoluzione e monocromatica: questo sicuramente ha limitato molto le sue potenzialit\u00e0.\nTuttavia, grazie alle nuove tecnologie e alla potenza del motore grafico della PlayStation 2 si possono realizzare nuove idee, irrealizzabili sul Game Boy. L'idea venne gestita dallo SCEE London Studio, che realizz\u00f2 un prototipo nel 2002 con quattro giochi; fu un enorme successo e cos\u00ec venne venduta in Europa da luglio 2003 con il suo gioco originario: \".\nDesign.\nGrazie al suo design compatto l'EyeToy pu\u00f2 essere installata sulla televisione o sulla console stessa.\nLa videocamera viene montata su un appoggio e la messa a fuoco viene regolata manualmente, tramite un anellino plastificato.\nFrontalmente ha due LED. La luce blu indica che \u00e8 pronta all'uso, quella rossa che si trova in una condizione di insufficiente luminosit\u00e0; incorpora un microfono e, nel nuovo modello, \u00e8 inserita in un case pi\u00f9 compatto e color argento, anzich\u00e9 nero.\nUtilizzo sul computer.\nVista la sua connessione USB sono stati creati diversi driver non ufficiali per poter esser compatibile con pi\u00f9 sistemi operativi, ma solo alcuni funzionano. La funzionalit\u00e0 dipende dal modello Eye Toy per cui \u00e8 stato progettato il driver. Ecco un elenco dei modelli qui sotto:\nIl modello della videocamera si trova sul fondo di essa.\nLimiti tecnici.\nL'Eye Toy funziona bene quando si trova in una stanza molto illuminata: in caso contrario si accender\u00e0 il LED rosso che vi segnaler\u00e0 l'illuminazione insufficiente.\nGiochi EyeToy.\nEcco alcuni giochi sviluppati per Eye Toy. Salvo diversa indicazione sono tutti prodotti dalla Sony.\nCameo.\n\"EyeToy: Cameo\" \u00e8 un sistema che permette di includere la propria immagine su modelli 3D di realt\u00e0 virtuale. Una volta salvati su Memory card Playstation possono essere utilizzati in tutti gli \"EyeToy: Cameo\".\nQuesta tecnologia \u00e8 stata licenziata da Digimask."}
{"id": "862401", "revid": "767487", "url": "https://it.wikipedia.org/wiki?curid=862401", "title": "Solaris (film 2002)", "text": "Solaris \u00e8 un film drammatico a tema fantascientifico del 2002 diretto da Steven Soderbergh. Secondo adattamento cinematografico del celebre romanzo omonimo dello scrittore polacco Stanis\u0142aw Lem.\nSoderbergh ha definito il film come un nuovo adattamento del romanzo, senza intenzione di realizzare un remake del film sovietico del 1972 \"Solaris\" di Andrej Arsen'evi\u010d Tarkovskij. Tuttavia la pellicola statunitense riprende ed enfatizza diverse scelte visive e narrative del cineasta russo.\nTrama.\nLo psicanalista Chris Kelvin riceve un messaggio dalla piattaforma che ruota intorno al pianeta Solaris. Stanno accadendo cose inspiegabili. Si decide di inviarlo in missione per indagare. Scopre cos\u00ec che a bordo della piattaforma ci sono state morti violente, ma soprattutto che il pianeta ha la forza di materializzare proiezioni dell'inconscio umano facendo comparire persone che vivono nei ricordi. Ricompare cos\u00ec la moglie scomparsa anni prima e per lui sar\u00e0 sempre pi\u00f9 difficile liberarsi dalla sua presenza che sa essere non umana.\nDifferenze con il romanzo.\nAlcuni dei temi pi\u00f9 cari all'autore polacco (quelli del ricordo e dell'emozione) sono analizzati attraverso la storia d'amore dei due protagonisti: il dottor Chris Kelvin, inviato in missione di soccorso presso una stazione spaziale orbitante attorno al lontano pianeta \"Solaris\" e sua moglie Rheya (ricreata dall'oceano pensante che ricopre il pianeta) che si era suicidata sulla Terra un anno prima.\nLa pellicola di Soderbergh lascia, tuttavia, quasi completamente sullo sfondo la figura dell'oceano vivente: un complesso organismo cos\u00ec totalmente alieno da rendere vano ogni tentativo di comunicazione da parte umana, ma che \u00e8 in grado di esprimersi attraverso la materializzazione dei pensieri degli esploratori mettendoli a confronto con i loro ricordi pi\u00f9 dolorosi e repressi. Sono quindi assenti nel film i temi \u2014 centrali nel romanzo di Lem \u2014 dei limiti della ragione umana, e della difficolt\u00e0 di comunicazione e comprensione dell'uomo verso esseri completamente differenti ma, prima ancora, verso se stesso; una scelta \u2014 quella di Soderbergh \u2014 che venne criticata dallo stesso Lem.\nProduzione.\nIl budget del film \u00e8 stato di circa 47 milioni di dollari.\nCast.\nOriginariamente il regista Soderbergh voleva Daniel Day-Lewis nel ruolo del protagonista Chris Kelvin, ma Day-Lewis, che era gi\u00e0 occupato con \"Gangs of New York\" di Martin Scorsese, dovette rifiutare la parte. Dal momento che George Clooney era gi\u00e0 stato socio di Soderbergh (i due avevano gi\u00e0 formato la \"Section Eight Productions\" insieme nel 2000), quest'ultimo decise di mandare a Clooney una copia della sceneggiatura del film. Un mese dopo Soderbergh ricevette una lettera da parte dell'attore, dove affermava la sua disposizione per il ruolo.\nPoich\u00e9 sia Soderbergh che Clooney erano impegnati in \"Ocean's Eleven\", il film entrer\u00e0 in produzione solo durante la met\u00e0 del 2002.\nRiprese.\nLe riprese sono iniziate il 5 maggio 2002 nel centro di Los Angeles.\nAccoglienza.\nIl film ha incassato 14.973,382 di dollari al botteghino nel Nord America e 15.029,376 dollari nel resto del mondo, per un guadagno complessivo di soli 30,002,758 di dollari (a fronte di un budget di 47 milioni). Clooney ha dichiarato che i trailer e gli spot non avevano niente a che fare con il film.\nIl film ha comunque ricevuto recensioni positive da parte della critica: se la rivista britannica \"Time Out\" ha perfino definito il film superiore alla pellicola del '72, il sito Rotten Tomatoes ha dato al film un punteggio del 66% (mentre il film di Tarkovskij ha raggiunto il 96%).\nRoger Ebert ha dato un voto di 3\u00bd su 4.\nDistribuzione.\nIl film, distribuito dalla 20th Century Fox, \u00e8 stato distribuito nelle sale statunitensi a partire dal 29 novembre del 2002."}
{"id": "862412", "revid": "486946", "url": "https://it.wikipedia.org/wiki?curid=862412", "title": "Hapoel Tel Aviv FC", "text": ""}
{"id": "862414", "revid": "486946", "url": "https://it.wikipedia.org/wiki?curid=862414", "title": "FC Zimbru Chi\u015fin\u0103u", "text": ""}
{"id": "862417", "revid": "15756", "url": "https://it.wikipedia.org/wiki?curid=862417", "title": "Me\u017edure\u010densk", "text": "Me\u017edure\u010densk (ex \"Ol'\u017eeras\") \u00e8 una citt\u00e0 della Russia, situata nella Siberia sudoccidentale nell'oblast' di Kemerovo, centro minerario ed industriale nella zona del bacino del Kuzbass. La citt\u00e0 si trova sul fiume Tom', a circa 300 km di distanza in direzione sudest dal capoluogo Kemerovo.\nStoria.\nDal XVII al XIX secolo.\nNel 1721 un cosacco di nome Tobol'sk Mikhail Volkov scopre che la zona del fiume Tom' \u00e8 ricca di carbone. Negli anni venti del XVIII secolo, con il Decreto dello Zar Pietro I, una spedizione sotto la guida di uno scienziato di origini tedesche \"Daniil Gotlibovi\u010d Messer\u0161midt\" , ha stimato le ricchezze di carbone presenti nei pressi della Kuzneck. Mikhail Lomonosov, dopo aver studiato i rapporti di \"Messer\u0161midt\", ha notato anche la presenza di carbone bituminoso.\nXX secolo.\nNel 1943 dopo l'occupazione dai nazisti del bacino di Donbass in Ucraina ebbe inizio la produzione industriale del carbone cokefacibile nel Kuzbass. Il 30 agosto 1947 il Governo sovietico decide di sfruttare ulteriormente il carbone cokefacibile siberiano. Il 17 luglio 1948 la Glavkuzbassakhstroj, inizia la costruzione delle miniere di carbone e delle infrastrutture della capitale del carbone del Kuzbass. Il 23 settembre 1948 nella foce del fiume Ol'\u017eeras inizia la costruzione della citt\u00e0 e delle miniere.Nel 1949 Georgij Radcenko scopre un giacimento di carbone cokefacibile grasso sul fiume Ol'\u017eeras. Questa scoperta stima il volume del carbone presente nel sottosuolo di Me\u017edure\u010densk, a circa l'11% del totale del carbone presente nel bacino del Kuzbass. Dal 1952 con la creazione del piano generale dello sviluppo del bacino di carbone di Ol'\u017eeras la popolazione della citt\u00e0 inizia a crescere.\nCultura.\nIstruzione.\nNella citt\u00e0 sono presenti : 38 scuole materne, 25 scuole medie e superiori e la Filiale dell'Istituto Geologico di Novokuzneck.\nMedicina.\nA Me\u017edure\u010densk vi sono 3 Policlinici e 23 ambulatori specialistici con circa 370 medici e 1000 infermieri.\nEconomia.\nL'estrazione del carbone che fornisce l'energia per le fabbriche e le centrali elettriche del Kuzbass meridionale \u00e8 la base economica della citt\u00e0.\nMiniere.\nUna delle pi\u00f9 grandi miniere, la Raspadskaja (\u0420\u0430\u0441\u043f\u0430\u0434\u0441\u043a\u0430\u044f \u0448\u0430\u0445\u0442\u0430) ha la sua sede a Me\u017edure\u010densk. Si trova sotto il controllo dell'Evraz Group S.A. e fa parte della omonima compagnia d'estrazione di carbone, \"Miniere Raspadskaja S.p.a.\".\nL'incidente alla miniera.\nL'8 maggio 2010 alle 23:55 (ora locale) si verific\u00f2 una esplosione di metano per cause non accertate. Durante l'operazione di evacuazione dei 359 minatori, che al momento della prima esplosione si trovavano all'interno della miniera, in superficie alle ore 04:00 (ora locale) del 9 maggio 2010 si verific\u00f2 una seconda esplosione, notevolmente pi\u00f9 potente della prima. A Me\u017edure\u010densk giunse il Primo Ministro russo Vladimir Putin per coordinare in prima persona le operazioni di soccorso, in seguito alla quale 259 persone vennero tratte in salvo. 86 persone sopravvissute nell'incidente vennero ricoverate negli ospedali di Me\u017edure\u010densk, Novokuzneck, Leninsk-Kuzneckij e Mosca. 47 persone risultarono disperse, tra questi anche 19 uomini della protezione civile che si sono recati alla miniera, prima della seconda esplosione. La Protezione Civile Russa ha comunicato, l'11 maggio 2010, che almeno 47 minatori sono morti e altre 47 risultavano disperse. Alcuni minatori esperti sopravvissuti nell'incidente che lavorano nella miniera da quasi 20 anni, hanno comunicato di aver sentito 4 esplosioni, e non due, come venne ufficialmente dichiarato. I minatori, hanno escluso l'ipotesi della fuoriuscita di grosse quantit\u00e0 del metano, visto che la miniera \u00e8 attrezzata con moderni sistemi di sicurezza, in caso di un innalzamento della concentrazione del gas al di sopra di 2% nell'aria. I minatori considerano l'ipotesi dell'atto terroristico., mentre la Protezione Civile Russa ipotizza che una delle cause della tragedia sia dovuta ad un guasto dell'impianto elettrico della Miniera Raspadskaja e alla contemporanea fuoriuscita di metano che di fatto reso pi\u00f9 elevato il numero dei morti nell'incidente. Il 13 maggio 2010 i lavori di salvataggio della Protezione Civile Russa nella miniera vennero sospesi in seguito all'allarme creato da quattro incendi, e del pericolo di esplosioni all'interno delle condotte isolate dovute alla crescita incontrollata della concentrazione del gas metano e alla mancata ventilazione in seguito allo spegnimento delle ventole del sistema di condizionamento d'aria. A causa delle dichiarazioni della dirigenza della Miniera Raspadskaja e dell'Evraz Group, che scaricava la responsabilit\u00e0 delle esplosioni sui dipendenti della miniera, ed in seguito al silenzio stampa moscovita nella citt\u00e0, si sono svolte proteste popolari con l'occupazione dei binari della linea delle Ferrovie russe, Abakan - Novokuzneck. In seguito all'occupazione dei binari nella citt\u00e0, per la prima volta fuori dalla Cecenia, venne introdotto il Piano della sicurezza, denominato la \"Fortezza\". Centinaia di uomini delle Forze Speciali della Polizia e dell'Esercito hanno tratto in arresto diversi manifestanti, chiudendo l'accesso alla citt\u00e0, sia ai giornalisti che ai non resisdenti. Il 4 ottobre 2010 sono stati ritrovati alla profondit\u00e0 di 67 metri, i corpi di altri 6 minatori, morti nell'incidente del maggio 2010, ritrovamento che ha elevato il numero delle vittime a 73. \u00c8 stato inoltre comunicato che i corpi dei 19 minatori dispersi, si trovano alla profondit\u00e0 di 500 metri, e quanto prima sar\u00e0 attivato un progetto di estrazione.\nQuesta miniera \u00e8 stata chiusa dopo l'incidente del 1\u00ba dicembre 1992 quando morirono 25 minatori.\nSquadre di cercatori d'oro.\nNella citt\u00e0 ci sono presenti alcune squadre di cercatori d'oro.\nTurismo.\nNei pressi della citt\u00e0 si trova, Kuzneckij Alatau, centro di turismo invernale famoso in tutto il mondo. \u00c8 situato nella parte orientale dell'oblast' di Kemerovo, e dispone degli impianti di sci alpino e delle piste di sci di fondo ; per questo sono le preferite per le squadre di sci russe, e di altri paesi. Kuzneckij Alatau \u00e8 anche una meta preferita dagli alpinisti ed escursionisti anche d'estate.\nInvestimenti.\nLa Me\u017edure\u010densk ha ricevuto nel 2007, il 9,5% di tutti gli investimenti nell'Oblast' di Kemerovo. Il volume degli investimenti pro capite nel 2007 \u00e8 stato circa 58.000 rubli russi.\nInfrastrutture e trasporti.\nAereo.\nLa citt\u00e0 \u00e8 servita dall'Aeroporto di Novokuzneck, con voli di linea sia per Mosca e San Pietroburgo che voli di linea stagionali, per So\u010di e per Anapa.\nTreno.\nLa linea ferroviaria del Kuzbass meridionale Abakan-Novokuzneck attraversa la citt\u00e0.\nAuto.\nLa citt\u00e0 \u00e8 collegata con una strada statale con la Novokuzneck e con la Khakassia.\nTrasporto pubblico.\nNella citt\u00e0 ci sono attive 12 linee d'autobus che nel 2005 hanno trasportato circa 5,5 milioni di passeggeri."}
{"id": "862419", "revid": "80339", "url": "https://it.wikipedia.org/wiki?curid=862419", "title": "Mezhdurechensk", "text": ""}
{"id": "862424", "revid": "116001958", "url": "https://it.wikipedia.org/wiki?curid=862424", "title": "Alsdorf (Renania Settentrionale-Vestfalia)", "text": "Alsdorf \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo di Colonia ed alla regione urbana di Aquisgrana.\nAlsdorf possiede lo \"status\" di \"Media citt\u00e0 di circondario\" (\"Mittlere kreisangeh\u00f6rige Stadt\").\nAmministrazione.\nGemellaggi.\nAlsdorf \u00e8 gemellata con:"}
{"id": "862427", "revid": "1032994", "url": "https://it.wikipedia.org/wiki?curid=862427", "title": "Lucio Fabbri", "text": "Biografia.\nHa prodotto e arrangiato numerosi brani di grande successo spaziando fra differenti stili musicali, fra i quali ricordiamo \"Perdere l'amore\", \"La radio\", \"Le ragazze di Gauguin\", \"Il cielo d'Irlanda\", \"Spunta la luna dal monte\", \"Dietro la porta\", \"Luna in piena\".\nNel 2017 ha curato la produzione del primo lavoro discografico dei M\u00e5neskin, \"Chosen\", che contiene \"Beggin' \", che ha raggiunto il primo posto nelle classifiche di tutto il mondo.\nLa sua carriera musicale ha avuto inizio negli anni settanta, coproducendo nel 1976 l'album \"Sugo\" di Eugenio Finardi. In seguito viene soprannominato \"Violino\" per via del suo strumento principale.\nOltre alla sua collaborazione con Finardi si fa notare nella scena musicale rock progressivo di quegli anni collaborando anche con Claudio Rocchi, Alan Sorrenti, Alberto Camerini e Demetrio Stratos, storico cantante degli Area, con il quale realizza l'album \"Recitarcantando\", registrato dal vivo a Cremona nel 1978. Sempre nel 1978 realizza per la Cramps Records l'album da solista \"Amarena\", lavoro quasi interamente strumentale in cui si muove agilmente tra chitarre, archi, sintetizzatori e tastiere per realizzare un album con sonorit\u00e0 che spaziano tra pop e sperimentazione.\nNel 1979 entra nella Premiata Forneria Marconi in occasione della tourn\u00e9e con Fabrizio De Andr\u00e9, dalla quale sono stati tratti gli album dal vivo \"Fabrizio De Andr\u00e9 in concerto - Arrangiamenti PFM\" e \"Fabrizio De Andr\u00e9 in concerto - Arrangiamenti PFM Vol. 2\u00ba\".\nDurante gli anni ottanta continua la sua collaborazione con la Premiata Forneria Marconi, dapprima con l'album \"Suonare suonare\" (1980), dopodich\u00e9 sostituisce il tastierista Flavio Premoli suonando anche il violino e la chitarra negli album \"Come ti va in riva alla citt\u00e0\" (1981), \"Performance\" (1982), \"PFM? PFM!\" (1984) e \"Miss Baker\" (1987).\nA partire dagli anni novanta si afferma come arrangiatore, produttore e direttore d'orchestra di numerosi artisti, tra i quali Alberto Fortis, Al Jarreau, Antonella Ruggiero, Bluvertigo, Dee Dee Bridgewater, Demis Roussos, Enzo Jannacci, Fiorella Mannoia, Gianni Morandi, Howard Jones, Ivan Graziani, Umberto Tozzi e molti altri. In qualit\u00e0 di direttore d'orchestra, arrangiatore e produttore ha vinto tre volte il Festival di Sanremo nella sezione Campioni (Massimo Ranieri, Annalisa Minetti, i Jalisse) e quattro volte nella sezione Giovani (Paola &amp; Chiara, Annalisa Minetti, Jalisse, Dolcenera).\nParallelamente alla sua attivit\u00e0 discografica ha realizzato le musiche di alcuni tra gli spot pubblicitari pi\u00f9 significativi dell'ultimo trentennio, fra cui Pasta Barilla \"Gattino\", Sanbitt\u00e8r \"Intervallo\", Enel \"Albero\" e tanti altri. Come session man ha suonato, fra gli altri, con Claudio Baglioni, Elio e le Storie Tese, Fabrizio De Andr\u00e8, Fiorella Mannoia, Francesco Guccini, Giorgio Gaber, Lucio Dalla, Ron.\nNel 2001, con lo pseudonimo di Flam, ha realizzato il brano \"Monsoon\", presente nella raccolta Buddha Bar IV, e riprende la sua collaborazione con la PFM come ospite speciale in studio e dal vivo, partecipando ai successivi album \"Live in Japan\" (2002), \"Piazza del Campo\" (2003), \"Stati di immaginazione\" (2006), \"PFM canta De Andr\u00e8\" (2008), \"La Buona Novella A.D. 2010\" (2010) e \"PFM in Classic - Da Mozart a Celebration\" (2013).\nNel 2006 entra a far parte degli Slow feet con Franz Di Cioccio, Paolo Bonfanti e Reinhold Khol, che rivisitano, nell'album \"Elephant's Memory\", pubblicato nel 2007 su distribuzione EDEL Italia, una selezione di alcuni tra i brani pi\u00f9 significativi degli anni sessanta in chiave blues.\nDal 2008 al 2019 stato il direttore musicale delle prime 13 edizioni del talent show \"X Factor Italia (RAI 2/Sky uno)\"\nNel 2011 ha suonato dal vivo con la Blues Brothers Band\nDal 2015 produce e arrangia tutte le basi musicali del talent show ITALIA'S GOT TALENT (Sky uno)\nNel 2018 produce l'album \"L'infinito\" di Roberto Vecchioni (disco d'oro)\nDal 2019 \u00e8 in tour con la PFM (\"PFM canta De Andr\u00e8 Anniversary Tour\") e con Roberto Vecchioni (\"L'infinito Tour\")\nDiscografia.\nDa solista.\n1978"}
{"id": "862428", "revid": "1515094", "url": "https://it.wikipedia.org/wiki?curid=862428", "title": "Augusto Frassineti", "text": "La sua produzione letteraria \u00e8 tra le pi\u00f9 complesse e raffinate nell'ambito della nostra letteratura postmoderna. La sua opera principale \u00e8 \"Misteri dei Ministeri\".\nBiografia.\nAugusto Frassineti nasce in un'abbiente famiglia borghese. La prima parte della sua vita \u00e8 simile all'infanzia e all'adolescenza di tanti giovani italiani di quegli anni, condizionata cio\u00e8 da una rigida educazione tesa a un rigoroso controllo morale e a un severo indottrinamento religioso.\nNegli anni trenta studia filosofia a Bologna, frequentando in particolare le lezioni di Roberto Longhi. A questo periodo risalgono le sue prime amicizie intellettuali: Attilio Bertolucci, Giorgio Bassani, \"Momi\" Francesco Arcangeli e Cesare Gnudi. Si lega agli ambienti della lotta antifascista clandestina del movimento \u00abGiustizia e Libert\u00e0\u00bb.\nLaureatosi, ottiene i primi incarichi di insegnante. Dir\u00e0: \"Credo che fosse quello il mestiere giusto per me, e lo rimpiango\". Nel 1940 sposa Enrichetta Giorgi, che rester\u00e0 la compagna di tutta la sua vita.\nLa seconda guerra mondiale rappresenta il tragico spartiacque della vita di Frassineti, come fu del resto per l'intera sua generazione. L'esperienza bellica segner\u00e0 in modo decisivo le sue scelte future: fatto prigioniero nel 1943 in Sicilia, viene portato nei campi di concentramento degli Alleati prima in Algeria, poi in Tunisia e infine in Marocco. \u00c8 costretto a patire umilianti privazioni fisiche e morali, e a Casablanca si ammala di una grave infiltrazione polmonare, i cui postumi lo segneranno per il resto della vita.\n\u00c8 quindi trasferito in Francia, dove le sue condizioni migliorano al punto che, sul finire della guerra, partecipa attivamente alla Resistenza, collaborando con le truppe degli Alleati. In virt\u00f9 dell'attivit\u00e0 svolta in questo periodo, nell'immediato dopoguerra il Ministro Lussu gli affida la direzione del Servizio Reduci dell'appena costituito Ministero dell'Assistenza Postbellica. Si stabilisce dunque a Roma, ma, nonostante la legge vieti espressamente il declassamento, si ritrova trasferito in un altro Ministero, retrocesso al grado infimo della gerarchia burocratica: l'avventiziato.\nGli anni cinquanta segnano l'ingresso di Frassineti nel mondo delle lettere e della cultura dell'Italia. Al 1952 risale la prima edizione di \"Misteri dei Ministeri\", uno dei testi pi\u00f9 corrosivi sulla burocrazia centrale. In questi anni Frassineti frequenta attivamente gli ambienti legati alla rivista letteraria \u00abIl Caff\u00e8\u00bb di Giambattista Vicari (1952-1977). Nella redazione di questa coraggiosa pubblicazione indipendente, situata in realt\u00e0 nella stessa casa romana di Vicari, Frassineti si far\u00e0 conoscere e apprezzare da molti intellettuali di punta di quell'epoca, stringendo a volte duraturi sodalizi: da Ennio Flaiano a Mario Soldati, da Giorgio Manganelli a Luigi Malerba, da Mino Maccari a Gianni Celati, da Italo Calvino a Pier Paolo Pasolini. Molti di questi personaggi elogiarono nei loro scritti le opere dell'autore, e Calvino lo chiamer\u00e0 un \u00absatirico senza illusioni\u00bb, ricollegando la sua opera alla nobile tradizione che da Aristofane arriva a Ionesco, passando per Swift. \u00abProsatore di singolare e riposata raffinatezza, maneggiatore impassibile ed impeccabile di una arguta sintassi, delicato deliberatore di sinonimi e contrari, lessicografo ghiotto e di molto palato\u00bb lo definir\u00e0 invece Giorgio Manganelli nell'articolo \"Anche l'eden \u00e8 burocrazia\" scritto nel 1974.\nMa il rapporto col mondo culturale di quegli anni non fu dei pi\u00f9 facili, e l'autore si vide progressivamente emarginato, nonostante il plauso e i consensi che la sua opera da sempre suscita presso una limitata cerchia di lettori colti. Gli unici riconoscimenti pubblici gli verranno dalla sua attivit\u00e0 di traduttore. La sua resa di \"Gargantua e Pantagruel\" di Fran\u00e7ois Rabelais \u00e8 unanimemente riconosciuta, negli ambienti specialistici, come la migliore e tuttora insuperata, e gli varr\u00e0 il Premio Monselice 1981.\nMuore nel sonno, a Roma, ormai sua citt\u00e0 d'elezione, nel 1985. In un suo aforisma aveva cos\u00ec sintetizzato il suo impegno intellettuale:\nOpere.\n\u00abAutore di un solo libro (poich\u00e9 i pochi altri sono in pratica corollari e annessi della sua \"summa ministerialis\")\u00bb \u00e8 definito Frassineti dall'autore della nota in appendice a \"Lo spirito delle leggi\". Anche a un confronto poco approfondito, infatti, emerge chiaramente come tutti questi racconti mantengano inalterati lo stile e le tematiche di \"Misteri dei Ministeri\", e si presentino quali integrazioni e varianti del macrocosmo che si squaderna nell'opera maggiore.\nIl rapporto col teatro \u00e8 stato molto importante per Frassineti. Egli vi profuse molta energia, non ottenendo sempre i riscontri sperati. Paradossalmente il suo pi\u00f9 grande successo teatrale non gli deriv\u00f2 dall'impegno diretto, ma dalla sua narrativa: l'11 novembre 1959, infatti, Dario Fo e Franca Rame riportarono un buon risultato, sui palcoscenici milanesi, con la pi\u00e8ce \"Gli arcangeli non giocano a flipper\", ispirata ad alcuni brani di \"Misteri dei Ministeri\" e delle raccolte di novelle.\nI suoi primi lavori sono frutto di collaborazioni.\nCompose anche il libretto per l'opera lirica \"Gargantua\" di Azio Corghi, la cui prima and\u00f2 in scena al Teatro Regio di Torino la sera del 2 maggio 1984. Fu infine coautore, intorno alla met\u00e0 degli anni settanta, insieme a Pasolini, Moravia, Carlo Levi, Furio Colombo ed Enzo Siciliano tra gli altri, di un recital poetico e musicale scritto per l'attrice Laura Betti, dal titolo \"Potentissima signora\", che non fu mai rappresentato.\nFrassineti collabor\u00f2 anche ad alcune sceneggiature cinematografiche: ricordiamo qui:\n\u00c8 la sua attivit\u00e0 di traduttore a valergli, a tutt'oggi, i riconoscimenti pi\u00f9 unanimi. Frassineti, assertore di una traduzione libera in grado di essere pi\u00f9 fedele al testo proprio nel momento in cui se ne distacca, tradusse molto, dal francese e dall'inglese. Ricordiamo, in ordine sparso:\nAnche sul versante della traduzione poetica Frassineti si \u00e8 cimentato con dei giganti: la sua traduzione dell\"'Ode sopra un'urna greca\" di John Keats, ad esempio, \u00e8 considerata magistrale (A. Frassineti, \"Una traduzione da Keats\", edizione limitata con esemplari numerati; Roma, Marsia, 1959)"}
{"id": "862432", "revid": "30300", "url": "https://it.wikipedia.org/wiki?curid=862432", "title": "Rotrude di Tr\u00e9ves", "text": ""}
{"id": "862437", "revid": "123840302", "url": "https://it.wikipedia.org/wiki?curid=862437", "title": "Auguste Angellier", "text": "Insegnante, fu il primo professore di lingua e letteratura inglese della Facolt\u00e0 di Lettere di Lilla, prima di diventarne il preside dal 1897 al 1900. Critico e storico della letteratura, fece scalpore alla Sorbona attaccando le teorie di Taine nella sua tesi su Robert Burns nel 1893.\nBiografia.\nNato da un padre artigiano e da una madre segretaria, Auguste Angellier and\u00f2 a scuola a Boulogne-sur-Mer dopo la morte prematura del padre. Il suo attaccamento a questa citt\u00e0 non venne mai meno.\nDa giovane prepar\u00f2 il concorso per entrare all'\u00c9cole Normale Sup\u00e9rieure presso il Liceo Louis-le-Grand di Parigi nel 1866. Tra la prova scritta e quella orale del concorso, venne espulso dal liceo dal censore che lo consider\u00f2, secondo alcuni a torto, come a capo di un movimento di rivolta nei confronti della cattiva qualit\u00e0 dei pasti della mensa. Questo episodio catastrofico della sua vita scolastica lo spinse a partire, per via della mancanza di mezzi finanziari, per l'Inghilterra, dove gli venne offerto in posto di insegnante in un piccolo collegio.\nArruolatosi volontariamente nella guerra del 1870, si ritrov\u00f2 a Lione poi a Bordeaux. Una grave infezione respiratoria lo costrinse a rientrare a Parigi, durante la Comune; finita la guerra, venne nominato nel 1871 ripetitore al Liceo Louis-Descartes, essendo stato infine riabilitato nella Pubblica Istruzione. Ottenne la sua \"licence\" poco dopo.\nOttenuto il \u00abcertificato d'attitudine all'insegnamento dell'inglese\u00bb due anni pi\u00f9 tardi, esercit\u00f2 la professione in qualit\u00e0 di \"Ma\u00eetre-r\u00e9p\u00e9titeur\" per tre anni, periodo necessario all'epoca prima di potersi iscrivere all\"'agr\u00e9gation\". Super\u00f2 questo concorso a 28 anni, e insegn\u00f2 subito al Liceo Charlemagne, fino alla sua partenza in Inghilterra nel 1878.\nAngellier coltiv\u00f2 numerose amicizie letterarie, sviluppando la sua sensibilit\u00e0 di poeta (va notato che la sua notoriet\u00e0 gli venne pi\u00f9 dal suo lavoro universitario che dalla sua opera poetica). Fino a questo periodo, esit\u00f2 tra giornalismo e insegnamento, ma il congedo che gli venne accordato gli permise di interessarsi, attraverso lo studio del funzionamento delle universit\u00e0 inglesi, al progetto di riforma degli studi delle lingue vive in Francia. Fu con piacere che si allontan\u00f2 per un istante dal peso amministrativo che lo oppresse tanto nella sua funzione di insegnante.\nNel 1881, un posto di Ma\u00eetre de conf\u00e9rences a Douai gli apr\u00ec una brillante carriera di professore d'inglese (la facolt\u00e0 di Lettere di Douai sarebbe stata trasferita a Lilla nel 1887). Dodici anni pi\u00f9 tardi, sostenne due tesi, ciascuna dedicata a un poeta: la \u00abmaggiore\u00bb allo scozzese Robert Burns, e la tesi complementare a John Keats, tesi redatta in latino. Il titolo di quest'ultima: \u00ab\"De Johannis Keatsii, vita et Carminibus\"\u00bb; l'autore: Augustus Angellier, literarum doctor in Universitate Insulensi Professor. Anche le citazioni delle poesie di Keats sono in latino (e l'universit\u00e0 in questione \u00e8 quella di Lille: \u00abUniversitate Insulensi\u00bb).\nDa allora, Angellier assunse il titolo di Professore. Inoltre, assicur\u00f2 la funzione di presidente della giuria di \"agr\u00e9gation\" d'inglese dal 1890 al 1904; a partire dal febbraio 1897 assunse l'incarico di preside, e le pesanti responsabilit\u00e0 amministrative a esso connesse. Nel 1902 fu distaccato (su un posto di Ma\u00eetre de conf\u00e9rences) all'\u00c9cole Normale Sup\u00e9rieure, poi ritorn\u00f2 a Lilla nel 1904.\nAuguste Angellier mor\u00ec all'et\u00e0 di 63 anni.\nOpere.\nNel 1896, Angellier poeta pubblic\u00f2 \"\u00c0 l'amie perdue\" (evocazione di un dramma sentimentale personale, in 178 sonetti) e, nel 1903, \"Le chemin des saisons\". Seguirono altre opere: \"Dans la lumi\u00e8re antique\", due libri di \"Dialogues\" e due di \"\u00c9pisodes\".\nAngellier oggi.\nA Lille, in una piazzetta vicina alla vecchia Facolt\u00e0 di Lettere e al tempio protestante, si trova una statua in bronzo che rappresenta Angellier seduto, in una posa piuttosto romantica, con la testa provvsta di un cappello dalle larghe falde e le spalle coperte da una palandrana, un bastone da passeggio tra le gambe. Questo monumento \u00e8s tato concepito dall'architetto Louis-Marie Cordonnier e scolpito da Eug\u00e8ne D\u00e9plechin. D'altronde, la rue Auguste-Angellier ricorda agli abitanti di Lille l'importanza avuta da questo grande universitario, al contempo anglista, poeta e umanista. Occorre infine notare che il dipartimento di inglese dell'Universit\u00e9 Charles-de-Gaulle \u2013 Lille 3 porta il nome dell'ex-preside: \u00e8 l'UFR Angellier, la cui biblioteca \u00e8 la \"Biblioteca Angellier\". Un pannello di legno antico in cima all'ingresso della suddetta biblioteca porta la seguente iscrizione commemorativa: \u00abBibliotheca Angellaria / a.d. MCMXI condita / MCMLIII renovata / lVD IACOB DECANO\u00bb. \u00c8 trascorso quasi un secolo dalla sua morte, ma a Lille una statua, il nome di una via, nonch\u00e9 quello di una biblioteca e di una UFR universitaria, ricordano l'esistenza di Auguste Angellier."}
{"id": "862452", "revid": "1605525", "url": "https://it.wikipedia.org/wiki?curid=862452", "title": "Misteri dei Ministeri", "text": "Misteri dei Ministeri \u00e8 un romanzo umoristico italiano di Augusto Frassineti. Pubblicato per la prima volta nel 1952, il romanzo \u00e8 stato ampliato e riedito nel 1959 e quindi, in versione definitiva, nel 1973. L'edizione Longanesi \u00e8 stata finalista del premio Strega 1959, assegnato a \"Il Gattopardo\" di Giuseppe Tomasi di Lampedusa.\nTrama.\nL'autore, che parla in prima persona, dice di aver ricevuto per posta, una mattina di settembre del 1950, uno stranissimo plico, consistente in una risma di fogli fittamente manoscritti, in parte totalmente bruciacchiati, avvolti in uno straccio di camicia con una lettera accompagnatoria. Chi gli scrive \u00e8 un non meglio definito signor \"D.K. 55\", che gli intima di non cercare informazioni sulla propria reale identit\u00e0 e lo implora di salvare il materiale che gli invia dalla totale distruzione. Si tratta di un lavoro saggistico, cui il signor 55 afferma di lavorare da tempo, sulla \"\u00abMinisterialit\u00e0\u00bb\" in quanto forza immanente inveratasi nella psicosi collettiva tipicamente italiana del rapporto col potere. Un po' perplesso, \"Frassineti\" decide comunque di pubblicare tutto, presentandosi nelle vesti di semplice redattore.\nIl saggio di D.K. 55, dal titolo Prime Conclusioni, si articola come una spassosa carrellata di atrocit\u00e0 commesse dal potere contro le vite private di persone innocenti. Al termine dell'esposizione teorica, 55 avanza anche un suo programma di risoluzione dei mali dello Stato, consistente nel far condurre l'amministrazione statale all'aria aperta, e afferma di essere sostenuto e spalleggiato da un nutrito manipolo di assistenti e di studiosi.\nSegue un secondo saggio di pugno di D.K. 55, la Summa Ministerialis, che si caratterizza per lo stato frammentario: il presunto autore afferma infatti che si tratta di quanto \u00e8 stato possibile salvare dal rogo di un'opera di maggiori dimensioni e portata rispetto alle Prime Conclusioni. Dai lacerti testuali costruiti ad arte da Frassineti emerge una sostanziale continuit\u00e0 tematica col capitolo precedente.\nHa qui inizio la lunga serie dei documenti, fittizi esposti e lagnanze alle autorit\u00e0 da parte di comuni cittadini che si trovano nelle pi\u00f9 disparate difficolt\u00e0 e sperano di ricevere assistenza e conforto da parte dello stato. 55 asserisce di aver raccolto tali farneticanti promemoria nel corso ultradecennale dei suoi studi. Poche sono le lettere datate, e i fatti che vi si narrano coprono un periodo che va dagli ultimi decenni dell'Ottocento agli anni del secondo dopoguerra. Esse non sono disposte secondo un criterio cronologico, e le autorit\u00e0 cui i cittadini si rivolgono man mano sono, indifferentemente, un \"Ministro\", il \"Presidente della Repubblica\", il \"Re\" o il \"Duce\", a significare che agli occhi di Frassineti uno solo \u00e8 il Potere da cui i comuni cittadini devono guardarsi, a prescindere dagli organi istituzionali e dalle persone fisiche che, avvicendandosi storicamente, lo detengono.\nNell'ultima parte del volume Frassineti rivela di aver ricevuto nuove notizie da D.K. 55 pochi anni dopo la pubblicazione della prima edizione, e precisamente nel 1955. Questa volta il misterioso mitomane afferma di esser fuggito in Asia in quanto politicamente perseguito, e di essersi col\u00e0 imbattuto nientemeno che in una civilt\u00e0 superiore che ha attuato da decine di migliaia di anni la riforma dell'amministrazione che 55 e il suo manipolo di assistenti avevano propugnato invano. Sulle descrizioni della vita e dei costumi di questo popolo, che si iscrivono nel genere della letteratura utopica, si chiude la parte propriamente romanzesca dell'opera, seguita da una postilla in cui Frassineti pubblica la missiva di un anonimo lettore, che lo accusa di non aver capito nulla del mestiere di scrittore e lo esorta a ritirarsi a vita privata. Frassineti risponde affermando il valore ideologico della sua opera, e su questa gustosa nota di polemica letteraria il libro si chiude."}
{"id": "862457", "revid": "287204", "url": "https://it.wikipedia.org/wiki?curid=862457", "title": "Lubin", "text": "Lubin (in tedesco \"L\u00fcben\") \u00e8 una citt\u00e0 della Polonia di 76.306 abitanti posta nel distretto di Lubin, nel voivodato della Bassa Slesia. Ricopre una superficie di 40,77 km\u00b2.\nAppartenente al voivodato della Bassa Slesia dal 1999, in precedenza faceva parte del voivodato di Legnica (1975-1998). \u00c8 una delle citt\u00e0 polacche pi\u00f9 dinamiche in termini di sviluppo economico. Vi ha sede il quartier generale della terza multinazionale polacca pi\u00f9 grande, la KGHM Polska Mied\u017a.\nLa citt\u00e0 fu fondata nel Medioevo durante il regno della dinastia Piast in Polonia.\nSport.\nLe maggiori squadre della citt\u00e0 sono nel calcio lo Zag\u0142\u0119bie Lubin e nella pallamano l'MKS Zag\u0142\u0119bie Lubin.\nLa squadra gioca allo Stadion GOS, abbreviazione di G\u00f3rniczy O\u015brodek Sportu, ed ha una capienza di circa 16.000 posti. Ogni sabato mattino si svolge, intorno al perimetro dello stadio, un'importante Fiera Automobilistica (\"Gie\u0142da samochodowa\") dove si possono acquistare pezzi di ricambio (usati e nuovi) di auto di ogni genere."}
{"id": "862458", "revid": "1924342", "url": "https://it.wikipedia.org/wiki?curid=862458", "title": "Man Vs. Machine", "text": "Man VS Machine \u00e8 il quarto album pubblicato dal rapper statunitense Xzibit, pubblicato il 1\u00ba ottobre 2002."}
{"id": "862460", "revid": "767487", "url": "https://it.wikipedia.org/wiki?curid=862460", "title": "Roslagen", "text": "Roslagen \u00e8 il tratto di costa appartenente alla provincia svedese di Uppland, a nord di Stoccolma, in Svezia. A quest'area appartengono anche le isole prospicienti la costa dell'Uppland. Sebbene non ci siano dei confini chiaramente definiti, si ritiene che il Roslagen si estenda da Danderyd a sud fino a \u00d6sthammar a nord.\nIn realt\u00e0, la questione dell'estensione del Roslagen \u00e8 fonte di dibattiti nel paese scandinavo, giacch\u00e9 alcuni ritengono che essa sia inferiore rispetto a quanto scritto in precedenza e che comprenda cio\u00e8 soltanto i comuni di Vaxholm, \u00d6ster\u00e5ker, Norrt\u00e4lje e \u00d6sthammar. Altri invece includono anche V\u00e4rmd\u00f6 a sud e fissano il confine settentrionale a \u00c4lvkarleby.\nLa citt\u00e0 di Norrt\u00e4lje viene talvolta chiamata \"la capitale del Roslagen\". Altre citt\u00e0 importanti sono Danderyd, Djursholm, Hallstavik, Rimbo, T\u00e4by, Vaxholm, \u00c5kersberga, \u00c4lmsta, \u00d6regrund e \u00d6sthammar, mentre le isole principali sono V\u00e4dd\u00f6, Ljuster\u00f6, Gr\u00e4s\u00f6 e Sing\u00f6.\nStoria.\nL'antico nome del Roslagen, Roden, \u00e8 di origine molto antica, in quanto usato per denominare quest'area gi\u00e0 ai tempi dei Sueoni. Il nome attuale \u00e8 attestato per la prima volta nei documenti del XV secolo e sembra rimandare alla navigazione: esso \u00e8 infatti chiaramente legato a \"rodd\", che in svedese vuol dire \"remata\", ma anche \"canottaggio\". Una possibile etimologia del nome sembrerebbe suggerire infatti una derivazione da \"rodslag\", antico termine per indicare una squadra di rematori. Inoltre, alcuni studiosi ritengono che da \"Roden\"/\"Roslagen\" derivino a loro volta \"Ruotsi\" e \"Rootsi\", cio\u00e8 il nome della Svezia rispettivamente in finlandese e in estone.\nDurante il periodo del cosiddetto \"indelningsverket\" e fino agli inizi del XX secolo il Roslagen ebbe un forte legame con la marina militare svedese pi\u00f9 che con l'esercito, poich\u00e9 gran parte degli uomini reclutati qui svolgevano poi la professione del nostromo. Durante il XX secolo, invece, l'area \u00e8 stata riconvertita ad un'economia legata prevalentemente all'agricoltura e alla pesca e oggi costituisce di fatto un'area periferica della capitale Stoccolma.\nIl Roslagen nella cultura di massa.\nIl Roslagen \u00e8 una regione molto popolare nella cultura svedese e nordica in generale. Per questo motivo, molte cose devono il proprio nome proprio a quest'area.\nIn Svezia esiste una razza di pecore chiamata Roslag in quanto vive soprattutto lungo le coste dell'Uppland. Sempre nel paese scandinavo si tiene dal 1962 la Roslagsloppet, una gara nautica molto sentita nell'arcipelago di Stoccolma, il quale talvolta \u00e8 chiamato anche \"arcipelago del Roslagen\", mentre le tipiche imbarcazioni della zona sono chiamate \"roslagsskuta\" (al plurale \"roslagsskotor\"). Ovviamente, anche le principali vie di comunicazione come la linea ferroviaria Roslagsbanan e l'autostrada Roslagsv\u00e4gen devono il proprio nome alla regione di cui fanno parte. Inoltre, sulle Isole Svalbard \u00e8 possibile visitare il monte Roslagenfjellet, chiamato cos\u00ec in omaggio alla regione svedese.\nGli abitanti del posto sono chiamata \"rospiggarna\", nome anche di una squadra di speedway di Hallstavik."}
{"id": "862461", "revid": "827882", "url": "https://it.wikipedia.org/wiki?curid=862461", "title": "Shake a Tail Feather", "text": "Shake a Tail Feather \u00e8 una canzone scritta da Verlie Rice, Otha Hayes e Andre Williams. Originalmente \u00e8 stata cantata nel 1963 dai The Five Du-Tones, la cui versione ha raggiunto il numero 51 nelle classifiche pop degli Stati Uniti.\n\"Shake a Tail Feather\" \u00e8 stata cantata molte volte da diversi artisti nel corso degli anni. Tra questi forse il maggior successo lo ottenne Ray Charles, che ha eseguito la canzone nel film \"The Blues Brothers\" (1980).\nLa canzone inoltre \u00e8 stata cantata dalle Cheetah Girls nel film \"Chicken Little - Amici per le penne\" della Walt Disney nel 2005.\nAltri artisti di una certa fama che hanno registrato la canzone sono Ike and Tina Turner, Mitch Ryder, Tommy James e The Shondells."}
{"id": "862462", "revid": "7138638", "url": "https://it.wikipedia.org/wiki?curid=862462", "title": "Jaculo", "text": ""}
{"id": "862465", "revid": "180559", "url": "https://it.wikipedia.org/wiki?curid=862465", "title": "Bernez Tangi", "text": "\u00c8 stato uno dei creatori del gruppo Storlok negli anni settanta.\nHa rifiutato il premio Du-ma\u00f1, attribuitogli dal canale televisivo regionale Francia 3 Occidente, per la raccolta Rod nel 2001, per protestare contro il debole posto della lingua bretone nei mass media pubblici."}
{"id": "862480", "revid": "767487", "url": "https://it.wikipedia.org/wiki?curid=862480", "title": "Diodontidae", "text": "I Diodontidi (Diodontidae) sono una famiglia di pesci d'acqua salata appartenenti all'ordine dei Tetraodontiformes e conosciuti comunemente come pesci istrice.\nDistribuzione e habitat.\nQuesti pesci sono diffusi in tutte le acque oceaniche tropicali e subtropicali. Alcune specie sono diffuse anche nel Mar Rosso. Vivono in acque basse, vicino a barriere coralline e fondali rocciosi.\nDescrizione.\nIl corpo di questi pesci \u00e8 largo, con dorso piatto, occhi sporgenti e muso provvisto di becco rigido. La pinna dorsale e l'anale sono piccole, arrotondate e sistemate vicino al peduncolo caudale. Le pettorali sono ampie e tonde. La coda \u00e8 a delta. La pelle di questo pesce \u00e8 ricoperta di aculei cornei (derivati dall'evoluzione di alcune scaglie) ed \u00e8 incredibilmente elastica: in caso di pericolo infatti i Diodontidi riempiono lo stomaco d'acqua trasformandosi in bizzarre \"sfere\" aculeate, risultando pericolosamente indigesti per un eventuale predatore.&lt;br&gt;\nLe dimensioni di questi pesci variano da 30 a 90 cm.\nBiologia.\nAlimentazione.\nI Pesci istrice si cibano prevalentemente di molluschi, crostacei e polipi dei coralli, di cui spezzano i gusci o la struttura esoscheletrica con il forte becco dentato.\nVeleno.\nIl fegato di questi pesci \u00e8 velenoso, poich\u00e9 secerne una sostanza chiamata tetradotossina, una neurotossina che inibisce la funzione respiratoria, portando rapidamente alla morte.\nTassonomia.\nLa famiglia comprende i seguenti generi e specie:"}
{"id": "862484", "revid": "7138813", "url": "https://it.wikipedia.org/wiki?curid=862484", "title": "Leucrocota", "text": ""}
{"id": "862485", "revid": "599013", "url": "https://it.wikipedia.org/wiki?curid=862485", "title": "Pampanella", "text": ""}
{"id": "862489", "revid": "599013", "url": "https://it.wikipedia.org/wiki?curid=862489", "title": "Alexandre Arnoux", "text": "Biografia.\nLa sua opera molto varia \u00e8 d'uno stile ammirevole, dotato di una sensibilit\u00e0 raffinata. Scrisse poesie (tre raccolte di versi, 1906-1909), racconti ispirati dalla guerra, romanzi fantastici fortemente segnati da scienza e musica, drammi, saggi.\nIl matematico \u00c9variste Galois gli ispir\u00f2 \"Les Algorithmes\" (1921). \"La nuit de Saint-Barnab\u00e9\" gli permise di esprimersi nel contesto dell'Acad\u00e9mie Goncourt (1947). Nel 1956 ottenne il Grand Prix national des lettres.\nFu autore del romanzo di fantascienza \"Le r\u00e8gne du bonheur\"."}
{"id": "862490", "revid": "599013", "url": "https://it.wikipedia.org/wiki?curid=862490", "title": "Juliette Atkinson", "text": "\u00c8 stata pi\u00f9 volte vincitrice dello U.S. Women's National Championships (nel 1895, 1897 e 1898)."}
{"id": "862501", "revid": "1705737", "url": "https://it.wikipedia.org/wiki?curid=862501", "title": "Arcipelago di Stoccolma", "text": "L'arcipelago di Stoccolma (in svedese: \"Stockholms sk\u00e4rg\u00e5rd\") \u00e8 il pi\u00f9 grande arcipelago della Svezia ed uno dei maggiori del Mar Baltico. Si estende da Stoccolma per circa 60\u00a0km verso est. Consiste di circa 24.000 isole di varie dimensioni e segue approssimativamente la morfologia della costa delle province di S\u00f6dermanland e Uppland (o Uplandia). Gran parte delle isole sono disabitate.\nNel 1719 l'arcipelago aveva una popolazione stimata di 2.900 persone, costituita per la maggior parte da pescatori. Oggi l'arcipelago \u00e8 un rinomato luogo di vacanza con 50.000 casette da vacanza (principalmente di propriet\u00e0 degli abitanti di Stoccolma). La citt\u00e0 pi\u00f9 grande dell'arcipelago, ad eccezione di Stoccolma, \u00e8 Vaxholm. La nautica \u00e8 un'attivit\u00e0 molto diffusa qui. In inverno gli sciatori fanno escursioni sopra i ghiacci.\nIl paesaggio \u00e8 stato modellato \u2013 e continua ad esserlo \u2013 dal rimbalzo post-glaciale. Solo con l'inizio dell'Epoca vichinga l'arcipelago ha iniziato ad assumere il profilo odierno. Le isole si alzano di circa 5 millimetri ogni anno.\nIl villaggio di Ytterby, famoso tra i chimici per aver dato il nome a non meno di quattro elementi chimici (erbio, terbio, itterbio e ittrio), \u00e8 situato nell'arcipelago di Stoccolma.\nMolti poeti, autori e artisti sono stati affascinati ed influenzati dall'arcipelago di Stoccolma. Tra questi ci sono August Strindberg, Ture Nerman, Roland Svensson, Ernst Didring e Aleister Crowley.\nAlcune delle isole meglio conosciute sono: Dalar\u00f6, Finnhamn, Grinda, Husar\u00f6, Ingar\u00f6, Is\u00f6, Ljuster\u00f6, M\u00f6ja, N\u00e4md\u00f6, Tynning\u00f6, Ut\u00f6, \u00d6rs\u00f6 e V\u00e4rmd\u00f6."}
{"id": "862509", "revid": "7138986", "url": "https://it.wikipedia.org/wiki?curid=862509", "title": "Catoblepas", "text": ""}
{"id": "862510", "revid": "1718925", "url": "https://it.wikipedia.org/wiki?curid=862510", "title": "Filovia dello Stelvio", "text": "La filovia dello Stelvio, talora indicata come filovia dell'Alta Valtellina, era una linea filoviaria gestita dall'Aem di Milano, finalizzata al trasporto di materiali e degli addetti ai lavori per la costruzione delle due dighe di Cancano in Alta Valtellina.\nEsercizio.\nIn tempi diversi, a seconda del procedere dei lavori, erano attivi due differenti percorsi che sommati raggiungevano gli ottanta chilometri:\nMezzi.\nL'Aem disponeva di venti filoveicoli Fiat CGE con guida a destra per la gestione della filovia, cos\u00ec ripartiti:\nTra il 1947 ed il 1949 per il servizio di linea Tirano-Bormio furono utilizzati anche due filobus Alfa Romeo serie 621-630, prestati dall'ATM di Milano."}
{"id": "862512", "revid": "2138421", "url": "https://it.wikipedia.org/wiki?curid=862512", "title": "Torreorsina", "text": "Torreorsina (oppure Torre Orsina) \u00e8 una frazione del comune di Terni, in provincia di Terni, situata a 11\u00a0km dal capoluogo.\nL'abitato sorge sulla sommit\u00e0 del colle Santa Maria (326\u00a0m s.l.m.).\nSecondo i dati del censimento del 2001, gli abitanti sono 281. \nStoria.\nL'antico borgo medievale, arroccato su di un colle come tutti gli altri centri storici della Valnerina, dista appena 11\u00a0km dalla citt\u00e0 di Terni. Le sue origini si fanno risalire all'XI secolo quando, dopo la distruzione del castello di Collestatte per mano di un esercito al soldo dell'Abate di Farfa, tredici famiglie si trasferirono sul vicino Colle (o Monte) Santa Maria, costruendo un agglomerato che prese il nome di \"Villa Sanctae Mariae\". Distrutto nel 1264, durante le lotte tra guelfi e ghibellini, nel 1270 la Comunit\u00e0 di Collestatte dona al ducato di Spoleto il poggio con i ruderi di Santa Maria per erigervi nuove fortificazioni.\nAttorno ad una torre superstite, le poche famiglie rimaste costruirono il \"Castrum Turris\", che dal 1271 diviene un unico feudo insieme a Collestatte, feudo retto dalla famiglia Orsini del ceppo detto di Castello. Nel 1586 il paese ottiene dal proprio signore, Corradino Orsini duca di Bomarzo, un proprio sigillo con stemma araldico, composto da una torre sormontata da una rosa con intorno la scritta \"TVRRIS VRSINAE\".\nNel 1627 Turris Ursinae ottiene l'autonomia da Collestatte e per tre secoli tiene liberi Consigli finch\u00e9 il suo territorio non viene aggregato, nel 1927, a quello del Comune di Terni. Torre Orsina rimane in mano degli Orsini di Castello fino al 1640, quando Orazio Orsini vende la sua parte di feudo ai Guidi di Bagno; nel 1656 passa poi ai Mattei Orsini, duchi di Paganica, e successivamente al Conte Cerbelli di Nepi, che lo cede nel 1752 ai conti Manassei di Terni. Questi avevano gi\u00e0 dal 1662 acquistato la met\u00e0 della giurisdizione su Collestatte e Torre Orsina, nelle parti di propriet\u00e0 degli Orsini di Monterotondo, dei Sassatelli di Imola, dei Valignani di Chieti e dei Savelli di Roma.\nSulla piazza principale di Torreorsina, dedicata a san Rocco, patrono del paese, si affaccia la tardo-rinascimentale chiesa di Santa Maria Assunta (prima dedicata a san Rocco), costruita nel 1580 che all'interno presenta una navata unica con transetto e cappelle laterali tutta coperta da volta a botte. La cupola poggia all'incrocio con il transetto; uno schema architettonico confacente alle esigenze controriformistiche scaturite dal Concilio di Trento. Sull'altare maggiore una Gloria di San Rocco, di scuola romana. Sotto l'altare \u00e8 conservato il corpo del soldato martire Teodoro, estratto dalle catacombe di San Saturnino, ossia cimitero di Trasone in Roma, donato al clero di Torreorsina nel 1764. L'anno seguente viene acclamato compatrono e nel 1769 ne viene ordinata la statua lignea a Matteo scultore tedesco in Roma, vestita di una tunica impreziosita dai gioiellieri romani Carlo Sartori e Filippo Pozzi. Altra interessante tela raffigura la Madonna con Bambino tra i SS.Giuseppe e Giovanni Battista.\nNotevole per la sua fattura ed unica fra i paesi dei dintorni \u00e8 la porta rinascimentale in travertino bianco, voluta dagli Orsini a chiusura del Borgo quando ne ampliarono il recinto murario. Il nucleo medievale si sviluppa in forma ellittica con vicoli e caratteristici archi che si diramano a partire dal fulcro centrale costituito dall'antica parrocchiale di Santa Maria de Turre, oggi chiamata S. Antonio. Nel Borgo costituito da palazzi costruiti tra il XVI e il XVIII secolo spicca il Palazzo feudale innalzato dagli Orsini, ma il cui aspetto settecentesco si deve alla trasformazione voluta dai Manassei con uno splendido salone nobile completamente affrescato intorno al 1765, con vedute di Collestatte e Torre Orsina e, sulla piazzetta il Casino Manassei costruito nel 1778 con un orologio a sei ore sul fastigio.\nSul colle superiore da cui si gode la veduta panoramica della Cascata delle Marmore, e di tutti i paesi limitrofi che sorgono lungo la valle del Nera, \u00e8 stato realizzato un museo all'aperto con tredici opere scultoree di Aurelio de Felice, nativo di questi luoghi.\nGi\u00e0 comune autonomo, denominato Torre Orsina e facente parte fino al 1927 della provincia di Perugia, fu accorpato nello stesso anno dall'attuale comune.\nEconomia.\nL'economia della frazione dipendeva, in passato, dalla coltivazione dei campi, dall'allevamento e dalla coltivazione degli ulivi. Dopo la seconda guerra mondiale la popolazione del borgo ha spostato il proprio interesse verso l'industria e verso la citt\u00e0 di Terni.\nCon l'istituzione dell'area protetta del Parco fluviale del Nera, nel 1995, c'\u00e8 stata un'inversione di tendenza della popolazione locale che \u00e8 tornata a guardare cautamente all'agricoltura specie a quella di tipo biologico.\nFestivit\u00e0.\nIl paese ricorda e festeggia due santi patroni: san Rocco e san Teodoro martire. Le celebrazioni religiose e commemorative iniziano il 16 agosto con san Rocco e si concludono una settimana pi\u00f9 tardi con san Teodoro. Durante questi sette giorni di festa il borgo affianca ai riti religiosi momenti di allegria e convivialit\u00e0 con le rievocazioni storiche in costume del '700, con spettacoli e degustazioni culinarie.\nInfrastrutture e trasporti.\nTorre Orsina \u00e8 servita da una delle linee pi\u00f9 importanti di Terni: la linea 7. Questa linea collega il centro alla Cascata delle Marmore passando per Papigno e raggiungendo Torre Orsina come capolinea.\nAttraversata dalla strada statale 209 \"Valnerina\", Torreorsina era servita, nel periodo compreso tra il 1909 e il 1960, dalla tranvia Terni-Ferentillo, un'infrastruttura nata per agevolare il trasporto delle merci e delle persone lungo la valle della Nera che risult\u00f2 determinante ai tempi dell'industrializzazione della stessa."}
{"id": "862514", "revid": "125441620", "url": "https://it.wikipedia.org/wiki?curid=862514", "title": "Cristina Marsillach", "text": "Biografia.\n\u00c8 figlia dell'attore e drammaturgo catalano Adolfo Marsillach e dell'attrice spagnola Teresa del R\u00edo, che si separarono quando aveva 7 anni. Ha una sorella, Blanca Marsillach, anch'essa attrice. \nDa anni dirige la Scuola di Recitazione Marsillach a Madrid.\nTra le sue interpretazioni principali: \"Opera\" di Dario Argento, \"La gabbia\", \"Marrakech Express\" e \"Treno di panna\". "}
{"id": "862516", "revid": "30610", "url": "https://it.wikipedia.org/wiki?curid=862516", "title": "Etichetta energetica", "text": ""}
{"id": "862518", "revid": "1573940", "url": "https://it.wikipedia.org/wiki?curid=862518", "title": "PunBB", "text": "PunBB \u00e8 un sistema libero per la gestione di forum, sviluppato in PHP e distribuito con licenza GNU General Public License.\nLe sue caratteristiche sono la leggerezza e la velocit\u00e0 di elaborazione. Per queste ragioni, la versione base di PunBB utilizza un numero inferiore di funzionalit\u00e0 rispetto altre piattaforme, ma \u00e8 molto pi\u00f9 veloce e semanticamente corretto rispetto allo standard XHTML.\nIl sistema necessita di un motore PHP e di un database SQL. PunBB supporta MySQL, PostgreSQL e SQLite come database.\nLa versione 1.3 di PunBB ha introdotto il sistema delle estensioni che permette all'amministratore del forum di aggiungere nuove funzionalit\u00e0 senza dover modificare il codice originario.\nNel 2007 il codice del progetto e dei diritti sono stati venduti a Informer Technologies, Inc.\nAgli inizi del 2008, Rickard Andersson (il fondatore del forum) ha deciso di lasciare il progetto per motivi personali. Per questo motivo alcuni sviluppatori hanno deciso di lasciare il progetto e crearne uno nuovo conosciuto come FluxBB.\nVerso la fine del 2011, il forum PunBB ha avuto una significativa rivisitazione, ed \u00e8 stata distribuita la versione 1.4. Dopo un periodo di fermo, nel 2015 \u00e8 stata rilasciata la versione 1.4.4"}
{"id": "862519", "revid": "767487", "url": "https://it.wikipedia.org/wiki?curid=862519", "title": "La polizia incrimina, la legge assolve", "text": "La polizia incrimina, la legge assolve \u00e8 un film del 1973, diretto da Enzo G. Castellari.\nLa pellicola \u00e8 ritenuta da alcuni critici quella che sanc\u00ec la rinuncia a qualsiasi pretesa di denuncia civile da parte del poliziesco all'italiana, per lasciare il posto alla nascita del genere poliziottesco vero e proprio, codificando definitivamente il personaggio del \"commissario di ferro\" giustiziere e violento protagonista di molti altri film successivi.\nTrama.\nLa lotta contro il traffico di droga nel centro storico di Genova insanguina la citt\u00e0. Il commissario Belli, un duro dai modi spicci, indaga sui loschi traffici della malavita tra Genova e Marsiglia, nei quali sono implicate due bande criminali contrapposte. Belli \u00e8 sulle tracce di un uomo, detto \"il libanese\", che riesce ad arrestare dopo uno spericolato inseguimento, e che potrebbe rivelarsi prezioso per le indagini. Dei killer per\u00f2 lo uccidono, per impedirgli di parlare, in un attentato dinamitardo durante la sua traduzione in questura, al quale il commissario riesce a scampare per puro caso. A fare concorrenza al clan del vecchio boss Cafiero, che si dichiara ormai in pensione volendo farsi passare per semplice giardiniere, \u00e8 quello gestito dal potente e insospettabile industriale Franco Griva. Avendo intuito che questi \u00e8 sicuramente coinvolto nella vicenda, Belli riesce a convincere il suo pi\u00f9 anziano e prudente collega, il commissario-capo Scavino, che su tale individuo ha raccolto gi\u00e0 un importante dossier, a consegnarlo alla magistratura. Ma prima di poter presentare gli elementi raccolti all'autorit\u00e0 giudiziaria, Scavino verr\u00e0 ucciso nel corso di un agguato il giorno stesso in cui si stava recando dal magistrato. Il mandante dell'omicidio risulta essere il fratello libertino dell'industriale, Umberto Griva, che in seguito viene freddato anch'esso insieme all'amante.\nBelli decide perci\u00f2 di ricostruire il dossier sui Griva e di recarsi a Marsiglia per ottenere da Cafiero una soffiata sul traffico di droga internazionale. Per vendetta Griva fa aggredire la compagna del Belli e manda due killer ad uccidere brutalmente la figlioletta del commissario. Anche Cafiero verr\u00e0 ucciso dai sicari di Griva: il vecchio boss, ormai lasciato solo dai suoi uomini, viene ucciso ma prima riesce a dare delle importanti informazioni a Belli. Il commissario riuscir\u00e0 a stroncare il traffico di Griva imbastito col Libano, grazie anche all'aiuto della polizia francese, riuscendo infine ad incastrare il boss arrestando in flagranza di reato il suo avvocato di famiglia, dopo una cruenta sparatoria tra polizia e trafficanti. Sulla spiaggia, solo, sconfortato e ricordando la sua defunta figlia, il commissario immagina la sua morte, pensando che prima o poi toccher\u00e0 anche a lui.\nProduzione.\nEnzo G. Castellari ha realizzato il film dopo aver visto \"Bullitt\". La trama \u00e8 invece basata sull'omicidio Calabresi.\nIl film \u00e8 stato girato per gli interni presso gli studi Incir-De Paolis di Roma e per gli esterni tra Genova, la Riviera ligure e Marsiglia.\nColonna sonora.\nLa colonna sonora \u00e8 composta da Guido e Maurizio De Angelis ed \u00e8 famosa soprattutto per il tema \"Gangster Story\" utilizzato nelle scene di inseguimento automobilistico, successivamente ripreso nei film \"Roma violenta\" di Franco Martinelli, \"Napoli spara!\" di Mario Caiano e \"Grindhouse - A prova di morte\" di Quentin Tarantino. La colonna sonora \u00e8 stata edita nel 1973 in formato LP dalla Beat Record. I brani sono i seguenti:\nNel 2006 \u00e8 uscita un'edizione in CD edita sempre dalla Beat Records contenente un bonus audio con la voce di Enzo G. Castellari.\nCuriosit\u00e0.\nIl film contiene uno spettacolare inseguimento, che dura quasi otto minuti. L'inseguimento avviene in una soleggiata giornata invernale tra una Citro\u00ebn DS in versione ambulanza, utilizzata dagli scagnozzi del fuggiasco, ed una Alfa Romeo Giulia Super della Polizia, nel classico colore verde oliva dell'epoca. Come spesso accade in occasioni simili, in realt\u00e0 si usano pi\u00f9 autoveicoli; \u00e8 infatti possibile riconoscere, oltre ad almeno una Citroen DSW 19 ambulanza, anche almeno una Citroen ID 19 ambulanza edizione 1965-1967, e, nell'altro campo, almeno una Alfa Romeo Giulia 1600 TI.\nLa lunga sequenza si snoda tra il Porto di Genova, la Sopraelevata, l'Autostrada A12 Genova-Livorno nel tratto tra Genova e Recco, Recco e Rapallo, concludendosi poi a Santa Margherita Ligure davanti al famoso locale \"Covo di Nord Est\".\nL'inseguimento fu curato da R\u00e9my Julienne, all'epoca lo stuntman maggiormente esperto di inseguimenti per il cinema in Europa.\nFranco Nero aveva gi\u00e0 interpretato il ruolo di un commissario di polizia chiamato Belli nel film \"Un detective\" di Romolo Guerrieri, uscito quattro anni prima, ma tra le due pellicole non vi \u00e8 alcuna relazione di trama, nonostante anche in quel film Nero fosse affiancato da Delia Boccardo.\nAccoglienza.\nDistribuito nel circuito cinematografico italiano il 12 agosto del 1973, il film ottenne un ottimo successo di pubblico, incassando 1.825.625.000 lire dell'epoca."}
{"id": "862522", "revid": "1543377", "url": "https://it.wikipedia.org/wiki?curid=862522", "title": "Trachemys", "text": "Le tartarughe scivolatrici, o semplicemente scivolatrici, (Trachemys ) sono un genere di testuggini appartenente alla famiglia degli emididi, di cui sono le uniche rappresentanti diffuse anche in Sud America.\nSpecie.\nNella lista che segue, un'autorit\u00e0 binomiale o trinomiale scritta tra parentesi indica che la specie o sottospecie \u00e8 stata originariamente descritta in un genere diverso da \"Trachemys\".\nEtimologia.\nIl nome comune \"scivolatrice\" (in inglese \"slider\") fa riferimento all'abitudine di questi animali di scivolare repentinamente in acqua se vengono disturbati mentre si espongono ai raggi solari su una roccia o un tronco secco.\nIl nome scientifico \"Trachemys\" \u00e8 una latinizzazione del greco antico \u03c4\u03c1\u03b1\u03c7\u03cd\u03c2\u00a0\u2011\u03b5\u1fd6\u03b1\u00a0\u2011\u03cd (\"trach\u00fds\u00a0\u2011e\u00eea\u00a0\u2011\u00fd\", \u00abruvido, scabro\u00bb) ed \u1f10\u03bc\u03cd\u03c2\u00a0\u2011\u03cd\u03b4\u03bf\u03c2 (\"em\u00fds\u00a0\u2011\u00fddos\", \u00abtartaruga d'acqua dolce\u00bb; cfr. \"Emys\"), e fa riferimento all'aspetto ruvido del carapace delle tartarughe appartenenti a questo genere, causato dagli anelli di crescita degli scuti pleurali.\nDistribuzione.\nGenere cosmopolita, robusto e dalle grandi capacit\u00e0 di acclimatazione ed adattamento ha una estesa diffusione nelle Americhe, con un areale che partendo dai confini meridionali del Canada si protende fino in Argentina. A seguito di massicce esportazioni a scopi commerciali dagli Stati Uniti, alcune specie sono divenute abitanti di molte zone dell'Europa, dell'Asia e dell'Australia. I loro habitat preferiti sono i laghi, gli stagni e i fiumi dal corso d'acqua lento e fangoso con abbondanza di piante acquatiche. D'estate al prosciugarsi delle pozze d'acqua scavano delle buche nel fango o si riparano nei boschi o nell'erba alta.\nDescrizione.\nLa pigmentazione del carapace varia molto a seconda della specie ed \u00e8 formata da una mescolanza di colori e tonalit\u00e0 (giallo, verde, marrone) secondo complessi disegni per aumentarne il mimetismo, i giovani esemplari presentano una colorazione pi\u00f9 vivace.\nIl capo spesso presenta un caratteristico disegno che delinea la zona auricolare.\nGli esemplari maschi tendono con gli anni ad assumere una colorazione molto scura.\nQuesta caratteristica si presenta in molte specie di \"Trachemys\" rendendole indistinguibili tra loro tanto che in passato gli esemplari dal guscio melanistico furono ritenuti una specie a s\u00e9 stante con il nome di \"Trachemys rugosa\"(Shaw, 1802).\nIl piastrone \u00e8 generalmente di colorazione gialla con delle macchie scure.\nDimorfismo sessuale.\nIl riconoscimento del sesso avviene attraverso l'individuazione dei caratteri sessuali secondari.\nLa coda del maschio \u00e8 lunga, robusta e grossa alla base, a causa della presenza degli organi riproduttivi, via via diventa pi\u00f9 fine, il piastrone \u00e8 leggermente concavo e il carapace solitamente pi\u00f9 appiattito rispetto a quello di una femmina. In alcune specie le unghie dei maschi sono molto sviluppate (3\u00a0cm Ca.), specialmente sulle falangi centrali. I maschi sono pi\u00f9 piccoli rispetto alle femmine. Allo stato naturale i maschi raggiungono la maturit\u00e0 sessuale a 2-5 anni di et\u00e0, a una lunghezza del piastrone di 9\u201310\u00a0cm.\nLa femmina ha invece coda tozza e unghie corte. Il carapace pu\u00f2 essere bombato. La femmina \u00e8 pi\u00f9 grossa rispetto al maschio, diventa sessualmente matura quando raggiunge in media una lunghezza di 15\u201318\u00a0cm.\nIl sesso non si pu\u00f2 riconoscere prima dei 4-5 anni di et\u00e0.\nComportamento.\nAmano oziare e stare fuori dall'acqua sotto i raggi del sole. Sono rettili dai modi rilassati ma sono sempre allerta e alla vista di un pericolo o di qualsiasi altra cosa possa incutere loro timore, si tuffano in acqua per proteggersi.\nRiproduzione.\nCorteggiamento.\nTutte le tartarughe del genere \"Trachemys\" presentano un ben strutturato rituale di corteggiamento che fa da preludio alla copulazione. Si ritiene che questo comportamento abbia come obiettivo primario quello di immobilizzare la femmina. Il rituale di corteggiamento ha inizio con il maschio che si posiziona faccia a faccia con la femmina e, mentre questa si sposta in avanti, comincia a nuotare all'indietro per mantenere l'approccio frontale.\nA questo punto, nelle specie diffuse in Nord America e nelle Indie occidentali, i maschi (che presentano degli artigli estremamente lunghi) vibrano le zampe anteriori attorno alla regione oculare della femmina. Questo comportamento, chiamato \"titillamento\", non \u00e8 presente nelle specie continentali meso- e sudamericane. Invece i maschi di queste specie (spesso caratterizzati da un naso affusolato e rivolto all'ins\u00f9) oscillano rapidamente la testa davanti al muso della femmina in direzione verticale, un po' come se annuissero.\nLa femmina, se \u00e8 disposta all\u2019accoppiamento, nuota verso il maschio per poi scendere sul fondo. L\u00ec avviene l'accoppiamento vero e proprio, con il maschio che afferra il carapace della femmina con tutti e quattro gli arti, e la monta.\nDeposizione e schiusa.\nLe deposizioni delle uova avvengono tra aprile e luglio con schiuse tra luglio e settembre.\nLe femmine depongono da due a trenta uova ellissoidali (grandi 2,7-4,7 x 1,6-3,7\u00a0cm) da una a sei volte l'anno, da aprile a luglio, in buche profonde 2\u201310\u00a0cm e larghe 10\u201320\u00a0cm.\nL'incubazione varia dai 100 ai 120 giorni durante i quali la tartaruga si svilupper\u00e0.\nAlcuni esemplari richiedono un pi\u00f9 lungo periodo di incubazione in quanto prematuri. Le uova non vanno toccate o spostate. Se l'uovo assume un colore nero, marrone o comincia ad emettere cattivo odore, pu\u00f2 essere scartato poich\u00e9 non pi\u00f9 fertile. La tartaruga non deve essere aiutata ad uscire dall'uovo in quanto il sacco vitellino potrebbe essere ancora aderente alle pareti e questo potrebbe provocare la morte dell'animale.\nSotto alla pancia al momento della nascita sar\u00e0 presente il sacco vitellino che nel giro di qualche ora o giorno verr\u00e0 riassorbito lasciando la tartaruga con un piastrone finalmente assemblato.\nAlla nascita il carapace dei giovani esemplari \u00e8 lungo intorno ai 3\u00a0cm ed \u00e8, rispetto agli adulti, pi\u00f9 arcuato e con colorazione pi\u00f9 brillante.\nAlimentazione.\nLe tartarughe del genere \"Trachemys\" sono onnivore. Sono animali particolarmente voraci, quindi se tenute in cattivit\u00e0 devono essere supervisionate per quanto riguarda la quantit\u00e0 del cibo.\nI giovani esemplari, di et\u00e0 inferiore ai tre anni, sono prevalentemente carnivori e si nutrono di piccoli invertebrati e vertebrati. Il cibo a base proteica migliore da dare alle tartarughe \"Trachemys\" \u00e8 il pesce di lago o fiume fresco. In caso di cura in cattivit\u00e0 \u00e8 giusto sapere che da piccole devono mangiare una volta al giorno e la quantit\u00e0 deve essere equivalente alla testa della tartaruga.\nCon l'avanzare dell'et\u00e0 la dieta deve variare e al pesce si aggiungeranno i vegetali. Una volta adulte \u00e8 giusto che mangino in media ogni 2-3 giorni.\nIn natura queste tartarughe prediligono piante acquatiche, ma in assenza di queste gli allevatori potranno dare foglie di tarassaco, cicoria, radicchio, basilico, zucchina, carota, piselli. Sarebbe meglio evitare l'insalata, eccetto la lattuga romana, in quanto pu\u00f2 dare qualche problema durante la digestione.\nIn commercio vengono trovati facilmente dei mangimi in pellet che contengono sali minerali e vitamine. Vanno integrati nella dieta delle tartarughe come degli snack.\nSul mercato sono molto diffusi i gamberetti secchi \"gammarus\" che vengono usati da molti allevatori inesperti come mangime principale per le \"Trachemys\" ma in realt\u00e0 questo mangime \u00e8 solo l'esoscheletro del gamberetto, privo di vitamine e ad alto contenuto proteico. I gamberetti secchi possono essere usati come snack ma vanno somministrati raramente e non devono sostituire un pasto.\nUna cattiva alimentazione \u00e8 alla base della maggior parte delle morti di questi animali.\n\u00c8 invece obbligatorio, per i primi anni di vita e nell'uscita dal letargo, la presenza di un osso di seppia nella vasca. Gli ossi di seppia sono reperibili dal pescivendolo o nei negozi di animali in quanto vengono venduti per gli uccelli in gabbia. \u00c8 necessario poich\u00e9 fornisce il calcio per far crescere nel modo corretto il guscio della tartaruga.\nEssendo le tartarughe di natura molto sensibili allo stress, causato anche da un suono troppo forte o dal variare del cibo, impiegher\u00e0 qualche giorno di tempo per imparare a mangiare tutto (soprattutto se in giovane et\u00e0). Eccetto le verdure, che saranno con molta probabilit\u00e0 rifiutate. Un sistema efficace per darla loro in pasto con facilit\u00e0 \u00e8 sporcare le verdure con del pesce in modo che esse ne prendano l'odore e la tartaruga sia pi\u00f9 invogliata a mangiarla."}
{"id": "862525", "revid": "729019", "url": "https://it.wikipedia.org/wiki?curid=862525", "title": "Home Championship 1885", "text": "Il torneo di rugby Home Championship del 1885 si disput\u00f2 dal 3 gennaio al 21 febbraio e venne vinto dall'Inghilterra.\nIl torneo non \u00e8 completo perch\u00e9 due partite non furono disputate. La causa del mancato svolgimento di queste partite \u00e8 ricordata come la \"grande disputa\".\nRisultati.\nPer quanto riguarda i risultati vi sono diverse fonti, in funzione del sistema di punteggio utilizzato.\nVa anche tenuto conto che in realt\u00e0 solo nel 1896 apparve sul \"Times\" una classifica (ufficiosa) che considerava i test match disputati anno per anno e che il torneo non ebbe per oltre un secolo una classifica ufficiale.\nPoich\u00e9 si cominci\u00f2 a stilare queste classifiche solo qualche anno dopo, si considera talvolta il sistema di punteggio introdotto a fine 1886:\nQuesti sarebbero dunque i punteggi\nIn realt\u00e0 il punteggio dell'epoca prevedeva come discriminanti i gol (trasformazioni e drop) e non conteggiava le mete, conteggiate solo nel caso di parit\u00e0. Ad esempio Galles-Inghilterra fin\u00ec con il risultato di 1 goal e 4 mete a 1 goal a una meta a favore dell'Inghilterra."}
{"id": "862534", "revid": "28057", "url": "https://it.wikipedia.org/wiki?curid=862534", "title": "Elvio Monti", "text": "Biografia.\nInizia l'attivit\u00e0 di musicista, dopo gli studi al Conservatorio, diventando il pianista d'accompagnamento di Claudio Villa.\nNel 1962 riscuote successo come compositore, scrivendo con Michele Lacerenza la musica di \"Fontane d'Italia\", portata al successo da Claudio Villa (il testo \u00e8 di Ottavio de Stefano).\nHa collaborato con Fabrizio De Andr\u00e9 durante la prima parte della carriera del cantautore genovese, in veste di arrangiatore e direttore d'orchestra della casa discografica Karim, e ha anche firmato la musica di alcuni brani (\"Per i tuoi larghi occhi\" e \"La citt\u00e0 vecchia\") e alcuni arrangiamenti (i brani citati, pi\u00f9 altri come \"Delitto di paese\", \"Fila la lana\").\nNegli stessi anni \u00e8 stato anche arrangiatore per la casa discografica Ariel, nel periodo in cui era direttore artistico Piero Ciampi; e proprio su un testo di Ciampi Elvio Monti scrive la musica per \"Nato in settembre\", pubblicato su 45 giri nel 1964 nell'interpretazione dall'attrice Georgia Moll.\nCon il cantautore livornese si crea un rapporto di amicizia, e i due lavorano ancora insieme: Monti scrive le musiche di alcune canzoni di Ciampi che vengono incise nel 1967 dalla cantante Lucia Rango nel suo album \"Lucia Rango Show\", pubblicato dalla casa discografica Sibilla (per la precisione \"Samba per un amore\", \"Il tuo volto\", \"Stasera resta qui\", \"Primavera a Roma\", \"Ti ho sognato\" e \"Sono stanca\").\nPer la Sibilla Monti lavor\u00f2 anche per le orchestrazioni di altri artisti, come Mino De Marzi (per cui scrive le musiche della canzone \"Prendi il primo treno\").\nNel 1966 collabora con Franca Evangelisti, scrivendo le musiche delle canzoni \"Il nido\" e \"Eppure \u00e8 facile\", che l'autrice incide con lo pseudonimo di Evy Angeli.\nNel 1968 compone la musica di \"L'estasi\" (il testo \u00e8 di Armando Stula), in cui Andrea Giordana e l'attrice ligure Marisa Solinas si lasciano andare ad una serie di gemiti e sospiri, anticipando di poco la celebre \"Je t'aime... moi non plus\" di Serge Gainsbourg e Jane Birkin.\nNel 1970 in collaborazione con Italo Salizzato e Mario Raspanti compone la musica dei brani strumentali \"\"Universum\" e \"Lady Moon\"\".\nNel 1971 ha scritto le musiche del cartone animato Leoniglio disegnato da Sergio Minuti e trasmesso dalla RAI; collabora, nello stesso anno, con Gina Lollobrigida per cui cura gli arrangiamenti delle due canzoni contenute nel 45 giri Nel mio orto/Prendimi tu.\nNegli anni settanta Elvio Monti ha poi collaborato con gli Squallor, scrivendo anche alcune musiche insieme a Tot\u00f2 Savio (ad esempio \"Berta\", \"Vacca\", \"Gennarino primo\", \"Revival\", \"La ricreazione\", \"Al traditore\", \"Il computer Amadeus\" e \"Acqua marcia\"), ed arrangiando gli album \"Vacca\" nel 1977 e \"Cappelle\" nel 1978.\nSempre agli anni settanta risale la collaborazione, come arrangiatore e compositore, con l'etichetta torinese Kansas.\nNel 1977 lavora con il cantautore Mario Bonura, per cui scrive le musiche dei brani \"E grido e grido e grido\" e \"Ma che triste giornata\".\nHa inoltre arrangiato due album del cantante folk Alvaro Amici, \"Roma de mi madre\" e \"Roma canta\", entrambi pubblicati dalla Fonit Cetra.\nHa composto diverse colonne sonore per il cinema; dagli anni ottanta si occupa anche di riarrangiamenti di melodie sacre e liturgiche per le Edizioni Paoline: non abbandona per\u00f2 la musica leggera, e negli ultimi anni ha collaborato sempre come arrangiatore con la cantante Jenny B.\nIl 5 ottobre 2008 ha partecipato al memorial di Pino Rucher (chitarrista RAI) a 12 anni dalla sua morte. La manifestazione \u00e8 stata patrocinata dal Comune di Manfredonia e dalla Provincia di Foggia."}
{"id": "862537", "revid": "124616007", "url": "https://it.wikipedia.org/wiki?curid=862537", "title": "Siphonophora", "text": "I sifonofori (Siphonophora ()) costituiscono un ordine di idrozoi, una classe di invertebrati marini appartenenti al phylum degli Cnidaria, composto da circa 150 specie olopelagiche. \nMolti esemplari vivono nei mari australiani e si cibano di piccoli crostacei e pesci che catturano grazie ai loro tentacoli estremamente velenosi. Il loro predatore principale \u00e8 la tartaruga marina, che grazie allo spessore della sua pelle non viene punta dai tentacoli.\nDescrizione.\nSi tratta di colonie di zoidi altamente specializzati e con una spiccata differenziazione morfo-funzionale, tanto che alcuni autori li hanno definiti dei \"superindividui\".\nAd esempio, i gonozoidi sono i polipi della colonia di idrozoi deputati alla riproduzione, la quale avviene attraverso la formazione di gemme medusoidi. Per tale motivo questi organismi non presentano n\u00e9 bocca (la funzione nutritiva \u00e8 svolta dai gastrozoidi) n\u00e9 veri tentacoli (quelli che sembrano tali sono in realt\u00e0 catene di gastrozoidi o altri zoidi).\nLa specie pi\u00f9 conosciuta \u00e8 la \"Physalia physalis\", nota anche come \"caravella portoghese\", lunga circa 20\u00a0cm ma i cui tentacoli possono raggiungere i 50 centimetri.\nSifonofori di Haeckel.\nErnst Haeckel ha descritto alcuni sifonofori nel suo \"Kunstformen der Natur\" (1904).\nTassonomia.\nL'ordine dei \"Siphonophora\" \u00e8 diviso in diverse famiglie:\nAltri ordinamenti alternativi sono stati proposti da altre fonti; in alcune di esse l'ordine \u00e8 diviso in tre sottordini (Calycophorae, Physophorae, Rhizophysaliae) o, per altri ancora, sempre in tre sottordini ma chiamati in modo differente (Calycophorae, Cystonectae, Physonectae)."}
{"id": "862543", "revid": "348618", "url": "https://it.wikipedia.org/wiki?curid=862543", "title": "Antonio Luna", "text": " Celebre per le imprese militari compiute, fu tra i pi\u00f9 valorosi generali della guerra filippino-americana.\nNativo del quartiere di Binondo, studi\u00f2 arte presso l'Universit\u00e0 Ateneo de Manila, letteratura e chimica presso l'Universit\u00e0 di Santo Tom\u00e1s ed infine farmacia presso l'Universit\u00e0 di Barcellona. Nel 1893 trascorse un breve periodo in Europa lavorando per l'Istituto Pasteur, dove offr\u00ec un notevole contributo in campo scientifico e scrisse un trattato sulla malaria dal titolo \"El Hematozoario del Paludismo\", accolto con gran favore. Come riconoscimento delle sue capacit\u00e0 venne nominato commissario per conto dell'impero spagnolo per lo studio delle malattie infettive e tropicali. Al contempo egli avvi\u00f2 anche l'attivit\u00e0 di propaganda politica diventando membro del noto Movimento Propaganda e scrivendo per il quotidiano \"La Solidaridad\".\nFu tra i fondatori dell'accademia \"Sala de Armas\", una delle prime nell'insegnamento della scherma tradizionale nelle Filippine. Come Jos\u00e9 Rizal e ad altri leader politici, rimase inizialmente contrario ad una vera e propria rivoluzione, preferendo piuttosto il conseguimento di una serie di riforme politiche. Accusato di associazione sovversiva per le sue visioni politiche, fu dapprima incarcerato al Fort Santiago e poi esiliato a Madrid nel 1897. Dopo il rilascio studi\u00f2 in Belgio i fondamenti dell'arte militare, prima di fare ritorno nelle Filippine l'anno seguente. La sua reputazione attrasse l'interesse del generalissimo Emilio Aguinaldo, che lo volle al suo fianco per combattere nella guerra filippino-americana. Sostitu\u00ec quindi Artemio Ricarte nelle vesti di comandante dell'Armata Rivoluzionaria Filippina ed organizz\u00f2 gruppi di soldati addestrati che divennero noti con il nome di \"cecchini di Luna\" oppure \"guardie nere\". Le sue strategie innovative, cos\u00ec come le sue formazioni militari, interruppero temporaneamente l'avanzata statunitense nel nord di Manila. I suoi meriti in campo bellico culminarono nella creazione della prima accademia militare filippina, da lui fondata, il 25 ottobre 1898 a Malolos.\nPrese parte al congresso di Malolos nel 1898 e per i suoi meriti in campo di battaglia ricevette la medaglia della Repubblica Filippina. Uomo dal forte temperamento e convinto sostenitore della pi\u00f9 ferrea disciplina, si guadagn\u00f2 l'ostilit\u00e0 di molti dei suoi soldati ed il 5 giugno 1899 fu assassinato a tradimento dagli uomini di Aguinaldo \u2013 presumibilmente su ordine dello stesso Presidente \u2013 a Cabanatuan, nella provincia di Nueva Ecija. Venne infine seppellito segretamente dopo che Aguinaldo rilev\u00f2 gli ufficiali e i soldati di Luna sul campo di battaglia.\nSuo fratello maggiore Juan fu tra i primi pittori del paese e figura importante della rivoluzione filippina.\nBiografia.\nLe origini e la famiglia.\nAntonio Luna nacque il 29 ottobre 1866 a Calle Urbiztondo, nel quartiere di Binondo (oggi parte di San Nicolas), Manila. Era l'ultimogenito dei 7 figli di Joaqu\u00edn Luna San Pedro y Posadas (1829\u20131891), da Badoc, Ilocos Norte, e di Laureana Novicio San Ignacio y Ancheta (1836\u20131906), \"mestiza\" spagnola da Luna, La Union (localit\u00e0 precedentemente nota come \"Namacpacan\"). Il padre proveniva da una famiglia benestante ed era un venditore di tabacco a nome del governo. Il monopolio del tabacco era stato stabilito nel 1782. Dopo il trasferimento della famiglia a Manila nel 1861, Joaqu\u00edn era stato costretto a cambiare mestiere ed era diventato mercante a Binondo.\nIl fratello maggiore, Juan Luna (1857\u20131899), fu un pittore apprezzato che ricevette vari riconoscimenti tra cui la medaglia d'oro all'esposizione di Madrid del 1881. Altri due fratelli, Jos\u00e9 (1861\u20131917) e Joaqu\u00edn (1864\u20131936), divennero rispettivamente dottore e militare. In particolare, quest'ultimo combatt\u00e9 pi\u00f9 tardi al fianco di Antonio nella guerra filippino-americana, prima di intraprendere una carriera politica e diventare governatore di La Union dal 1904 al 1907 ed infine membro del Senato delle Filippine dal 1916 al 1919. Antonio aveva anche un altro fratello, Manuel (1856\u20131883), e due sorelle, Numeriana (1855\u20131899) e Remedios.\nGli studi e la giovinezza.\nLuna inizi\u00f2 a leggere e scrivere senza frequentare una scuola, ed all'et\u00e0 di sei anni impar\u00f2 i fondamenti dell'aritmetica da un insegnante noto localmente con il nome di Maestro Intong. Egli era un bambino intelligente e memorizz\u00f2 anche la \"Doctrina Cristiana\", che si crede essere il primo libro mai stampato nelle Filippine. Come da titolo, l'intento del libro era la propagazione degli idealismi del cristianesimo in tutto l'arcipelago filippino. Il manuale consisteva in 74 pagine di scritte in spagnolo, tagalog trascritto in caratteri romani e tagalog in forma baybayin, con una xilografia di Domenico di Guzm\u00e1n. Dopo il sillabario erano trascritte le principali preghiere cattoliche.\nDopo il periodo sotto la tutela di Maestro Intong, inizi\u00f2 i suoi studi all'Ateneo Municipal de Manila, dove ricevette il diploma d'arte nel 1885. Dimostr\u00f2 sin da giovane un notevole interesse per le materie scientifiche cos\u00ec come per la poesia; all'et\u00e0 di 15 anni scrisse il poema \"La Estrellas de mi Cielo\" (in italiano \"Le stelle del mio Cielo\"), dedicato agli studenti del Collegio La Concordia. Eccellendo in quasi ogni materia, usc\u00ec dall'Ateneo de Manila con un punteggio elevato. Il 10 maggio 1884, il diciassettenne Antonio rimase colpito da un evento che vide coinvolto lo zio Adriano Novicio, ex \"gobernadorcillo\" di Santa Maria: quest'ultimo guid\u00f2 una ribellione per opporsi alla dominazione spagnola. Solamente 12 anni prima si era verificata la rivolta di Cavite e l'inattesa messa a morte di tre preti \u2013 Mariano G\u00f3mez, Jos\u00e9 Burgos e Jacinto Zamora \u2013 a Bagumbayan. La famiglia Luna, per quanto prominente a Binondo ed economicamente stabile, soffr\u00ec le conseguenze della fallita rivolta. Il padre ed il fratello di Antonio, Joaqu\u00edn e Jos\u00e9, furono immediatamente arrestati ed imprigionati per un certo periodo.\nSi iscrisse poi all'Universit\u00e0 di Santo Tom\u00e1s per studiare letteratura e chimica, dove vinse un premio per una pubblicazione in materia dal titolo \"Due Corpi Fondamentali della Chimica\" (\"Two Fundamental Bodies of Chemistry\"). Inizi\u00f2 anche ad approfondire gli studi di farmacia. Durante questo periodo apprese anche tecniche militari, di spada e di scherma da Don Martin Cartagena, un maggiore dell'Armata Spagnola. Ricevette altres\u00ec un duro addestramento per affinare le abilit\u00e0 di tiratore scelto.\nNel 1890 ricevette un invito per la Spagna da parte del fratello maggiore Juan, che si trovava l\u00ec per studiare pittura, e suoi genitori acconsentirono il trasferimento. Prosegu\u00ec quindi gli studi all'Universit\u00e0 di Barcellona, da cui ottenne una laurea in farmacia, e infine all'Universit\u00e0 Complutense di Madrid, dove ricevette un dottorato di ricerca.\nIl breve soggiorno in Europa e l'attivit\u00e0 scientifica.\nLuna si trov\u00f2 molto a suo agio in Spagna e visse un periodo di tranquillit\u00e0. Egli decise quindi di lavorare e vivere per un breve periodo in Europa.\nDurante la sua giovinezza, Luna fu attivo nel campo della ricerca scientifica. Dopo aver conseguito il suo dottorato nel 1893, scrisse in questa veste un trattato sulla malaria dal titolo \"El Hematozoario del Paludismo\", che venne accolto con grande favore dalla comunit\u00e0 scientifica mondiale. Assieme all'inseparabile fratello Juan, si trasfer\u00ec quindi in Francia, dove lavor\u00f2 come assistente del dottor Latteaux all'Istituto Pasteur di Parigi, e poi in Belgio, dove fu collaboratore di un certo professor Laffons. Come riconoscimento delle sue capacit\u00e0 venne nominato commissario per conto del governo spagnolo per lo studio delle malattie infettive e tropicali.\nNel maggio 1894 torn\u00f2 nella madre patria per studiare le malattie infettive locali. Pi\u00f9 tardi quell'anno si iscrisse ad un esame per diventare capo del reparto chimico del Laboratorio Municipale di Manila. Il giovane Antonio si classific\u00f2 primo ed inizi\u00f2 immediatamente a svolgere la sua nuova professione.\nLuna ebbe un ruolo fondamentale nelle ricerche relative all'acqua minerale della localit\u00e0 di Sibul, a 62\u00a0km da Manila. Effettu\u00f2 studi batteriologici sull'acqua del fiume P\u00e1sig, che reput\u00f2 non potabile, e le prime ricerche sulla scienza forense nel paese, utilizzando sangue umano come prova. Svolse anche analisi dei valori nutrizionali di alimenti locali.\nLa propaganda politica.\nDurante il suo soggiorno in Spagna, Antonio Luna contribu\u00ec al periodico politico \"La Solidaridad\", pubblicato dal movimento riformista sorto all'interno degli studenti di nazionalit\u00e0 filippina in Spagna.\nNon si ha certezza storica del primo incontro fra Antonio e Rizal; si ipotizza comunque che esso avvenne grazie a Juan Luna.\nScrisse un pezzo dal titolo \"Impressioni\" nel quale denunciava i costumi e le idiosincrasie della Spagna con sotto lo pseudonimo di \"Taga-ilog\". Poich\u00e9 i filippini erano arrivati alle armi contro gli spagnoli, Luna pensava che fosse a loro necessaria una buona preparazione nel combattimento, per non vivere la medesima fine di suo zio Adriano.\nInsieme a Jos\u00e9 Rizal e ad altri leader politici, egli si dimostr\u00f2 favorevole al conseguimento di una serie di riforme politiche piuttosto che all'indipendenza filippina. Proprio a causa del suo coinvolgimento in politica venne accusato di associazione sovversiva e deportato in Spagna nel 1897, dove fu imprigionato nel Carcel Modelo a Madrid.\nDopo il suo rilascio, si trasfer\u00ec in Belgio dove si diede agli studi di tattica e strategia militare dietro l'insegnamento del generale Gerard Leman. Nel 1898 fece ritorno nelle Filippine.\nLa guerra Filippino-Americana e l'assassinio.\nAllo scoppio della guerra filippino-americana, venne nominato Capo delle Operazioni Militari dal Generale Emilio Aguinaldo il 26 settembre 1898 e promosso al grado di brigadiere generale. Vedendo la necessit\u00e0 dell'istituzione di una scuola militare, fond\u00f2 un'accademia militare a Malolos dove reclut\u00f2 e addestr\u00f2 i primi ufficiali della Rivoluzione filippina del 1896. Si dimostr\u00f2 un convinto sostenitore della pi\u00f9 ferrea disciplina guadagnandosi l'ostilit\u00e0 di molti dei suoi soldati. Tuttavia dimostr\u00f2 tutto il suo valore nelle battaglie di Bulacan, Pampanga, e Nueva Ecija contro le forze statunitensi di gran lunga meglio equipaggiate e addestrate del suo esercito. Nella battaglia di Caloocan, il Battaglione Kawit, proveniente da Cavite, si rifiut\u00f2 di attaccare dietro suo ordine e per questo Luna li disarm\u00f2 ed espulse tutti dall'esercito.\nIl 4 giugno 1899 Antonio Luna ricevette un telegramma da Aguinaldo, contenente l'ordine di raggiungere Cabanatuan, in Nueva Ecija per un incontro fissato il giorno successivo. Al suo arrivo alla chiesa cattolica di Cabanatuan il 5 giugno, luogo designato dell'incontro, Aguinaldo non era presente. Mentre era in procinto di ripartire, venne ferito alle spalle e picchiato a morte dagli uomini di Aguinaldo sulla scalinata della chiesa. Venne seppellito segretamente nel cimitero della chiesa dopo che Aguinaldo rilev\u00f2 gli ufficiali e i soldati di Luna sul campo di battaglia.\nLa scomparsa del generale Luna, il pi\u00f9 brillante e capace dei generali filippini, fu un evento decisivo per il conflitto tra filippini e americani. Successivamente il suo assassino, Aguinaldo, sub\u00ec delle pesanti sconfitte, e venne costretto a ritirarsi verso nord a Luzon. In poco meno di due anni, Aguinaldo venne fatto prigioniero a Palanan, provincia di Isabela, dall'esercito americano e costretto a chiedere la pace con gli Stati Uniti."}
{"id": "862546", "revid": "1305772", "url": "https://it.wikipedia.org/wiki?curid=862546", "title": "Pok\u00e9mon Ranger", "text": " \u00e8 un videogioco del genere action RPG sviluppato da HAL Laboratory e pubblicato dalla Nintendo per Nintendo DS.\nIl gioco venne pubblicato in Giappone il 22 marzo 2006, negli Stati Uniti il 30 ottobre dello stesso anno. Il 13 aprile 2007 il videogioco arriva anche in Europa, anche se venne pubblicato in Italia solamente il 20 aprile. Nel 2008 viene sviluppato il seguito, \"\". Il 25 febbraio 2016 viene distribuito nel mercato europeo per Wii U tramite Virtual Console.\n\"Pok\u00e9mon Ranger\" \u00e8 compatibile con \"Pok\u00e9mon Diamante\" e \"Perla\" e permette ai giocatori di questi titoli di ottenere tramite scambio il Pok\u00e9mon leggendario Manaphy.\nTrama.\nIl gioco si svolge nella regione di Fiore dove e sono due Pok\u00e9mon Ranger impegnati a contrastare il Team Rock, un'organizzazione criminale guidata da Mortimer che ha intenzione di catturare i Pok\u00e9mon leggendari per utilizzarli nella conquista del mondo. Aiutati dagli altri Ranger della regione, i ragazzi affronteranno i membri del Team Rock e Mortimer.\nPersonaggi.\nI personaggi giocanti del videogioco sono Lunick e Solana. I 5 avversari dei protagonisti sono Vanda (Tiffany), Claudio (Clyde), Boris (Billy), Pietro (Garret) e Mortimer (Gordor). I 4 Ranger Leader si chiamano Furio (Borgovera), Costantino (Villestate), Savino (Autunnia) e Nevia (Invernopoli). Il professore di Fiore \u00e8 il Professor Frenesio (Professor Hastings), inventore del super Styler. Altri personaggi sono Willy (Murph), Laila (Leilani), Pino (Percy) e Chris.\nModalit\u00e0 di gioco.\nLa cattura e lo Styler.\nLo Styler fa la sua prima apparizione in questo videogioco ed \u00e8 uno strumento che ha lo scopo di intrappolare i Pok\u00e9mon. L'obiettivo del giocatore \u00e8 accerchiare il Pok\u00e9mon, mediante lo stilo, in un determinato campo di cattura utilizzando la parte di Styler a forma di trottola. Completato un cerchio scomparir\u00e0 la Linea di Cattura, di colore blu, e verr\u00e0 mostrato il numero di anelli richiesti per catturare il Pok\u00e9mon. Una volta apparsa la scritta \"OK\" il Pok\u00e9mon sar\u00e0 catturato, ma se viene accerchiato ulteriormente \u00e8 possibile accumulare ulteriori punti esperienza. Se il Pok\u00e9mon attacca la Linea di Cattura, l'anello si rompe e lo Styler perde energia. Una volta terminata l'energia il gioco termina. Un Pok\u00e9mon catturato diventer\u00e0 amico del protagonista e lo seguir\u00e0 per fornire eventuale aiuto. \u00c8 inoltre possibile liberarlo.\nPok\u00e9 Tattiche.\nMolti Pok\u00e9mon hanno una Pok\u00e9 Tattica che pu\u00f2 essere utilizzata durante i combattimenti per tramortire i nemici, aumentare la forza della tua Linea di Cattura o per intrappolare i Pok\u00e9mon che si muovono troppo velocemente, semplificando quindi il processo di cattura del Pok\u00e9mon. L'effetto, che comporta la liberazione del Pok\u00e8mon utilizzato, varia a seconda della tipologia di quest'ultimo.\nMosse.\nMolti Pok\u00e9mon posseggono abilit\u00e0 speciali, chiamate Mosse, in base al loro gruppo di appartenenza. Tali mosse possono essere usate per frantumare massi, bruciare oggetti o per portare a termine altri compiti."}
{"id": "862549", "revid": "729019", "url": "https://it.wikipedia.org/wiki?curid=862549", "title": "Home Championship 1886", "text": "Il torneo di rugby Home Championship del 1886 si disput\u00f2 dal 2 gennaio al 13 marzo. Il torneo non venne terminato, perch\u00e9 l'incontro tra Galles e Irlanda non si disput\u00f2 mai, ma Scozia e Inghilterra, che non potevano pi\u00f9 essere raggiunte, vennero considerate vincitrici.\nCausa del mancato svolgimento di queste partite, quella che viene chiamata la \"grande disputa\".\nVa anche tenuto conto che in realt\u00e0 solo nel 1896 apparve sul \"Times\" una classifica (ufficiosa) che considerava i test match disputati anno per anno e che il torneo non ebbe per oltre un secolo una classifica ufficiale.\nRisultati.\nPer quanto riguarda i risultati vi sono diverse fonti, in funzione del sistema di punteggio utilizzato.\nVa anche tenuto conto che in realt\u00e0 solo nel 1896 apparve sul \"Times\" una classifica (ufficiosa) che considerava i test match disputati anno per anno e che il torneo non ebbe per oltre un secolo una classifica ufficiale.\nPoich\u00e9 si cominci\u00f2 a stilare queste classifiche solo qualche anno dopo, si considera talvolta il sistema di punteggio introdotto a fine 1886:\nQuesti sarebbero dunque i punteggi\nIn realt\u00e0 il punteggio dell'epoca prevedeva come discriminanti i gol (trasformazioni e drop) e non conteggiava le mete, conteggiate solo nel caso di parit\u00e0. Ad esempio Galles-Inghilterra fin\u00ec con il risultato di 1 goal e 4 mete a 1 goal a una meta a favore dell'Inghilterra."}
{"id": "862553", "revid": "130040", "url": "https://it.wikipedia.org/wiki?curid=862553", "title": "Carlomanno (Carlo Martello)", "text": ""}
{"id": "862557", "revid": "21880", "url": "https://it.wikipedia.org/wiki?curid=862557", "title": "Cymbopogon hirtus", "text": ""}
{"id": "862563", "revid": "399", "url": "https://it.wikipedia.org/wiki?curid=862563", "title": "Ken Livingstone", "text": "Storia politica.\nNato politicamente nel Partito Laburista britannico, Livingstone ha sempre mantenuto un punto di vista molto orientato a sinistra, e ci\u00f2 gli ha procurato il soprannome di \"Red Ken\", Ken il Rosso.\nFu eletto sindaco di Londra la prima volta da indipendente non essendo riuscito a ottenere la nomina dal proprio partito nelle elezioni del 2000. La sua candidatura in contrapposizione al candidato ufficiale laburista comport\u00f2 la sua sospensione dal partito, ma nel gennaio del 2004 fu riammesso al partito e presentato come candidato ufficiale del Partito Laburista nelle elezioni - poi vinte - del giugno 2004. Si candid\u00f2 per la terza volta alla carica di sindaco di Londra del 2008 ma fu battuto al ballottaggio dal conservatore Boris Johnson.\nNel 2010 ha ufficialmente annunciato la candidatura a sindaco per le elezioni del 2012.\nIl 4 maggio 2012 perde le elezioni amministrative svolte per eleggere il Sindaco di Londra: a vincere la competizione e ad ottenere un secondo mandato consecutivo \u00e8 il conservatore Boris Johnson.\nLinea politica.\nLa politica del sindaco Ken Livingstone verte su alcune priorit\u00e0 quali ad esempio: la ricerca di nuove prospettive di sviluppo nel settore della mobilit\u00e0 e del trasporto, il tentativo di ridurre l'inquinamento atmosferico disincentivando l'uso dell'automobile e lavorando su campagne di sensibilizzazione per l'uso dei mezzi pubblici.\nAlcune soluzioni adottate sono: la creazione di nuove piste ciclabili, l'utilizzo del meccanismo del \"car sharing\" per ridurre il numero di auto presenti in citt\u00e0, l'edificazione di parcheggi nelle aree periferiche della citt\u00e0, recuperandoli e restituendoli cos\u00ec alla citt\u00e0.\nSono stati inoltre rottamati i mezzi pubblici non a norma con le moderne regole per l'emissione di sostanze inquinanti, sostituiti da altri che\nrispettano l'ambiente come quelli elettrici o ad idrogeno; \u00e8 stato diminuito il numero di fermate, ed ha aumentato significativamente le tariffe per l'utilizzo dei mezzi pubblici per alcune fasce di popolazione."}
{"id": "862564", "revid": "729019", "url": "https://it.wikipedia.org/wiki?curid=862564", "title": "Sojuz TMA-5", "text": "La Sojuz TMA-5 \u00e8 stata una missione diretta verso la Stazione Spaziale Internazionale."}
{"id": "862565", "revid": "1516566", "url": "https://it.wikipedia.org/wiki?curid=862565", "title": "Barumini", "text": "Barumini \u00e8 un comune italiano di abitanti della provincia del Sud Sardegna, nella sub-regione storica della Marmilla.\nStoria.\nIl territorio fu abitato sin dal periodo nuragico, come testimoniato dall'importantissimo sito di Su Nuraxi.\nNel Medioevo Barumini appartenne al giudicato di Arborea e fece parte della curatoria della Marmilla, della quale fu capoluogo.\nAlla caduta del giudicato (1410) pass\u00f2 sotto il dominio aragonese e divenne un feudo, che nel 1541 fu poi incorporato nella baronia di Las Plassas, assegnato ad Azore Zapata. Nel 1839, con la soppressione del sistema feudale, il paese fu riscattato all'ultimo feudatario, Lorenzo Zapata Spiga Vivaldi marchese di Las Plassas, per diventare un comune amministrato da un sindaco e da un consiglio comunale.\nSimboli.\nLo stemma e il gonfalone del comune di Barumini sono stati concessi con decreto del presidente della Repubblica del 13 novembre 2022.\nMonumenti e luoghi d'interesse.\nArchitetture religiose.\nL'intero territorio comunale riserva ulteriori motivi di interesse, a cominciare dalla presenze di rilevanti ed antiche chiese quali:\nSu Nuraxi.\nNel suo territorio \u00e8 situato \"Su Nuraxi\", il complesso nuragico pi\u00f9 importante della Sardegna, riconosciuto dall'UNESCO come patrimonio dell'umanit\u00e0 (iscrizione nel 1997).\nPalazzo Zapata e Su Nuraxi'e Cresia.\nNel centro storico di Barumini si pu\u00f2 ammirare palazzo Zapata, antica sede che i Marchesi, nei primi del Seicento, fecero costruire nel punto pi\u00f9 alto del paese.\nDurante recenti lavori di restauro del palazzo si \u00e8 scoperto che il palazzo Zapata fu edificato sopra i resti ben conservati di un insediamento nuragico che l'archeologo Giovanni Lilliu, in quanto situato in prossimit\u00e0 della chiesa parrocchiale, ha denominato \"Nuraxi 'e Cresia\".\nGrazie ad un progetto di restauro architettonico di grande impatto scenografico e di forte suggestione elaborato dall'architetto Pietro Reali, sia il palazzo marchesale che il sottostante nuraghe, opportunamente riportato alla luce, sono diventati sede di un complesso museale (suddiviso nelle sezioni archeologia, storia ed etnografia) inaugurato il 29 luglio 2006.\nSociet\u00e0.\nLingue e dialetti.\nLa variante del sardo parlata a Barumini \u00e8 il campidanese occidentale.\nSport.\nBarumini \u00e8 stata sede di partenza della 3\u00aa tappa del Giro d'Italia 2007 (Barumini-Cagliari di 181\u00a0km), vinta da Alessandro Petacchi."}
{"id": "862566", "revid": "22416", "url": "https://it.wikipedia.org/wiki?curid=862566", "title": "Su Nuraxi", "text": "Su Nuraxi, [su nura\u0292i] o, pi\u00f9 propriamente, il villaggio nuragico di Su Nuraxi, \u00e8 un insediamento umano risalente all'et\u00e0 nuragica che si trova in Sardegna, in territorio di Barumini. Cresciuto intorno a un nuraghe quadrilobato (cio\u00e8 con un bastione di quattro torri angolari pi\u00f9 una centrale) risalente al XVI-XIV secolo a.C., l'insediamento si \u00e8 sviluppato tra il XIII ed il VI secolo a.C. \u00c8 uno dei villaggi nuragici pi\u00f9 grandi della Sardegna.\nIl nuraghe.\nStruttura del nuraghe.\nLa struttura pi\u00f9 antica del nuraghe \u00e8 costituita da una torre centrale a tre camere sovrapposte (alta 18,60\u00a0m.), edificata tra il secolo XVII a.C. e il XIII a.C., in blocchi di basalto. In seguito, nel periodo del Bronzo tardo, vennero edificate attorno alla torre centrale quattro torri unite tra loro da una cortina muraria con un ballatoio superiore (oggi andato perduto), comunicanti tutte su un cortile interno servito da un pozzo. In tempi pi\u00f9 tardi, nell'et\u00e0 del Ferro, il complesso venne attorniato da un ulteriore cortina muraria pentalobata. La differenza delle costruzioni indica che vi fosse una qualche gerarchia sociale. Le pareti erano in blocchi di pietra sovrapposti e non da un unico monolite. Le porte e le finestre erano per la prima volta utilizzabili, e le loro spalle leggermente inclinate in modo da ridurre l'entrata di luce e diminuire il rischio di rottura dell'architrave. Questi ultimi erano pi\u00f9 spessi al centro e meno ai lati, a dimostrazione del fatto di aver capito che gli architravi si rompono al centro.\nFunzioni del nuraghe.\nTra le funzioni principali del nuraghe troviamo quella di vedetta per consentire la sorveglianza di campi coltivati e mandrie di animali. Il nuraghe poteva anche essere parte di un complesso di culto e di ritrovo sociale.\nIl villaggio nuragico.\nAttorno al nuraghe, dal periodo del Bronzo tardo, venne edificato un villaggio nuragico destinato a ospitare la popolazione circostante. Il villaggio \u00e8 composto da una cinquantina di capanne, edificate a pianta circolare tramite grossi massi murati a secco e ricoperte con tetti di forma conica in legno e frasche. Secondo Giovanni Lilliu le ristrutturazioni successive non consentono di individuare il numero di case, il cui numero nella definitiva stesura edilizia varia da 40 a 200, ci\u00f2 fa ipotizzare una popolazione tra 100 e 1000 abitanti Se nella fase antica le capanne furono strutturate ad un unico ambiente, in una fase pi\u00f9 recente prevalse la tendenza della settorizzazione dell'abitazione. Tra le capanne rinvenute, le pi\u00f9 significative sono apparse quella riservata agli incontri del capo, pi\u00f9 grande e pi\u00f9 articolata nella struttura, e la capanna riservata alle assemblee degli abitanti, nella quale sono stati ritrovati simboli delle divinit\u00e0 adorate. Altri ambienti sono stati riconosciuti come officine, cucine e centri di lavorazione agricola.\nDurante la prima et\u00e0 del ferro (IX-VIII secolo a.c) vennero costruite fognature ed un sistema viario.\nDurante il VI secolo a.C., la \"reggia\" sub\u00ec distruzioni e fu poi successivamente ripristinata in epoca Cartaginese per poi essere occupata dai Romani, prima di essere abbandonata definitivamente.\nIl nuraghe e il villaggio erano strategicamente connessi ad un sistema di altri nuraghe e siti nuragici, come quello polilobato ritrovato al di sotto della casa Zapata, nell'abitato di Barumini.\nScavi archeologici.\nIl complesso archeologico fu interamente scavato tra il 1950 e il 1957, sotto la direzione dell'archeologo baruminese Giovanni Lilliu. Gli scavi hanno consentito di ripercorrere le diverse fasi della costruzione della \"reggia\" e del villaggio circostante, confermando la continuit\u00e0 di vita dell'intero complesso fino al I secolo a.C., in et\u00e0 romana.\nGli scavi hanno portato alla luce importanti resti di utensili, di armi, di vasellame e di oggetti ornamentali.\nIl sito \u00e8 stato classificato dall'UNESCO come patrimonio mondiale dell'umanit\u00e0 a partire dal 1997."}
{"id": "862568", "revid": "316383", "url": "https://it.wikipedia.org/wiki?curid=862568", "title": "Vangeli di Ossirinco", "text": "I Vangeli di Ossirinco sono due frammenti ritrovati tra i papiri di Ossirinco che contengono brevi testi in greco di natura evangelica, non riconducibili ad alcun vangelo apocrifo o canonico, e databili tra il I e il II secolo.\nDal loro numero di acquisizione del British Museum, sono anche noti come Papiro di Ossirinco 840 e Papiro di Ossirinco 1224."}
{"id": "862571", "revid": "1573940", "url": "https://it.wikipedia.org/wiki?curid=862571", "title": "Gonepteryx rhamni", "text": "La cedronella (Gonepteryx rhamni ()) \u00e8 un lepidottero appartenente alla famiglia Pieridae, diffuso in Eurasia.\nDescrizione.\nLa cedronella \u00e8 una farfalla diurna con un'apertura alare di circa 6 cm. \u00c8 diffusa in Europa, in Africa settentrionale e in Asia centrosettentrionale; predilige in spazi aperti e boschi radi fino a quasi 2000 m di altitudine.\nIl dimorfismo sessuale \u00e8 marcato: i maschi hanno un bel colore giallo limone mentre le femmine sono quasi bianche.\nBiologia.\n\u00c8 una delle farfalle pi\u00f9 precoci in quanto sverna allo stato di adulto, protetta nelle cavit\u00e0 naturali; i primi individui volano gi\u00e0 in febbraio.\nAlimentazione.\nIl bruco si nutre delle foglie di varie specie di Rhamnaceae, tra cui l'alaterno (\"Rhamnus alaternus\"), lo spincervino (\"Rhamnus catharticus\") e la frangola (\"Rhamnus frangula\")."}
{"id": "862575", "revid": "2091899", "url": "https://it.wikipedia.org/wiki?curid=862575", "title": "Moto orbitale", "text": "In cinematica, il moto orbitale, o moto centrale, \u00e8 il moto caratterizzato dalla presenza di una accelerazione centripeta, legata alla presenza di una forza centrale, che attrae il corpo, o il punto materiale, orbitante verso il corpo centrale.\nL'energia cinetica posseduta dal corpo orbitante garantisce la stabilit\u00e0 dell'orbita. A parit\u00e0 di altri parametri, all'aumentare della velocit\u00e0 del corpo orbitante, aumenta la distanza media tra i due corpi. Perturbazioni indotte sulla velocit\u00e0 del corpo orbitante spingono il corpo verso una nuova orbita. Per un valore di velocit\u00e0 nullo, la distanza tra i due corpi \u00e8 nulla, cio\u00e8 collidono a causa della forza di interazione. In ogni momento la velocit\u00e0 \u00e8 tangenziale all'orbita e il vettore che la rappresenta pu\u00f2 essere composto in una componente radiale ed una ortogonale ad essa.\nNel caso in cui la componente radiale sia costantemente nulla, il moto centrale assume le caratteristiche di un moto circolare, ovvero un moto caratterizzato da un'orbita circolare, mentre nel caso in cui la componente radiale oscilli in intensit\u00e0 e direzione, il moto centrale assume le caratteristiche di un moto ellittico, ovvero un moto che segue un'orbita ellittica. Qualora la componente radiale sia pari a un certo valore critico, chiamato velocit\u00e0 di fuga, il corpo orbitante si allontaner\u00e0 indefinitamente dal corpo centrale, poich\u00e9 il moto centrale avr\u00e0 assunto le caratteristiche di un moto parabolico, vale a dire un moto lungo una traiettoria parabolica. Se la componente radiale supera il valore della velocit\u00e0 di fuga il corpo orbitante si allontaner\u00e0 dal corpo centrale con un moto iperbolico, vale a dire un moto che avviene lungo una traiettoria iperbolica.\nFormule per il moto centrale di Binet.\nSi consideri un punto materiale che abbia un'accelerazione centripeta formula_1 verso un punto fisso del sistema di riferimento in coordinate polari formula_2 in esame. Poich\u00e9 si \u00e8 in presenza di un \"moto piano, \"le equazioni che descrivono la velocit\u00e0 tangenziale \"formula_3\" e l'accelerazione centripeta formula_1 sono:\ndove formula_6 \u00e8 la curvatura normale istantanea della traiettoria, formula_7 sarebbe il versore normale, che coincide in ogni istante con quello radiale, formula_8 \u00e8 il versore tangenziale e formula_9 \u00e8 la velocit\u00e0 areolare. In queste condizioni, il momento meccanico specifico formula_10 risulta nullo, pertanto si ha:\nCi\u00f2 equivale a dire che il momento angolare orbitale specifico formula_12 \u00e8 costante nel tempo:\ndove formula_14 \u00e8 il versore binormale, ricordando che formula_12 \u00e8 linearmente dipendente da formula_16 e da formula_17 stesso. Ma allora risulta nullo il prodotto misto:\ne quindi formula_19 rimane sul piano passante per \"O\" che ha inclinazione costante in quanto normale a formula_20.\nDimostrazione.\nLa dimostrazione delle due formule di Binet segue dalla regola della catena, ricordando che formula_21\nOra, in generale per un moto piano:\nMa allora la derivata seconda vale:"}
{"id": "862577", "revid": "729019", "url": "https://it.wikipedia.org/wiki?curid=862577", "title": "Sojuz TMA-4", "text": "La Sojuz TMA-4 \u00e8 stata una missione diretta verso la Stazione Spaziale Internazionale."}
{"id": "862578", "revid": "74173", "url": "https://it.wikipedia.org/wiki?curid=862578", "title": "Orbita planetaria", "text": ""}
{"id": "862579", "revid": "729019", "url": "https://it.wikipedia.org/wiki?curid=862579", "title": "Campionato europeo di Formula 2 1969", "text": "La stagione 1969 del Campionato europeo di Formula 2 fu disputata su 7 gare. Fu vinta dal pilota francese Johnny Servoz-Gavin su Matra-Ford Cosworth.\nRisultati e classifiche.\nClassifica Piloti.\nContano i 5 migliori risultati."}
{"id": "862580", "revid": "767487", "url": "https://it.wikipedia.org/wiki?curid=862580", "title": "Contea di Clay (Arkansas)", "text": "La contea di Clay, in inglese Clay County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 17.609 abitanti. La contea ha due capoluoghi: Corning e Piggott (quest'ultima \u00e8 anche la citt\u00e0 pi\u00f9 popolosa). La contea venne chiamata originariamente Contea di Clayton, ed il nome le venne dato in onore di John Middleton Clayton, avvocato e politico statunitense. Successivamente la contea prese il nome di Contea di Clay, anche se la derivazione del nome rimase la stessa.\nGeografia fisica.\nLa contea si trova nella parte nord-orientale dell'Arkansas. L'U.S. Census Bureau certifica che l'estensione della contea \u00e8 di 1.661\u00a0km\u00b2, di cui 1.656\u00a0km\u00b2 composti da terra e i rimanenti 5\u00a0km\u00b2 composti di acqua.\nStoria.\nLa Contea di Clay venne istituita il 24 marzo 1873."}
{"id": "862581", "revid": "1784425", "url": "https://it.wikipedia.org/wiki?curid=862581", "title": "Thomas John Wood", "text": "Durante i primi giorni della Guerra civile, Wood aiut\u00f2 ad organizzare i trasporti e l'equipaggiamento di molti reggimenti di volontari nello Stato dell'Indiana. Nell'ottobre del 1861 fu promosso generale di brigata dei volontari dell'Indiana.\nWood comand\u00f2 una brigata nelle Campagne del Tennessee e del Mississippi; quindi una divisione nell'Armata dell'Ohio e poi nell'Armata del Cumberland. Nel dicembre del 1862 fu ferito durante la battaglia di Murfreesboro; fu coinvolto nelle polemiche che seguirono alla battaglia di Chickamauga, per le quali fu incolpato di aver contribuito alla disfatta di William S. Rosecrans.\nWood si riscatt\u00f2 con il successo dell'assalto al \"Missionary Ridge\" e nella battaglia di Lovejoy's Station dove, nonostante una brutta ferita al piede, rimase sul campo per incoraggiare i suoi uomini. Comand\u00f2, poi, il IV Corpo d'armata nell'Armata del Cumberland nella battaglia di Nashville ed insegu\u00ec l'esercito Confederato di John Bell Hood dopo la vittoria dell'Unione.\nNel gennaio del 1865 Wood fu promosso al grado di maggior generale nell'Armata dei volontari."}
{"id": "862582", "revid": "287204", "url": "https://it.wikipedia.org/wiki?curid=862582", "title": "Battaglia di Vouill\u00e8", "text": ""}
{"id": "862584", "revid": "767487", "url": "https://it.wikipedia.org/wiki?curid=862584", "title": "James Senese", "text": "Biografia.\nGaetano, meglio conosciuto come James, \u00e8 nato a Napoli nel quartiere Miano, figlio di James Smith, soldato statunitense afroamericano, e di Anna Senese, giovane ragazza napoletana. \nInizia giovanissimo la sua carriera di sassofonista, nel 1961 insieme a Mario Musella e ad altri amici danno vita a Terzigno al complesso di \"GIGI E I SUOI ASTER\". Nel 1963 James e Mario incontrano Vito Russo, dando vita alla formazione de I 4 Con, gruppo da questi fondato, i cui componenti sono, oltre allo stesso Russo alla voce, al pianoforte e alle chitarre e da Senese al sax, Mario Musella alla voce e al basso, Nicola Mormone alla chitarra e Ino Galluccio alla batteria; questo complesso incider\u00e0 alcuni 45 giri per la King, l'etichetta di Aurelio Fierro.\nGi\u00e0 da allora inizia il sodalizio con Mario Musella che proseguir\u00e0 con l'avventura degli Showmen, e successivamente con gli Showmen 2.\nSenese si distingue per il suo virtuosismo ma dove offre il meglio di s\u00e9 \u00e8 con i Napoli Centrale, gruppo che fonda insieme all'amico Franco Del Prete, l'album omonimo (si ricordano soprattutto i brani Campagna e \"Pensione Floridiana\"), gli album \"Mattanza\" e \"Qualcosa ca nu 'mmore\" si caratterizzano per un jazz-rock dalla forte connotazione popolare.\nHa curato le musiche del film di Lodovico Gasparini \"No grazie, il caff\u00e8 mi rende nervoso\" (1982), con Lello Arena e Massimo Troisi, film in cui ha partecipato anche come attore nel ruolo di se stesso, e cantando una canzone dal titolo \"Ar\u00f2 Vaje\".\nNel 1991, omaggia suo padre James Smith con l'album Hey James.\nNel 2000 appare nel film \"Zora la vampira\".\nAlbum di successo, inoltre, \"Zitte! Sta arrivanne 'o mammone\" del 2001, che si avvalse di importanti collaborazioni, come Enzo Gragnaniello, Lucio Dalla, Raiz.\nJames Senese \u00e8 stato inoltre uno dei componenti del supergruppo di Pino Daniele (Tullio De Piscopo, Tony Esposito, Joe Amoruso e Rino Zurzolo) con il quale ha collaborato nei dischi d'esordio; questi grandi musicisti sono tornati a suonare insieme per l'incisione dell'album di Daniele \"Ricomincio da 30\", pubblicato nel maggio 2008.\nNel 2005 il libro \"Je sto cc\u00e0. James Senese\", scritto da Carmine Aymone e edito da Guida, ne racconta il percorso di vita e artistico.\nNel 2010 prende parte al film di John Turturro, \"Passione\" e al successivo adattamento teatrale (2011).\nNel 2012 esce l'album \"\u00c8 fernuto 'o tiempo\" (Arealive/iCompany).\nNel 2013 partecipa in una rivisitazione del \"ragazzo della via Gluck\" al festival di Sanremo insieme a Marcello Coleman e il rapper napoletano Clementino.\nTra il 2015 e il 2016 con i Napoli Centrale fa oltre 180 concerti in tutta Italia con qualche puntata all'estero. Sempre nel 2016 esce il nuovo album dei Napoli Centrale \"'O Sanghe\" (Ala Bianca/Warner) che vede nuovamente Franco Del Prete collaborare ai testi. L'album vince la targa Tenco come miglior album in dialetto.\nNel maggio del 2018, per i suoi 50 anni di carriera, esce un doppio \"live\" registrato al Teatro Tasso di Sorrento. Sempre nel 2018 sperimenta per la prima volta una trasposizione dei suoi brani per gruppo vocale in un concerto con il gruppo vocale dei Soul Six.\nLa formazione attuale dei Napoli Centrale vede James Senese alla voce e sax, Rino Calabritto al basso, Marco De Domenico alle tastiere e Fredy Malfi alla batteria.\nNel 2018 partecipa al film \"Una festa esagerata\" di e con Vincenzo Salemme, sempre nei panni di se stesso.\nNel settembre del 2020 viene presentato alla Mostra Internazionale del Cinema di Venezia il documentario \"James\" di Andrea Della Monica.\nRiconoscimenti.\nNel settembre 2011 ha ricevuto il premio Armando Gill alla carriera."}
{"id": "862585", "revid": "1372005", "url": "https://it.wikipedia.org/wiki?curid=862585", "title": "Rotrude di Treviri", "text": "Origine.\nPer molto tempo \u00e8 stata ritenuta figlia di Willigarda di Baviera e di San Liutvino, vescovo di Treviri; ma studi pi\u00f9 recenti hanno stabilito che fu la figlia del conte Lamberto di Hesbaye (?-\u2020714), antenato dei Robertingi (poi Capetingi); da cui discese anche Ermengarda (778-818), moglie di Ludovico il Pio. Sua madre era invece Clotilde, figlia di Teodorico III.\nBiografia.\nDi Rotrude si hanno scarse notizie:\ntra il 706 ed il 707 spos\u00f2 Carlo Martello, che, secondo l'anonimo continuatore del cronista Fredegario, era l'unico figlio del Maggiordomo di palazzo di Austrasia ed in seguito maggiordomo di palazzo di tutti i regni dei Franchi, Pipino di Herstal (o Pipino II che era figlio di Ansegiso (629- av.679), maggiordomo di Palazzo d'Austrasia (629-639). e di Santa Begga (620-693) e di Alpa\u00efde di Bruy\u00e8res, (ca. 650-\u2020 717), di cui non si conoscono gli ascendenti, ma l\"'Ex Chronico Sigeberti monachi\" ci informa che era sorella di un certo Dodone, domestico di Pipino II, che martirizz\u00f2 il vescovo di Liegi, San Lamberto.\nDopo la morte di Pipino II, nel dicembre 714, tra i regni Franchi ci fu una guerra civile, iniziata con la sollevazione della Neustria contro il successore di Pipino II, il maggiordomo di tutti i regni, Teodoaldo e contro la reggente, la vedova di Pipino e nonna di Teodoaldo, Plectrude, che a loro volta avversavano il rispettivo zio e figliastro, Carlo Martello, che ambiva a divenirne maggiordomo di Austrasia, e per questo fu imprigionato.La Neustria elesse un suo maggiordomo di palazzo, Ragenfrido, che alla morte del re di tutti i Franchi Teodorico III mise sul trono di Neustria, Chilperico II,che sconfisse gli austrasiani e riusc\u00ec a farsi riconoscere re anche da Teodoaldo. Ma Carlo, con l'appoggio della nobilt\u00e0 riusc\u00ec ad evadere dalla prigione e farsi eleggere maggiordomo di palazzo di Austrasia e sotto la sua guida, l'Austrasia ebbe la meglio su tutti gli avversari e, alla fine, dopo la vittoria di Soissons, del 718, Carlo Martello, nel 719, occup\u00f2 la Neustria, ponendo fine alla guerra civile, con la destituzione du Ragenfrido.\nDi Rotrude si conosce la data della morte: il 725.\nFigli.\nRotrude diede tre (o forse cinque) figli a Carlo Martello:\nAltre due figlie ma non si ha certezza se siano figlie di Rotrude o della seconda moglie di Carlo Martello, Swanachilde:"}
{"id": "862597", "revid": "2036605", "url": "https://it.wikipedia.org/wiki?curid=862597", "title": "Vangelo Egerton", "text": "Il Papiro Egerton 2 \u00e8 un insieme di frammenti (due fogli completi e il resto di un terzo, pi\u00f9 un frammento di cinque righe trovato successivamente) di un codice in lingua greca contenente un vangelo anonimo, noto come Vangelo Egerton, ora alla British Library. Si tratta di uno dei frammenti pi\u00f9 antichi di vangelo. Il codice \u00e8 stato datato paleograficamente alla seconda met\u00e0 del II secolo, mentre il vangelo in esso contenuto, noto anche come Vangelo sconosciuto in quanto non noto da fonti antiche, fu probabilmente composto nel 50-100. Prende il nome dalla persona che finanzi\u00f2 l'acquisto del primo frammento.\nMalgrado la sua evidente importanza storica, il testo non \u00e8 molto noto ed \u00e8 stato ampiamente ignorato al di fuori di un ristretto circolo di studiosi. Si tratta di un piccolo frammento che non rivela un rapporto chiaro con nessuno dei quattro vangeli canonici, come Helmut Koester e John Dominic Crossan hanno dimostrato, e che non pu\u00f2 essere considerato un \u00abapocrifo\u00bb o \u00aberetico\u00bb senza compromettere l'ortodossia del \"Vangelo secondo Giovanni\", n\u00e9 pu\u00f2 essere classificato come \u00abgnostico\u00bb; sembra quasi indipendente dai vangeli sinottici, rappresentando una tradizione simile ma indipendente da quella canonica del \"Vangelo secondo Giovanni\", ma racconta un miracolo altrimenti sconosciuto nello stile di \"Giovanni\".\nContenuto.\nI tre frammenti sono di dimensioni 11,5 per 9,2\u00a0cm, 11,8 per 9,7\u00a0cm e 6 per 2,3\u00a0cm; contengono 94 linee, 200 parole circa, 4000 lettere circa.\nI frammenti conservatisi riguardano cinque pericope:\nI frammenti terminano con un'ulteriore violenza contro Ges\u00f9 (linee 83-94).\nDatazione del manoscritto.\nIl primo frammento fu scoperto in Egitto nel 1934 e venduto al British Museum nell'estate di quell'anno, per poi essere pubblicato nel 1935, da H.I. Belle e T.C. Skeat.\nLa datazione del frammento \u00e8 stata stabilita solo su base paleografica. Quando il primo frammento del papiro Egerton fu analizzato per la prima volta, la datazione stimata aveva rivali per antichit\u00e0 solo nel Papiro 52, un brano del \"Vangelo secondo Giovanni\" conservato alla John Rylands Library. Successivamente, quando un altro frammento del papiro fu identificato nella collezione dell'Universit\u00e0 di Colonia (\"Papyrus K\u00f6ln 255\") - questo frammento combaciava perfettamente con la parte inferiore del papiro Egerton - la singola occorrenza di un apostrofo raramente aggiunto alla punteggiatura greca prima del III secolo fece retrodatare il manoscritto; questo studio colloc\u00f2 il papiro Egerton all'epoca del papiro Bodmer P66, il 200 circa.\nComposizione e relazione con i vangeli canonici.\nIndipendenza.\nAlcuni studiosi hanno giustificato le somiglianze tra il \"Vangelo sconosciuto\" e i vangeli canonici affermando che l'autore del primo si era ispirato ai secondi, ma questa soluzione non \u00e8 considerata soddisfacente, in quanto nei brani in comune il \"Vangelo Egerton\" non presenta il linguaggio peculiare degli autori dei sinottici e, pi\u00f9 in generale, manca di alcune caratteristiche comune ai sinottici, cosa difficile da spiegare se quei vangeli furono la sua fonte. D'altro canto non ha prove a favore l'ipotesi che il \"Vangelo Egerton\" sia la fonte degli autori del \"Vangelo secondo Marco\" o del \"Vangelo secondo Giovanni\". La spiegazione pi\u00f9 probabile delle similitudini e delle differenze tra \"Egerton\" e i canonici \u00e8 che l'autore di \"Egerton\" fece un uso indipendente dei detti e delle storie tradizionali di Ges\u00f9 (quelli contenuti nell'ipotetica Fonte Q) usati anche dagli autori dei canonici.\nSecondo questa teoria, poich\u00e9 \"Egerton\" non sembrerebbe mostrare dipendenze dai canonici, la stima pi\u00f9 antica della sua datazione \u00e8 nella seconda met\u00e0 del I secolo, quando i detti e le storie cui si ispira iniziarono a prendere forma scritta; la datazione pi\u00f9 recente \u00e8 invece l'inizio del II secolo. Dal momento che \"Egerton\" presenta le storie tradizionali in una forma meno sviluppata di quella di \"Giovanni\", fu composto nella seconda met\u00e0 del I secolo, in Siria, poco prima che fosse scritto il \"Vangelo secondo Giovanni\".\nSecondo Helmut Koester e John Dominic Crossan, il vangelo non potrebbe essere classificato come gnostico o marginale: esso sembra essere quasi indipendente dai vangeli sinottici e rappresentare una tradizione simile al canonico Giovanni, ma indipendente da esso. Inoltre racconta un miracolo altrimenti sconosciuto, alla maniera giovannea.\nDipendenza.\nUna visione alternativa nota come nei due brani basati sui sinottici, l'autore del \"Vangelo Egerton\" passi da un vangelo all'altro per prendere ispirazione per il proprio componimento, sulla base di associazioni di parole, e ne deducono che queste storie siano state composte a memoria, senza i testi originali davanti; cionondimeno l'autore conosceva bene tutti e quattro i canonici. Quello che se n'\u00e8 dedotto \u00e8 che sebbene la tradizione orale fosse stata gi\u00e0 fissata in versione scritta, esisteva ancora una diffusa tradizione orale; la fusione di entrambe portava a produrre testi che mescolavano tra loro quelli gi\u00e0 scritti e ad aggiungervi episodi tratti dalla tradizione orale (come il miracolo della quarta sezione).\nSecondo il biblista svizzero Fran\u00e7ois Bovon, il Vangelo Egerton ha un linguaggio molto simile a quello del \"Vangelo secondo Giovanni\", pur mostrando anche somiglianze con il \"Vangelo secondo Luca\" (soprattutto e ), lasciando intendere che esso sia stato scritto dopo di essi.\nLo studioso evangelico Craig Evans sostiene una data per il Vangelo di Egerton successiva ai vangeli canonici in una variet\u00e0 di modi. Trova molti parallelismi tra il Vangelo di Egerton e i vangeli canonici che includono un linguaggio editoriale specifico degli autori del \"Vangelo secondo Matteo\" e del \"Vangelo secondo Luca\". Mentre Koester sostiene che questi mostrano una tradizione prima degli altri vangeli, Craig Evans li vede come tratti dagli altri vangeli proprio come fece Giustino martire. Trova anche parole come il plurale \"sacerdoti\" che mostrano una mancanza di conoscenza delle usanze ebraiche."}
{"id": "862601", "revid": "73936", "url": "https://it.wikipedia.org/wiki?curid=862601", "title": "Direzioni", "text": ""}
{"id": "862602", "revid": "339392", "url": "https://it.wikipedia.org/wiki?curid=862602", "title": "Museo e Gallerie Nazionali di Capodimonte", "text": ""}
{"id": "862605", "revid": "3137", "url": "https://it.wikipedia.org/wiki?curid=862605", "title": "Immagine vettoriale", "text": ""}
{"id": "862609", "revid": "1502217", "url": "https://it.wikipedia.org/wiki?curid=862609", "title": "Capanna Ghezzi", "text": "La Capanna Ghezzi o Casale Ghezzi \u00e8 un rifugio situato nel comune di Norcia (\"PG\"). Si trova sui colli Alti e Bassi, tra il monte Abuzzago ed il colle Abieri, nella catena dell'Appennino Centrale, a 1.570 m s.l.m.\nCaratteristiche ed informazioni.\nLa capanna \u00e8 una piccola struttura in muratura costruita sul lato di un casale di montagna, utilizzato dai pastori, situato a circa 3,5 chilometri dal paese di Castelluccio di Norcia.\nIl rifugio \u00e8 stato gestito dal CAI dal 1988 al 2014. Attualmente \u00e8 gestito da privati.\nAccessi.\nSi raggiunge, pi\u00f9 agevolmente in estate, solamente a piedi, percorrendo la carrareccia che si apre 500 metri prima dell'inizio del paese di Castelluccio, percorso 553 , arrivando da Forca di Presta o da Norcia, seguendo la direzione ovest verso il monte Argentella.\nAscensioni.\nIn prossimit\u00e0 di questo rifugio si originano 2 sentieri per escursioni:"}
{"id": "862613", "revid": "767487", "url": "https://it.wikipedia.org/wiki?curid=862613", "title": "Duumviri", "text": "I duumviri (o duoviri) erano magistrati dell'antica Roma, eletti in coppie per ragioni di reciproco controllo e consiglio, allo scopo di soprintendere a pubblici uffici o delicati incarichi politici e amministrativi. \nLa carica, normalmente, aveva durata annuale.\nSecondo la tradizione annalistica, l'istituzione dei duumviri risale all'Et\u00e0 regia di Roma e viene attribuita al Re Tullo Ostilio, il quale nomin\u00f2 i primi \"duumviri perduellionis\", incaricati di giudicare i delitti di lesa maest\u00e0. L'occasione fu il giudizio per superstite degli Orazi che assassin\u00f2 la sorella Camilla. \nIn epoca repubblicana, si ha notizia anche dei \"\"Duumviri frumento dividundo\", i magistrati delegati per l'annona, e dei \"Duumviri navales\"\", nominati dai comizi tributi (\"Comitia Populi Tributa\"), con incarico di comando sulla flotta. \nAnche per le colonie, venivano spesso nominati dei Duumviri con funzioni politiche, amministrative, sacerdotali o militari. Tali figure, in seguito, divennero stabilmente dei magistrati elettivi, cui affidare incarichi amministrativi nelle colonie."}
{"id": "862615", "revid": "1226", "url": "https://it.wikipedia.org/wiki?curid=862615", "title": "Museo d'Orsay di Parigi", "text": ""}
{"id": "862617", "revid": "112962528", "url": "https://it.wikipedia.org/wiki?curid=862617", "title": "Calypso (genere musicale)", "text": "La musica calypso (talvolta \"calipso\" in italiano) \u00e8 un genere musicale che appartiene alla cultura afroamericana delle isole dei Caraibi.\nStoria.\nNasce a Trinidad agli inizi del Novecento. Si ritiene che le sue origini vadano ricercate nei metodi di comunicazione usati tra gli schiavi nelle piantagioni. Successivamente all'importazione, da parte dei francesi, del carnevale nell'isola, il calypso venne utilizzato come elemento folkloristico e cos\u00ec aument\u00f2 la sua popolarit\u00e0, che esplose dopo l'abolizione della schiavit\u00f9 nel 1834.\nLa musica calypso fu spesso censurata, soprattutto dai britannici, a causa del suo contenuto politico e di forte protesta, scomodo alle autorit\u00e0: i \"calypsos\" infatti denunciavano spesso le tragiche condizioni in cui lavoravano o vivevano e i politici corrotti. Ma la censura non li ferm\u00f2 e, anzi, aument\u00f2 il loro desiderio di ribellione.\nIl calypso esplose come genere nel 1956 quando Harry Belafonte, soprannominato appunto \"re del calypso\", utilizzando una variante pi\u00f9 attenuata, e quindi pi\u00f9 commercializzabile del genere, pubblic\u00f2 nel suo disco \"Calypso\" una riedizione di \"Banana Boat Song\", una canzone tradizionale giamaicana, che ebbe subito molto successo. Altro artista di successo \u00e8 la cantante Calypso Rose, attiva per oltre 50 anni nel genere."}
{"id": "862621", "revid": "287204", "url": "https://it.wikipedia.org/wiki?curid=862621", "title": "Duoviri", "text": ""}
{"id": "862623", "revid": "767487", "url": "https://it.wikipedia.org/wiki?curid=862623", "title": "Benvenuti a Sarajevo", "text": "Benvenuti a Sarajevo (\"Welcome To Sarajevo\") \u00e8 un film del 1997 diretto da Michael Winterbottom, basato sul libro \"Natasha's Story\" di Michael Nicholson.\n\u00c8 stato presentato in concorso al 50\u00ba Festival di Cannes.\nTrama.\nIl film racconta dell'assedio di Sarajevo durante la guerra in Bosnia ed Erzegovina nel 1992, dal punto di vista d'una \"troupe\" televisiva britannica."}
{"id": "862625", "revid": "79968", "url": "https://it.wikipedia.org/wiki?curid=862625", "title": "Thomas J. Wood", "text": ""}
{"id": "862632", "revid": "4239", "url": "https://it.wikipedia.org/wiki?curid=862632", "title": "Contea di Clay (Carolina del Nord)", "text": "La contea di Clay (in inglese Clay County) \u00e8 una contea dello Stato USA della Carolina del Nord. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di 8.775 abitanti. Il suo capoluogo \u00e8 Hayesville.\nGeografia fisica.\nL'U.S. Census Bureau certifica che l'estensione della contea \u00e8 di 571\u00a0km\u00b2, di cui 556\u00a0km\u00b2 composti da terra e 15\u00a0km\u00b2 composti di acqua.\nStoria.\nLa Contea di Clay venne istituita nel 1861.\nSuddivisione amministrativa.\nTownship.\nLa contea \u00e8 divisa in sette township:"}
{"id": "862634", "revid": "729019", "url": "https://it.wikipedia.org/wiki?curid=862634", "title": "Home Championship 1887", "text": "Il torneo di rugby Home Championship del 1887 si disput\u00f2 dal 18 gennaio al 12 marzo. Il torneo venne vinto dalla Scozia.\nSi tornano a disputare tutte le partite in una stagione di tregua in quella che venne chiamata \"la grande disputa\"."}
{"id": "862640", "revid": "838137", "url": "https://it.wikipedia.org/wiki?curid=862640", "title": "Giuseppe Fallica", "text": "Biografia.\nDipendente pubblico, \u00e8 stato eletto alla Camera dei deputati italiana, per la prima volta nella XIV legislatura nelle liste di Forza Italia. Nel corso della legislatura \u00e8 stato componente della Commissione Difesa, della Commissione Antimafia e della Commissione parlamentare d'inchiesta sul Dossier Mitrokhin e sull'attivit\u00e0 di intelligence italiana.\nNella legislatura successiva \u00e8 stato riconfermato alla Camera, eletto nella circoscrizione Sicilia 1 ancora nelle liste di Forza Italia, dove ha ricoperto l'incarico di Segretario della Presidenza della Camera e componente della Commissione Difesa e dei Comitati per la Comunicazione e l'informazione esterna e di Vigilanza per l'attivit\u00e0 di documentazione.\nRieletto nella XVI Legislatura nelle liste del Popolo della Libert\u00e0, ha continuato a ricoprire l'incarico di Segretario di Presidenza. \u00c8 stato componente della Commissione parlamentare Antimafia, della Commissione Bilancio e della Commissione Difesa.\n\u00c8 stato responsabile Enti locali di Forza Italia in Sicilia.\nNel 2010 ha partecipato alla fondazione di Forza del Sud (poi divenuta Grande Sud), diventandone Coordinatore Regionale in Sicilia.\nRicandidato alla Camera nel 2013 come capolista di Grande Sud-MpA nella circoscrizione Sicilia 1, non viene rieletto.\nAlle elezioni europee del 2014 rinuncia a candidarsi, sostenendo il collega forzista Salvatore Cicu (che, con oltre 51.000 preferenze, ottiene il seggio al Parlamento europeo) ed il capolista Gianfranco Miccich\u00e9."}
{"id": "862641", "revid": "7140102", "url": "https://it.wikipedia.org/wiki?curid=862641", "title": "Pippo Fallica", "text": ""}
{"id": "862645", "revid": "848247", "url": "https://it.wikipedia.org/wiki?curid=862645", "title": "La Boje", "text": "La Boje \u00e8 il nome con cui viene ricordato il moto contadino del periodo 1882-1885.\nOrigine della rivolta.\nGli storici non sono concordi sul luogo ove ebbe origine la rivolta. Secondo alcuni la rivolta avrebbe avuto origine nel Mantovano, secondo altri nel Trevigiano. Secondo Vittorio Tomasin il luogo dove avrebbe avuto origine la rivolta \u00e8 localizzato a Ceregnano, in localit\u00e0 Pezzoli. A supporto della tesi di Tomasin c'\u00e8 il fatto che la parola \"la boje\" - cio\u00e8 \"[essa] bolle\" riferita alla pentola in ebollizione - fa parte del dialetto veneto: \"La boje, e de boto la va de sora\" (Bolle, e sta per traboccare).\nA conferma ulteriore della tesi principe, risultata negli anni l'unica saldamente fissata da documenti storiografici, tuttora anziani della zona montagnanese (nel Padovano) continuano a trasmettere oralmente il detto \"la boje\" come esclamazione di giubilo o di disappunto.\nUn'ulteriore conferma \u00e8 data dall'uso consueto, nel gergo da caserma dei soldati di leva di stanza nel Friuli e zone limitrofe (tra cui il trevigiano), dell'espressione \"la boje\" per indicare una situazione difficile che stia per accadere (una ispezione del comandante, una missione in polveriera, etc.).\nCause della rivolta.\nUn altro motivo di supporto alla tesi di origine del moto in provincia di Rovigo, sta nel fatto che nel 1882 l'Adige aveva rovinosamente rotto gli argini allagando grande parte del Polesine mettendo in ginocchio l'Agricoltura. I braccianti non riuscivano a vivere con la bassa paga, mentre gli agrari si trovavano nell'impossibilit\u00e0 di concedere aumenti.\nIl problema si risolse negli anni successivi con la forte emigrazione verso il Sudamerica di numerosi braccianti.\nIl processo di Venezia.\nLo sviluppo maggiore dell'agitazione si ebbe nel mantovano, dove i contadini vennero organizzati in due Associazioni: la \"Societ\u00e0 di mutuo soccorso tra i contadini della provincia di Mantova\" che operava principalmente nel circondario di Mantova e nel Basso mantovano fino all'Oltrep\u00f2, fondata dall'ingegnere Eugenio Sartori e l\u2019\"Associazione generale dei lavoratori italiani\" diretta dall'ex garibaldino Francesco Siliprandi e dal contadino gonzaghese Giuseppe Barbiani, che operava principalmente nei territori al confine con il Cremonese. Entrambe le associazioni furono formalmente fondate nel 1884.\nLo sciopero dur\u00f2 parecchi mesi causando la reazione governativa. Nel marzo 1885 lo sciopero venne soffocato dall'intervento dell'esercito e circa 160 persone vennero arrestate, delle quali 22 furono rinviate a giudizio. Il Collegio di difesa era composto dall'avv. Giuseppe Ceneri, dall'avv. Ettore Sacchi, deputato cremonese della Democrazia radicale e futuro ministro e dal giovane avv. Enrico Ferri, gi\u00e0 noto giurista mantovano. La giuria popolare della Corte d\u2019Assise di Venezia, con sentenza del 27 marzo 1886, assolse i ventidue imputati."}
{"id": "862646", "revid": "6066", "url": "https://it.wikipedia.org/wiki?curid=862646", "title": "Eugenica", "text": ""}
{"id": "862647", "revid": "101411", "url": "https://it.wikipedia.org/wiki?curid=862647", "title": "Albinoleffe", "text": ""}
{"id": "862650", "revid": "1543377", "url": "https://it.wikipedia.org/wiki?curid=862650", "title": "Trachemys decorata", "text": "La tartaruga scivolatrice di Hispaniola (Trachemys decorata ()), chiamata \"jicotea\" nei Caraibi, \u00e8 una testuggine appartenente alla famiglia degli emididi.\nTassonomia.\nDistribuzione.\nHaiti, Repubblica Dominicana\nDimorfismo sessuale.\nIl riconoscimento del sesso avviene attraverso l'individuazione dei caratteri sessuali secondari.\nla coda del maschio \u00e8 lunga, robusta e grossa alla base, unghie molto sviluppate e carapace appiattito. La femmina ha coda e unghie corte e carapace abbombato.\nBiologia.\nHabitat.\nI loro habitat preferiti sono i laghi, gli stagni e i fiumi dal corso d'acqua lento e fangoso con abbondanza di piante acquatiche. \nD'estate al prosciugarsi delle pozze d'acqua scavano delle buche nel fango o si riparano nei boschi o nell'erba alta.\nAlimentazione.\nCome molte tartarughe del genere \"Trachemys\", la \"T. decorata\" \u00e8 onnivora e da adulta si ciba di piante acquatiche, di piccoli invertebrati e vertebrati.\nI giovani esemplari sono prevalentemente carnivori.\nRiproduzione.\nI maschi durante il corteggiamento adottano la tipica ritualit\u00e0 delle \"Trachemys\" nordamericane e delle Indie occidentali, vibrando le zampe anteriori innanzi il muso della femmina. \nLe deposizioni delle uova avvengono tra aprile e luglio con schiuse tra luglio e settembre. Alla nascita il carapace dei giovani esemplari \u00e8 lungo intorno ai 3\u00a0cm ed \u00e8, rispetto agli adulti, pi\u00f9 arcuato e con colorazione pi\u00f9 brillante."}
{"id": "862656", "revid": "486946", "url": "https://it.wikipedia.org/wiki?curid=862656", "title": "Google Docs &amp; Spreadsheets", "text": ""}
{"id": "862657", "revid": "121604", "url": "https://it.wikipedia.org/wiki?curid=862657", "title": "Juice", "text": ""}
{"id": "862658", "revid": "486946", "url": "https://it.wikipedia.org/wiki?curid=862658", "title": "Google Documenti e Fogli Lavoro", "text": ""}
{"id": "862661", "revid": "122389702", "url": "https://it.wikipedia.org/wiki?curid=862661", "title": "Cinzia Dato", "text": "Biografia.\nRicercatore e docente di Sociologia dei Fenomeni Politici (s.s.d. SPS/11), Comunicazione e Linguaggi della Politica e Sociologia delle Relazioni Interetniche presso l'Universit\u00e0 degli Studi del Molise, \u00e8 stata eletta per la prima volta al Senato della Repubblica nella XIV Legislatura nelle liste de La Margherita. A Palazzo Madama \u00e8 stata segretario della Presidenza e componente delle Commissioni Lavoro, Diritti umani e Dossier Mitrokhin.\nNella legislatura successiva \u00e8 stata eletta alla Camera dei deputati nella lista de l'Ulivo nella circoscrizione Sicilia 2: a Montecitorio ha fatto parte della Commissione Affari costituzionali e della Delegazione italiana all'Assemblea parlamentare dell'Organizzazione per la sicurezza e la cooperazione in Europa.\nNel luglio del 2007 aderisce alla costituente socialista per il Partito Socialista promossa dallo SDI, e passa, conseguentemente, al gruppo parlamentare della Rosa nel Pugno.\nNel settembre del 2007 ha appoggiato l'interrogazione presentata da Franco Grillini in tema di libert\u00e0 di panorama.\nPubblicazioni.\nCinzia DATO e Silvana PROSPERI: \" GOODBYE ITALIA. La Repubblica che ripudia il lavoro delle donne\"- ed. RX Castelvecchi, Roma, 2011\nCinzia DATO GIURICKOVIC: \" Il sindaco taumaturgo ed il Governo della citt\u00e0\"- ed. Franco Angeli, Milano, 1996\nCinzia DATO GIURICKOVIC: \" POLIMATICA? L'impatto delle nuove tecnologie dell'informazione e della comunicazione politica\"- Edizioni Scientifiche Italiane, Napoli, 1990\nCinzia DATO GIURICKOVIC: \" SENSO DELLO STATO ED ANARCHIA DELLE LOBBIES\"- Edizioni Scientifiche Italiane, Napoli, 1990\nCinzia DATO: \" La Spagna dall'autoritarismo alla democrazia\"- ed. Tringali, Catania, 1982"}
{"id": "862663", "revid": "125860916", "url": "https://it.wikipedia.org/wiki?curid=862663", "title": "Gioi", "text": "Gioi \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nSituato tra le colline del Cilento, nel cuore del parco nazionale del Cilento e Vallo di Diano, sulla cima di un colle (685 m s.l.m.), Gioi si affaccia su due valloni che confluiscono nella pianura pi\u00f9 a valle, offrendo un paesaggio agrario accidentato, ma di grande bellezza, ricco di querce, castagne, felci, ulivi.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nLe prime notizie di Gioi si rintracciano in un diploma della badia di Cava de' Tirreni, dov'\u00e8 descritto come un borgo fortificato. Dal 1811 al 1860 fu capoluogo dell'omonimo circondario, appartenente al distretto di Vallo, del regno delle Due Sicilie.\nDal 1860 al 1927, durante il regno d'Italia, fu capoluogo dell'omonimo mandamento, appartenente al circondario di Vallo della Lucania.\nEconomia.\nProdotti tipici.\nLa soppressata di Gioi.\nLa sopressata di Gioi \u00e8 un salume affumicato con stagionatura di almeno 40 giorni, dimensioni di circa 8\u201310\u00a0cm di diametro e 15-18 di lunghezza, da carne suina magra, recante al centro dell'impasto una fettuccia di lardo, conservato in vasi di vetro sottolio o sotto vuoto. Secondo una tradizione legata al periodo dell'emigrazione, la soppressata di Gioi viene anche inserita all'interno di un caciocavallo ed \u00e8 quindi possibile reperirla anche sotto questa forma.\nFa parte dell'elencazione dei Prodotti agroalimentari tradizionali italiani e della lista dei presidii ritenuti meritevoli di tutela da parte dell'associazione Slow Food.\nAmministrazione.\nAltre informazioni amministrative.\nIl comune fa parte della Comunit\u00e0 montana Gelbison e Cervati e dell'Unione dei comuni Valle dell'Alento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele e all'Autorit\u00e0 di bacino interregionale del fiume Sele."}
{"id": "862665", "revid": "767487", "url": "https://it.wikipedia.org/wiki?curid=862665", "title": "Howard Kendall", "text": ""}
{"id": "862666", "revid": "123845505", "url": "https://it.wikipedia.org/wiki?curid=862666", "title": "SEAT Le\u00f3n", "text": "La SEAT Le\u00f3n \u00e8 un'autovettura con corpo vettura da berlina due volumi del segmento C prodotta dalla SEAT in tre serie a partire dal 1999, collocandosi tra le SEAT Ibiza, C\u00f3rdoba e Toledo. \u00c8 nata come versione hatchback della seconda serie della 3 volumi SEAT Toledo, che dalla terza serie ha adottato la formula a 2 volumi e mezzo, con una coda appena pronunciata.\nPrima serie (1999-2005).\nLa prima serie della Le\u00f3n venne lanciata nel 1999 e il suo design era dovuto a Giorgetto Giugiaro.\nCondivideva gran parte dei componenti con l'Audi A3 e le motorizzazioni andavano per i benzina dal 1.4 aspirato da 75 CV al 1.8 turbo delle versioni Sport, TopSport ed in seguito Fr mentre le motorizzazioni diesel erano tutte 1.9 turbo, da 90 a 150 cavalli.\nNel 2001 venne prodotta la prima versione denominata Cupra, 2800\u00a0cm\u00b3 di cilindrata 6 cilindri a V e 204 CV, a cui segu\u00ec la versione TDI iniettore pompa da 150 CV (entrambe le versioni Cupra erano equipaggiate con la trazione integrale Total Traction 4).\nNel 2002 venne lanciata la Cupra R che fu equipaggiata con un motore turbo di 1.8 litri da 209 CV salvo essere potenziata l'anno successivo fino ad erogare 225 CV.\nSeconda serie (2005-2012).\nDopo il lancio dell'Altea, nell'agosto del 2005 viene lanciata la nuova Le\u00f3n sullo stesso pianale, che mantiene la connotazione sportiva ma elegante della prima versione. Il \"design\", affidato a Walter de Silva, la pone sul mercato come una delle automobili pi\u00f9 sportive nel segmento delle berline compatte, mentre motori e meccanica derivano dal gruppo Volkswagen, come per tutta la gamma SEAT.\nNel 2005 \u00e8 stata sottoposta alle prove d'impatto dell'Euro NCAP ottenendo il risultato di 4 stelle di valutazione.\nNell'agosto del 2009 subisce un restyling, che interessa la zona posteriore dove debutta un nuovo lunotto che copre interamente la superficie del portellone e migliora la visibilit\u00e0, anche grazie alla maggiore superficie. Sono stati rivisitati anche i proiettori, il logo e il paraurti. La gamma dei colori \u00e8 stata ampliata con tonalit\u00e0 inedite come quelli della linea \"custom colours\".\nTerza serie (2012-2019).\nLa terza serie della Le\u00f3n \u00e8 stata presentata al Salone dell'automobile di Parigi del 2012; rispetto alle serie precedenti \u00e8 stata leggermente accorciata (di 5\u00a0cm), per\u00f2 ha un interasse leggermente superiore, cosa che consente un abitacolo pi\u00f9 spazioso.\nPer quanto riguarda la sicurezza automobilistica, grazie anche alle nuove dotazioni, la vettura ha ottenuto le 5 stelle nelle prove d'impatto dell'Euro NCAP.\nAl Salone dell'Auto di Francoforte 2014 \u00e8 stata presentata per la prima volta una versione familiare del modello, denominata Leon ST dove la sigla ST sta per Sport Tourer. Al Salone dell'Auto di Ginevra del 2013 \u00e8 stata presentata una versione a 3 porte denominata Leon SC, dove SC sta per Sport Coup\u00e9.\nLa versione pi\u00f9 sportiva della Leon ST, la Cupra, ha girato al N\u00fcrburgring percorrendolo in 7\u203258\u203312 stabilendo il record per la sua categoria e il titolo di vettura familiare a trazione anteriore pi\u00f9 rapida del Nordschleife, in seguito tale record \u00e8 stato battuto dalla Volkswagen Golf GTI Clubsport S prima e dalla poi Honda Civic Type R che ha stabilito il nuovo record a 7 minuti e 43,8 secondi.\nRestyling 2017.\nUn piccolo restyling \u00e8 stato presentato ad ottobre 2016, entrato in commercializzazione nel febbraio 2017. Vi \u00e8 una nuova versione chiamata Xcellence. Meccanicamente c'\u00e8 stata l'introduzione del 1,6 TDI da 115 CV. All'esterno sono stati ridisegnati i paraurti anteriori e posteriori, vi \u00e8 una nuova griglia anteriore e nuovi fari LED anteriori (opzionali) e posteriori. All'interno \u00e8 stato rinnovato lo schermo dell'infotelematica nella console centrale che presenta meno tasti e dimensioni maggiori.\nQuarta serie (dal 2020).\nLa quarta serie della Le\u00f3n \u00e8 stata presentata il 28 gennaio 2020. Condivide la piattaforma MQB con l'ottava serie della Volkswagen Golf e con la quarta serie di \u0160koda Octavia e Audi A3. \u00c8 dotata di uno schermo completamente digitale, fari full LED e una vasta gamma di motori a benzina, diesel, ibridi ed elettrici.\nAttivit\u00e0 sportive.\nLa Le\u00f3n \u00e8 stata impiegata in diverse competizioni automobilistiche piazzandosi al secondo posto nel 2006 nel WTCC e portando alla vittoria Roberto Colciago nell'ITCC nel 2006, Yvan M\u00fcller nel WTCC 2008 e Gabriele Tarquini l'anno dopo nella stessa competizione.\nVersione per le forze dell'ordine.\nNel 2015 la SEAT ha vinto il bando congiunto di Polizia di Stato e Arma dei Carabinieri per la fornitura di 4.000 veicoli in tre anni per i reparti delle Squadre volanti della Polizia e dei Nuclei radiomobili dei Carabinieri. I veicoli, la cui motorizzazione turbodiesel \u00e8 2.0 TDI da 150 CV, sono progettati specificatamente per le esigenze operative e, per questo, sono dotate di cellula di sicurezza per il trasporto dei fermati, vetri antisfondamento e antiproiettile, carrozzeria blindata, lampeggianti, radio, agganci per l'alloggio della pistola mitragliatrice Beretta PM12S, alloggi dei giubbotti antiproiettile e quant'altro."}
{"id": "862667", "revid": "436907", "url": "https://it.wikipedia.org/wiki?curid=862667", "title": "The Downward Spiral", "text": "The Downward Spiral (anche noto come Halo 8) \u00e8 il secondo album in studio del gruppo musicale statunitense Nine Inch Nails, pubblicato l'8 marzo 1994 dalla Nothing Records.\nPubblicato a due anni di distanza dall'EP \"Broken\", l'album port\u00f2 il gruppo alla popolarit\u00e0, specialmente dopo l'uscita del secondo singolo, \"Closer\", accompagnato da un controverso videoclip diretto da Mark Romanek. \"The Downward Spiral\" \u00e8 universalmente ritenuto dalla critica specializzata il capolavoro dei Nine Inch Nails e uno dei dischi pi\u00f9 importanti degli anni novanta. Si trova alla posizione 201 nella classifica dei 500 migliori album di sempre stilata dalla rivista Rolling Stone.\nDescrizione.\nSi tratta di un concept album che racconta la sottomissione dell'individuo protagonista a un sistema al quale non potr\u00e0 sfuggire se non attraverso il suicidio. Le tematiche trattanti sono l'alienazione, la paranoia, la depressione e la perversione. La successione dei brani scandisce i \"capitoli\" di questo racconto, dove troviamo invettive antireligiose (\"Heresy\") e inquietanti episodi di futuristica schizofrenia (\"I Do Not Want This\"), il tutto scandito da un suono che \u00e8 tutta una orchestra di strumenti, digitali e no, i quali si fondono venendo a creare canzoni che \u00e8 difficile, ad un primo approccio, definire tali.\nSeguendo solamente quella che \u00e8 la sua idea di musica, Trent Reznor incide un disco dove la fa da padrone il meccanico-robotico, dove ogni singolo battito \u00e8 il frutto d'uno studio meticoloso, o pi\u00f9 correttamente, ossessivo. In linea con una visione nietzscheana della realt\u00e0, Reznor annuncia ancora la morte di Dio e descrive come l'uomo, tentando di ergersi a padrone del mondo, riveli tutta la sua fragilit\u00e0."}
{"id": "862670", "revid": "6923", "url": "https://it.wikipedia.org/wiki?curid=862670", "title": "Nissan S30", "text": "Nissan S30 \u00e8 il nome del progetto di una serie di autovetture sportive prodotte dalla Nissan Motor e vendute a marchio Nissan sul mercato giapponese e a marchio Datsun nel resto del mondo.\nDella serie fanno parte le Datsun 240Z, Datsun 260Z e Datsun 280Z prodotte dal 1969 al 1979.\nStoria.\nPresentata nel 1969, era una coup\u00e9 a due posti, dotata di MacPherson anteriore e posteriore derivato da vetture di serie. \nIl motore era derivato dalla 510 Sedan con l'aggiunta di due cilindri ottenendo cos\u00ec l'esuberante 6 cilindri in linea 2,4 litri SOHC da 150 cv.\nIl cambio della vettura destinato in America era manuale a quattro velocit\u00e0, mentre in Europa si dispose un 5 marce, era dotata di freni a disco all'anteriore e a tamburo al posteriore. Per le proporzioni della sua linea si era preso come riferimento la Ferrari 250 GTO, mentre per il lungo cofano l'ispirazione era arrivata dalla Jaguar E-Type. Il design degli interni era molto pulito pur senza grandi innovazioni, con sedili sportivi che includevano i poggiatesta.\nLa 240Z accelerava da 0-60\u00a0mph in 8,2 sec e copriva il quarto di miglio in 15,5 secondi.\nDa questo modello presero vita gli anni successivi i modelli \"260Z\" e \"280Z\" le cui differenze riguardavano soprattutto la cilindrata del motore, aumentate a 2,6 e 2,8 litri, mentre la potenza rimaneva costante a causa delle normative americane anti inquinamento.\nNel Novembre del 1969 venne lanciata sul mercato una versione speciale della 240Z, la Fairlady 432Z, che era equipaggiata con lo stesso propulsore 6 cilindri in linea DOHC 24 valvole S20 che equipaggiava la Skyline GT-R. La numerazione 432 fa riferimento alle 4 valvole, 3 carburatori e 2 alberi a camme di cui la vettura era provvista. Era equipaggiata di cerchi in magnesio come dotazione di serie.\nDi questa versione venne prodotta una serie speciale, denominata Z432R, per permettere l'omologazione della vettura alle competizioni rallistiche. Costruita solo per il mercato giapponese, la R aveva una speciale livrea arancione abbinata a nuovi componenti di colore nero quali il cofano motore, lo spoiler anteriore e i cerchi in magnesio. L'intero corpo vettura era stato alleggerito ed era stato inoltre introdotto un sistema di sicurezza per la coppa dell'olio per evitare che il motore, a causa delle sollecitazione dovute al terreno sconnesso, la rompesse inavvertitamente.\nAttivit\u00e0 sportiva.\nDalla 240Z venne ricavata anche una versione per le gare rally che ottenne lusinghieri risultati nel Campionato Mondiale Rally con alla guida Rauno Aaltonen e venne impiegata anche al Safari Rally dove risult\u00f2 vittoriosa nelle edizioni del 1971 e 1973 con i piloti E. Hermann e H. Schuller."}
{"id": "862671", "revid": "124650900", "url": "https://it.wikipedia.org/wiki?curid=862671", "title": "Bilancino", "text": "Il bilancino \u00e8 un attrezzo utilizzato nello sport dello sci nautico, in tutte le sue discipline.\nDimensioni.\n\u00c8 composto principalmente da una corda di nylon intrecciata in tubolare di ferro. Quest'ultimo \u00e8 ricoperto da vari tipi di gomma che ne cambiano la risposta e la sensibilit\u00e0 una volta impugnato.\nLa lunghezza complessiva del bilancino (dall'inizio dell'asola alla linea di centro del tubolare) deve essere di 150cm (tolleranza: \u00b12,5cm), la lunghezza del tubolare di 30cm (tolleranza: \u00b16cm) e l'altezza del triangolo formato dal tubolare e dai due lati di corda di 28cm (tolleranza: \u00b14cm). La prima tolleranza \u00e8 la pi\u00f9 importante, soprattutto nella disciplina dello slalom in cui la difficolt\u00e0 aumenta con l'accorciarsi della corda di traino. Nonostante l'ordine di uscita dalla tolleranza sia di centimetri mentre quello degli accorciamenti di corda sia di decine di centimetri, negli ultimi tempi questa tolleranza ha subito numerose restrizioni in funzione di accreditare i record nel modo pi\u00f9 rigido possibile.\nUtilizzo nelle Discipline Classiche.\nOgni disciplina dello sci nautico ha il suo bilancino specifico:\nSlalom.\nIl bilancino rispetta le misure indicate ad inizio voce. Negli ultimi anni le varie marche di corde e bilancini hanno messo sul mercato numerosi modelli, iniziando a produrre bilancini con tubolare di lunghezze (rispettanti le tolleranze) e diametri differenti, a seconda delle esigenze dello slalomista.\nFigure.\nIl bilancino da figure presenta all'interno del triangolo un'apposita fessura, formata da una fibbia di cuoio o fibra esternamente e da neoprene internamente, dove si inserisce il piede durante l'esecuzione delle figure \"corda al piede\". Il piede che viene inserito nella fessura \u00e8 sempre il piede arrestrato sullo sci e ruotato rispetto alla direzione di percorrenza. La parte che va dalla punta del triangolo all'asola finale \u00e8 formata da varie corde intrecciate per facilitare la presa della corda durante alcuni tipi di figure con il bilancino in mano (soprattutto della famiglia \"step\") e con la corda al piede (figure onda e step).\nSalto.\n\u00c8 molto simile al bilancino da slalom. Negli ultimi anni ha subito una trasformazione, adeguandosi alla posizione delle mani tenuta dai saltatori: infatti, a differenza delle altre discipline, nel salto le mani sono tenute in contatto. La conseguenza \u00e8 stata una diminuzione della lunghezza del tubolare, passato dai 12\" abituali ai 10-11\".\nUtilizzo nel Wakeboard.\nIl bilancino utilizzato nel wakeboard non \u00e8 soggetto a particolari restrizioni. Molto spesso possiede un secondo tubolare al centro della corda di lunghezza inferiore. Questo viene utilizzato per evitare un passaggio di mano in una rotazione di 360 gradi (spin o roll), ma \u00e8 facoltativo e negli ultimi tempi sta scomparendo dalla costruzione dello stesso. Il triangolo \u00e8 simile al bilancino tradizionale con il tubolare ricoperto di gomma alla base ed i due lati di corda. Dal 2004 \u00e8 presente sul mercato una variante interamente in carbonio, base e lati, con del materianle antiscivolo (non necessariamente gomma) alla base di questo: il bilancino possiede una fessura al vertice per far passare la corda e fissarla ad esso.\nUtilizzo nei Piedi Nudi.\nIl bilancino da piedi nudi, come per il wakeboard, non \u00e8 soggetto a particolari restrizioni dato che la lunghezza della corda e la velocit\u00e0 della barca \u00e8 scelta dall'atleta durante lo svolgimento di una competizione. Il bilancino da piedi ndui ha come idea di base la stessa di un bilancino da discipline classiche e da wakeboard: le uniche differenze si trovano nel triangolo principale (pi\u00f9 lungo), nell'impugnatura (pi\u00f9 larga) e nei materiali esterni (completamente ricoperto di gomma per non ferire l'atleta durante la partenza).\nIl bilancino da piedi nudi non \u00e8 soggetto a particolare tipo di trazione durante il compimento del gesto; \u00e8 invece sottoposto a forte trazione durante le prime fasi della partenza.\nCome nelle discipline classiche anche nei piedi nudi esiste un bilancino differente per ogni tipo di disciplina."}
{"id": "862672", "revid": "767487", "url": "https://it.wikipedia.org/wiki?curid=862672", "title": "Angelo Lomaglio", "text": "Biografia.\nEsponente dei Democratici di Sinistra, \u00e8 stato vicesindaco di Caltanissetta con delega alle Infrastrutture, ai Rifiuti e alle Politiche della casa nella giunta guidata da Salvatore Messana e in precedenza assessore dell'amministrazione Abbate.\nViene eletto alla Camera dei deputati nel 2006 per la XV Legislatura nella lista de l'Ulivo nella circoscrizione Sicilia 1. A Montecitorio ha fatto parte della Commissione territorio e di quella d'inchiesta sul ciclo dei rifiuti. Resta deputato fino al 2008.\nAl IV Congresso Nazionale dei Democratici di Sinistra aderisce alla mozione presentata da Fabio Mussi. Aderisce quindi al movimento Sinistra Democratica, per poi abbandonarlo nel dicembre del 2008 allo scopo di fondare una lista locale per le successive elezioni amministrative a Caltanissetta.\nNell'aprile del 2009 aderisce al Partito Democratico.\nI primi di giugno 2013 la Giunta regionale siciliana di Rosario Crocetta lo nomina direttore del Centro di Formazione Permanente e l'Aggiornamento del Personale del Servizio Sanitario (CEFPAS) di Caltanissetta; come direttore del Centro far\u00e0 riferimento direttamente Assessore alla salute della Regione Siciliana."}
{"id": "862674", "revid": "729019", "url": "https://it.wikipedia.org/wiki?curid=862674", "title": "Home Championship 1898", "text": "Il torneo di rugby Home Championship del 1898 si disput\u00f2 dal 5 febbraio al 2 aprile. Il torneo non venne terminato (come quello dell'anno precedente) per via del boicottaggio nei confronti del Galles da parte della Scozia, per questioni di professionismo.\nIl Galles infatti aveva previsto un rimborso spese speciale per il capitano e sua stella, Arthur Gould. Le altre Union ritennero questo una violazione delle regole sul dilettantismo. Il ritiro di Gould risolse il problema."}
{"id": "862676", "revid": "38120", "url": "https://it.wikipedia.org/wiki?curid=862676", "title": "Sei nazioni 2007", "text": ""}
{"id": "862682", "revid": "104458", "url": "https://it.wikipedia.org/wiki?curid=862682", "title": "Bavarese (dinastia)", "text": "La dinastia Bavarese regn\u00f2 sui Longobardi e sull'Italia per buona parte (ma non ininterrottamente) del VII secolo, dal 616 al 712, con otto re. Sono detti anche Agilolfingi come gli esponenti della dinastia del ducato di Baviera, strettamente imparentata ad essa, .\nLa dinastia Bavarese prosegu\u00ec, attraverso una linea di successione femminile, la pi\u00f9 antica dinastia dei Letingi. A iniziarla fu il figlio nato dal matrimonio tra Agilulfo e Teodolinda, Adaloaldo, che regn\u00f2 tra il 616 e il 625 (ma le redini del potere rimasero nelle mani della madre, anche dopo il periodo di reggenza dovuto alla minore et\u00e0 del re). Teodolinda era figlia del duca bavaro Garibaldo ed era per parte materna di ascendenza longobarda: sua madre, Valderada, era infatti figlia di Vacone, re dei Longobardi tra il 510 e il 540. Dal nonno Teodolinda eredit\u00f2 cos\u00ec il carisma della dinastia dei Letingi, di forte ascendenza sul popolo longobardo.\nLa successione dinastica conobbe due interruzioni: nel 625, alla morte di Adaloaldo, il trono pass\u00f2 a Arioaldo della stirpe dei Caupu. Il legame dinastico non fu tuttavia del tutto spezzato, perch\u00e9 tanto Arioaldo quanto il suo successore, Rotari, sposarono la sorella di Adaloaldo, Gundeperga. Il titolo regio and\u00f2 poi, per un breve periodo, al figlio di Rotari e Gundeperga, Rodoaldo, per poi tornare a un Bavarese: Ariperto I (653). Alla sua morte, nel 661, Grimoaldo riusc\u00ec a scalzare i successori di Ariperto, Godeperto e Pertarito, interrompendo nuovamente la successione dinastica che per\u00f2 riprese nel 671, quando Pertarito scalz\u00f2 il figlio di Grimoaldo, Garibaldo. Da allora fino alla morte di Ariperto II (712) il trono rimase appannaggio esclusivo della dinastia, anche se le successioni furono spesso contrastate da rivolte e da alterazioni dell'ordine padre-figlio.\nCaratteristica politica costante della dinastia fu la vicinanza con la Chiesa cattolica. Al momento dell'ascesa di Teodolinda, il popolo longobardo era frazionato tra cattolici, pagani, ariani e aderenti allo Scisma tricapitolino, mentre la massa della popolazione di origine latina era in gran parte cattolica. La progressiva affermazione del cattolicesimo, favorita dai Bavaresi, rappresentava al tempo stesso un decisivo fattore di coesione sociale del regno d'Italia e giunse a compimento sotto il regno di Cuniperto. Gran parte delle fronde e delle aperte rivolte contro i sovrani della dinastia furono il riflesso dell'opposizione delle componenti ariane della nobilt\u00e0 longobarda, che al fattore religioso univano anche una diversa prospettiva politica: la scelta del cattolicesimo, infatti, implicava una sostanziale rinuncia all'espansione territoriale verso i territori italiani non soggetti ai Longobardi, attraverso una pace con l'Impero bizantino e il Papato. Non a caso, le interruzioni della successione dinastica con Rotari e Grimoaldo coincisero con una ripresa dell'espansione a danno dei Bizantini.\nGli otto sovrani della dinastia Bavarese furono: "}
{"id": "862683", "revid": "12290", "url": "https://it.wikipedia.org/wiki?curid=862683", "title": "Brian M. Bendis", "text": ""}
{"id": "862685", "revid": "188116", "url": "https://it.wikipedia.org/wiki?curid=862685", "title": "Francesco Piro", "text": "Biografia.\nDipendente del Banco di Sicilia fino al 2000, ha iniziato la sua carriera politica militando nella Cgil e in Democrazia Proletaria nelle cui liste nel 1986 \u00e8 stato eletto deputato all'Assemblea regionale siciliana. Dopo essere passato ai Verdi Arcobaleno, nel 1991 \u00e8 stato fra i fondatori de La Rete.\nRieletto nel 1991 deputato regionale in Sicilia e riconfermato nel 1996, \u00e8 due volte Assessore regionale al Bilancio nella I e II Giunta Capodicasa di centrosinistra (1998-2000). \u00c8 anche vicecoordinatore regionale del suo partito, consigliere comunale e vicesindaco di Termini Imerese.\nCon la nascita della Margherita, fa parte del triunvirato che curer\u00e0 la costruzione del partito in Sicilia, assieme a Salvatore Cardinale e Francantonio Genovese.\nEletto nel 2006 per la prima volta alla Camera dei deputati nella XV Legislatura nella lista de l'Ulivo della circoscrizione Sicilia 1, a Montecitorio ha fatto parte della Commissione Bilancio.\nNel 2008 si candida come presidente della provincia di Palermo, sostenuto da Partito Democratico, Rifondazione Comunista, Italia dei Valori e La Sinistra l'Arcobaleno, ma non viene eletto.\n\u00c8 padre del saggista italiano Pietro Piro."}
{"id": "862687", "revid": "767487", "url": "https://it.wikipedia.org/wiki?curid=862687", "title": "Contea di Clay (Dakota del Sud)", "text": "La contea di Clay (in inglese Clay County) \u00e8 una contea dello Stato USA del Dakota del Sud. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di 13.537 abitanti. Il suo capoluogo \u00e8 Vermillion.\nGeografia fisica.\nL'U.S. Census Bureau certifica che l'estensione della contea \u00e8 di 1.079\u00a0km\u00b2, di cui 1.066\u00a0km\u00b2 composti da terra e 13\u00a0km\u00b2 composti di acqua.\nMaggiori citt\u00e0.\nTownship.\nLa contea \u00e8 divisa in 12 township:\nStoria.\nLa Contea di Clay venne istituita nel 1859."}
{"id": "862688", "revid": "41310", "url": "https://it.wikipedia.org/wiki?curid=862688", "title": "Programma Eutanasia T-4", "text": ""}
{"id": "862690", "revid": "1005847", "url": "https://it.wikipedia.org/wiki?curid=862690", "title": "Franco Piro", "text": "Biografia.\nNegli anni '70 fu dirigente a Bologna di Potere Operaio. Quando l'organizzazione cess\u00f2 di esistere, entr\u00f2 nel Partito Socialista Italiano. Viene eletto alla Camera dei deputati per tre legislature, rispettivamente nella IX, X e XI legislatura dal 1983 al 1994.\nNel 1994, in seguito alla dissoluzione del Partito Socialista Italiano, insieme ad altri esponenti del partito d\u00e0 vita alla \"Federazione dei Socialisti\", che nella lista \"Socialisti per la Libert\u00e0\" ottenne lo 0,46% nella quota proporzionale della Camera e non fu pi\u00f9 ripresentata alle successive elezioni europee dello stesso anno.\nAderisce quindi al Partito Socialista e al Nuovo PSI, con il quale si candida a sindaco in occasione delle elezioni comunali a Bologna del 2004.\nIn vista delle elezioni politiche del 2006, Piro passa a I Socialisti di Bobo Craxi ed \u00e8 capolista al Senato nella regione Emilia-Romagna, senza tuttavia essere eletto.\nDeputato disabile in carrozzella, affetto da poliomielite, fu padre della legge 104/92, si batt\u00e9 spesso per i diritti dei disabili.\nMuore improvvisamente nella notte del 20 febbraio 2017 all'et\u00e0 di 68 anni."}
{"id": "862692", "revid": "729019", "url": "https://it.wikipedia.org/wiki?curid=862692", "title": "Home Championship 1888", "text": "L'Home Championship di rugby del 1888 si tenne dal 4 febbraio al 10 marzo 1888. Al torneo parteciparono solo tre squadre a causa del boicottaggio inglese nei confronti delle altre tre squadre (l' rifiut\u00f2 di affiliarsi all'International Rugby Football Board, fondata da poco, durante quella che fu definita \"La grande disputa\")."}
{"id": "862694", "revid": "1610933", "url": "https://it.wikipedia.org/wiki?curid=862694", "title": "Leopardo arabo", "text": ""}
{"id": "862695", "revid": "767487", "url": "https://it.wikipedia.org/wiki?curid=862695", "title": "Missing...Presumed Having a Good Time", "text": "Missing...Presumed Having a Good Time \u00e8 il primo e unico album del gruppo The Notting Hillbillies, pubblicato nel 1990. Il significato \u00e8 una deformazione scherzosa dell'espressione usata nei bollettini militari: \"Missing, presumed dead\"; invece di \"disperso, presumibilmente morto\" si ha \"disperso, presumibilmente si sta divertendo\". Da qui si pu\u00f2 ricavare un titolo, molto meno fluido, che in italiano potrebbe essere: \"sono spariti... si dice per godersi la vita\". L'album ripropone degli standard del West Country, nel tentativo di ricostruire una ideale colonna sonora al mito del Far West, attraverso alcuni canti, tradizionali e non, alcuni dei quali sono cantati all'unisono: gli unici inediti sono \"Your own sweet way\", scritto da Mark Knopfler, \"That's Where I Belong\" di Brendan Croker e \"Will you miss me?\", dell'altro componente Steve Phillips, composti nell'identico stile.\nIn origine, Knopfler avrebbe dovuto semplicemente produrre un disco di Croker e Phillips come duo, finendo poi per essere coinvolto progressivamente. Il lavoro, nella sua concezione, \u00e8 infatti molto simile ai precedenti lavori di Croker con i 5 O'Clock Shadows, costituiti da cover molto rielaborate di brani tradizionali americani.\n\u00c8 il primo lavoro discografico di Knopfler pubblicato con una band differente dai suoi Dire Straits, al quale hanno preso parte personaggi di spicco della musica britannica e statunitense.\nL'album ha raggiunto la seconda posizione nella Official Albums Chart ed in Norvegia, la terza in Svizzera ed Austria, la quarta in Nuova Zelanda, la sesta in Germania (rimanendo 17 settimane in classifica), Italia ed Australia e l'ottava in Svezia."}
{"id": "862697", "revid": "729019", "url": "https://it.wikipedia.org/wiki?curid=862697", "title": "Home Championship 1889", "text": "L'Home Championship di rugby del 1889 si tenne dal 2 febbraio al 2 marzo 1889. Al torneo parteciparono solo tre squadre a causa del boicottaggio inglese nei confronti delle altre tre squadre (l' rifiut\u00f2 di affiliarsi all'International Rugby Football Board, appena fondata, durante quella che fu definita \"La grande disputa\")."}
{"id": "862698", "revid": "2128848", "url": "https://it.wikipedia.org/wiki?curid=862698", "title": "Ispirazione della Bibbia", "text": "All'interno della teologia cristiana con ispirazione si intende il fondamento dei testi della Bibbia nel progetto di autorivelazione di Dio all'uomo, una rivelazione che avviene in una dinamica trinitaria, dal Padre per il Figlio nell'unit\u00e0 dello Spirito Santo. I testi considerati ispirati sono ritenuti sacri, poich\u00e9 permettono di accedere alla Parola di Dio, fanno parte del canone della Bibbia e sono considerati normativi in particolare per questioni di fede e morale. Al contrario i testi non riconosciuti come ispirati sono considerati apocrifi.\nSi nota una notevole variet\u00e0 del modo di intendere l'ispirazione tra le varie confessioni cristiane e lungo il variare dei secoli. Questo ha portato alla stesura di diversi canoni biblici e a diversi modi di intendere l'effettiva storicit\u00e0 degli eventi narrati nei testi ispirati (vedi Inerranza della Bibbia).\nIspirazione nell'Antico Testamento.\nL'idea della particolare autorevolezza divina di alcune azioni o insegnamenti \u00e8 presente all'interno di alcuni \"loci\" dell'Antico Testamento. Nelle versioni italiane, in particolare quelle che seguono la Vulgata, viene talvolta usato il termine \"ispirazione\", ma il confronto col testo originale ebraico o aramaico evidenzia come in tali lingue mancasse un preciso termine con un significato tecnico come avviene per l'attuale 'ispirazione':\nIn moltissimi \"loci\" veterotestamentari si parla di \"Parola di Dio\" o vengono introdotti oracoli con la formula stereotipata \"Cos\u00ec dice il Signore\" (v. p.es. ; ; ; ; ...). Anche in questi casi manca il termine 'ispirazione', ma \u00e8 evidente che il testo presenta tali parole come 'ispirate', cio\u00e8 provenienti da Dio.\n stabilisce un nesso causale fra la manifestazione del carisma profetico e l'effusione dello Spirito Santo sui Settanta di Mos\u00e8: dopoch\u00e9 il Signore trasfer\u00ec lo Spirito Santo da Mos\u00e9 ai Settanta, questi ultimi iniziarono a dire parole profetiche. La profezia \u00e8 un capitolo importante dell'Antico Testamento di cui tale brano afferma la possibile ispirazione divina.\nIspirazione nel Nuovo Testamento.\n\u00c8 solamente nel Nuovo Testamento che compare il termine specifico e l'idea di 'ispirazione' riferito ad alcune opere precedenti. In particolare:\nL'esame di questi due passi mostra come gi\u00e0 in et\u00e0 apostolica (I secolo) vi fosse all'interno della comunit\u00e0 cristiana la consapevolezza della origine soprannaturale delle Scritture bibliche, sebbene siano state concretamente redatte da autori umani.\nInterpretazione teologica.\nLo stesso Nuovo Testamento dunque evidenzia come i testi sacri siano stati redatti da uomini (in termine tecnico \"agiografi\", dal greco letteralmente \"scrittori sacri\") ispirati da Dio, ma non chiarisce come debba essere considerato questo rapporto. Lungo i secoli, in particolare dai Padri della Chiesa e dai teologi scolastici, sono state fornite diverse interpretazioni circa il modo di intendere questo rapporto Dio-agiografi e dunque circa la natura stessa dell'ispirazione della Bibbia e della sua verit\u00e0 storica (vedi Inerranza della Bibbia).\nI vari modelli (espressioni, similitudini, spiegazioni concettuali) non devono essere visti necessariamente come esclusivi, cio\u00e8 scegliendone uno e rigettando gli altri. Non \u00e8 mancata, in particolare nella tradizione cattolica, una loro applicazione complementare, mettendo in risalto di volta in volta alcuni aspetti peculiari del processo ispirativo.\n\"Scritta da Dio\".\nIn alcuni passi dell'Antico Testamento () il decalogo viene detto \"scritto da Dio\", o addirittura \"dal dito di Dio\" (). Questa immagine, applicata ai soli dieci comandamenti dati a Mos\u00e8 sul monte, stabilisce un legame diretto e immediato tra la Parola di Dio e il testo sacro, senza alcuna mediazione umana. Agli occhi del moderno metodo storico-critico questo pu\u00f2 apparire come un modello eccessivamente semplicistico.\nDio autore.\nSolitamente nella tradizione cristiana e in particolare nel magistero cattolico, per esprimere il rapporto di Dio con la scrittura ispirata, Dio viene definito 'autore' della Bibbia. L'immagine va contestualizzata all'interno delle eresie dualistiche (v. in particolare il Manicheismo), per le quali l'autore dell'Antico Testamento non \u00e8 lo stesso del Nuovo Testamento. Scrive Agostino:\nL'immagine di Dio come autore della Bibbia \u00e8 successivamente ripresa dai principali concili cattolici:\nIl pericolo evidente di questo modello \u00e8 quello di negare o minimizzare il ruolo dell'autore umano. Proprio per questo il documento cattolico pi\u00f9 recente relativo alla Bibbia, la costituzione \"Dei Verbum\" del Concilio Vaticano II, nell'affermare che autore della Bibbia \u00e8 Dio, aggiunge che anche gli agiografi umani sono 'veri autori':\nDictatio.\nUn modello che ha avuto una notevole fortuna nell'antichit\u00e0 \u00e8 stato quello che vede nella Bibbia il risultato di una \"dictatio\" di Dio agli agiografi. Il termine latino 'dictare' non va inteso come del tutto coincidente con l'omologo italiano 'dettare': esso indica primariamente un dire intenso, autorevole, e in senso lato pu\u00f2 indicare la dettatura vera e propria.\nNel modello della \"dictatio\" il principale autore della Bibbia \u00e8 Dio, mentre l'agiografo ha un ruolo nettamente subordinato, anche se non vengono chiarite le modalit\u00e0 di tale rapporto. \u00c8 evidente il pericolo insito in questo modello che pu\u00f2 facilmente arrivare a minimizzare l'apporto umano nella stesura della Scrittura.\nDettatura.\nIl modello della \"dictatio\" fu radicalmente estremizzato dal teologo domenicano Domingo B\u00e1\u00f1ez (1528-1604). B\u00e1\u00f1ez vedeva nella Bibbia il risultato di una mera dettatura verbale da parte di Dio all'agiografo, che risulta cos\u00ec come niente pi\u00f9 che un mero copista. In ambito cristiano questo modello \u00e8 parte integrante dell'integralismo religioso che caratterizza in particolare alcuni movimenti protestanti in ambito statunitense: il contenuto della Bibbia viene direttamente da Dio e perci\u00f2 \u00e8 privo di errori e va preso alla lettera.\nUn modello simile \u00e8 presente anche nella tradizione islamica circa la formazione del Corano, dettato a Maometto.\nOrganon.\nL'immagine dell\"'organon\", traslitterazione della parola greca significante 'strumento', fu sviluppata fin dall'epoca patristica. Secondo tale modello l'agiografo umano, con le proprie facolt\u00e0 e conoscenze, \u00e8 uno strumento nelle mani di Dio. Rispetto al modello della dictatio si pu\u00f2 dire che, all'interno del rapporto Dio-agiografo, il baricentro si avvicina a quest'ultimo.\nGi\u00e0 nel II secolo l'apologista cristiano Atenagora di Atene scrive nella sua \"Supplica intorno ai cristiani\" (\"Legatio pro Christianis\", circa 176-180 d.C.) :\nL'opera anonima \"Cohortatio ad Graecos\" (II-III secolo) recita:\nIl modello godette di notevole fortuna nella teologia scolastica medievale che lo ha reinterpretato alla luce della metafisica Aristotelica: i testi biblici sono scritti da uomini, che ne rappresentano la causa efficiente (o strumentale), ma lo Spirito Santo rimane l'autore principale della Bibbia. Scrive Tommaso d'Aquino:\nNella tradizione cattolica contemporanea il modello dell\"'organon\" \u00e8 ripreso dall'enciclica \"Divino Afflante Spiritu\" di Pio XII (30 settembre 1943). L'enciclica per\u00f2 chiarisce il ruolo attivo e partecipe dell'autore \"strumento\" di Dio, del quale va tenuto conto in sede di ricerca:\nNel documento \"Dei Verbum\" del Concilio Vaticano II l'immagine dell'autore come strumento non \u00e8 presente.\nEconomico.\nIn epoca contemporanea il modello maggiormente diffuso tra teologi ed esegeti \u00e8 quello cosiddetto 'economico': il processo ispirativo va considerato all'interno dell'economia della salvezza, cio\u00e8 all'interno dei processi attuati da Dio e dagli uomini nella storia umana in vista della salvezza. In tal modo vengono messi in primo piano, unitamente all'azione di Dio e degli agiografi, i fattori storici, sociali, culturali, linguistici che hanno caratterizzato l'operato degli autori umani e dei destinatari degli scritti biblici.\nNel panorama cattolico il modello detto 'economico' che valorizza adeguatamente il contesto storico della Bibbia si fa strada solo in epoca relativamente recente. Nel 1902 \u00e8 istituita la Pontificia Commissione Biblica. Nel 1906 viene incentivato lo studio della Bibbia nei seminari. Nel 1908 \u00e8 istituito il Pontificio Istituto Biblico. Sempre dall'inizio del XX secolo vengono incentivate campagne di scavi archeologici in Palestina. Viene incentivato lo studio delle lingue originali della Bibbia e dei manoscritti biblici.\nQuesto nuovo corso all'interno della Chiesa cattolica viene descritto in maniera particolarmente lucida nel documento \"Divino Afflante Spiritu\" di Pio XII (30 settembre 1943).\nDogmatica.\nNella Chiesa Cattolica vige il dogma di credere tutto ci\u00f2 che \u00e8 contenuto nella parola di Dio scritta o tramandata, e viene proposto dalla Chiesa o con solenne definizione o con ordinario e universale magistero come verit\u00e0 da Dio rivelata. Tale formulazione \u00e8 contenuta nei canoni del Concilio Vaticano I e fu interamente ribadita dall'enciclica \"Satis Cognitum\" di papa Leone XIII.\nL'obbligo di credere riguarda non solo i libri che compongono la Sacra Scrittura, ma anche ci\u00f2 che in essa non \u00e8 esplicitamente menzionato e trova fondamento nella tradizione successiva dei Concili e dei Padri.\nLe fonti della fede salvifica sono Scritture, Concili e Padri. L'immutabile Magistero della Chiesa Cattolica li considera in eguale misura ispirati dallo Spirito Santo Dio e quindi aventi pari grado di verit\u00e0, unit\u00e0 e bont\u00e0 necessaria e sufficiente per conseguire il fine salvifico dell'esistenza terrena.\nI decreti conciliari, chiamati canoni, sono assimilati ai dogmi per quanto attiene all'effetto giuridico della scomunica che viene contemplato per quanti li disattendono. Il contenuto della parola di Dio tramandata include anche i dogmi mariani, la cui definizione si fonda su una tradizione esegetica plurisecolare e sull'elaborazione patristica e teologica della Sacra Scrittura.\nPrima ancora del Concilio di Trento, l'inno eucaristico \"Adoro te devote\", ufficialmente gi\u00e0 riconosciuto dalla Chiesa Cattolica nel XIII secolo, affermava: "}
{"id": "862707", "revid": "1855146", "url": "https://it.wikipedia.org/wiki?curid=862707", "title": "Villa Torlonia (Frascati)", "text": "La Villa Torlonia di Frascati \u00e8 una delle dodici Ville Tuscolane.\nStoria.\nNel 1563 il letterato italiano Annibal Caro acquist\u00f2 un terreno dall'abbazia di Grottaferrata nei pressi di Frascati sul quale costru\u00ec una villa che chiam\u00f2 Caravilla. Qui pass\u00f2 l'ultima parte della sua vita fin dal maggio del 1563 e qui scrisse la famosa versione dal latino dell\"'Eneide\". Annibal Caro chiam\u00f2 per i lavori l'architetto Nanni di Baccio Bigio che per molti anni segu\u00ec le varie realizzazioni.\nDagli eredi di Annibal Caro nel 1579 l'acquist\u00f2 la famiglia Cenci che la cedette successivamente al cardinale Tolomeo Galli di Como, vescovo di Frascati, che nel 1606 la pass\u00f2 al cardinale Scipione Borghese che cercava a Frascati una villa degna di ospitare il nuovo pontefice, lo zio Paolo V Borghese e che non sfigurasse rispetto alla Belvedere degli Aldobrandini. I Borghese impegnarono per l'esecuzione di lavori d'ampliamento l'architetto Flaminio Ponzio.\nSuccessivamente per 34.000 scudi la villa venne acquistata dal Duca di Gallese, Giovanni Angelo Altemps che la diede al Cardinale Ludovico Ludovisi nipote del papa Gregorio XV. Il papa Ludovisi predilesse questa villa dove passava molto del suo tempo libero. La famiglia Ludovisi chiam\u00f2 Carlo Maderno, il pi\u00f9 importante architetto del tempo, per lavori di adattamento ed ampliamento del nucleo edilizio pi\u00f9 antico; nel 1622 tutti i reperti antichi presenti nella villa, circa 50 pezzi, furono trasferiti alla Villa Ludovisi di Roma, poi divenuto museo romano.\nNel 1661 la villa venne acquistata da Pompeo Colonna, poi fin\u00ec per eredit\u00e0 a Lucrezia Colonna che la don\u00f2 nel 1680 a Giuseppe Lotario Conti. La famiglia Conti vendette la villa alla famiglia Cesarini-Sforza che nel 1841 pass\u00f2 alla famiglia Torlonia. Tutti questi personaggi e famiglie hanno nel tempo profuso ricchezze per realizzarvi opere di straordinaria bellezza che il sito meritava e che ancora oggi sono fruibili.\nNel bombardamento di Frascati dell'8 settembre 1943 il fabbricato della villa sub\u00ec ingenti danni tanto che fu completamente demolito e venne ricostruito un edificio residenziale, mentre il parco divenne pubblico in seguito ad una permuta nel 1954, tra il Comune di Frascati ed il duca Andrea Torlonia, del parco della villa in cambio della Tenuta Quadrato."}
{"id": "862708", "revid": "15428", "url": "https://it.wikipedia.org/wiki?curid=862708", "title": "Filippo II Augusto di Francia", "text": ""}
{"id": "862709", "revid": "729019", "url": "https://it.wikipedia.org/wiki?curid=862709", "title": "Giorgio Oberweger", "text": "Atleta di grande valore, primatista italiano del lancio del disco con 51,49 m e nei 110 m ostacoli, fu anche un asso della Regia Aeronautica durante la seconda guerra mondiale. Dopo la fine del conflitto ricopr\u00ec a lungo l'incarico di Commissario tecnico della Nazionale maschile di Atletica leggera.\nBiografia.\nNacque a Trieste 22 dicembre 1913, figlio di Georg e Elena Codan. Il suo primo approccio con lo sport avviene nel canottaggio con la Canottieri Adria di Trieste. Successivamente si avvicin\u00f2 all'atletica provando diverse discipline come la marcia, le corse veloci, il salto in lungo e quello in alto. S'interess\u00f2 anche al nuoto, allo sci, al motociclismo ed al ciclismo. Nel 1931 partecip\u00f2 al Gran Premio dei Giovani nelle gare di Pentathlon con i colori della Giovinezza Trieste. In quell'anno cominci\u00f2 a dedicarsi ai lanci ed in particolare al lancio del disco. In questa specialit\u00e0 alle Olimpiadi del 1936 si aggiudic\u00f2 la medaglia di bronzo e ai campionati europei di atletica leggera di due anni pi\u00f9 tardi, dopo il sesto posto del 34, quella d'argento. Nel 1938 fu primatista italiano nel disco con 51,49 e nei 110 m ostacoli, gara cui partecip\u00f2 agli europei venendo per\u00f2 eliminato nelle qualificazioni.\nDopo essersi laureato in legge all'Universit\u00e0 di Bologna, nel 1938 prese il brevetto di pilota civile di primo grado vincendo in seguito il concorso per l'ingresso nella Regia Aeronautica. Durante la seconda guerra mondiale oper\u00f2 nel Mediterraneo, nel Mare del Nord, nel Canale della Manica e nell'Africa settentrionale. Volando a bordo dei caccia Fiat C.R.42 Falco, e successivamente Fiat G.50 Saetta, consegu\u00ec cinque vittorie aeree, divenendo asso dell'aviazione. Fu decorato con una Medaglia d'argento e due Croci di guerra al valor militare. Cinque mesi circa prima di morire sarebbe arrivata per lui la nomina a tenente colonnello e l'iscrizione al Ruolo d'Onore.\nNel 1946 venne nominato Commissario tecnico della Nazionale maschile di atletica leggera, carica che conserver\u00e0 fino al 1960.\nAlle Olimpiadi di Londra fu l'allenatore di Adolfo Consolini e Giuseppe Tosi, rispettivamente oro ed argento nel lancio del disco in quell'occasione, e venne iscritto alla gara per poter meglio stare a contatto con loro e dare istruzioni e consigli.\nTra il 1964 e il 1969 torn\u00f2 a ricoprire il ruolo di Commissario Tecnico, questa volta in veste di Commissario unico. Tra la fine degli anni sessanta e il 1972 fece parte del Consiglio della Federazione mondiale di Atletica leggera (IAAF). \u00c8 questa la massima carica direttiva da lui ricoperta nella sua carriera di dirigente.\nNello stesso periodo presiedette la Scuola centrale dello sport, conservando l'incarico fino al 1972.\nNegli ultimi anni di vita stava collaborando con Augusto Frasca ad un libro di memorie che non ebbe il tempo di firmare. Si spense a Roma il 14 ottobre 1998."}
{"id": "862710", "revid": "1305772", "url": "https://it.wikipedia.org/wiki?curid=862710", "title": "Mogok", "text": "Mogok (in birmano \u1019\u102f\u102d\u1038\u1000\u102f\u1010\u1039\u200c) \u00e8 una citt\u00e0 di 150.000 abitanti nella divisione di Mandalay della Birmania (Myanmar), situata a 200\u00a0km a nord di Mandalay e 148 a nord-est di Shwebo. A 1170 metri di altitudine, la citt\u00e0 ha un clima abbastanza temperato per tutto l'arco dell'anno. La popolazione \u00e8 in maggioranza Bamar, con minoranze di Shan, Lisu, Palaung e Karen, ma anche Cinesi, Hindi e Nepalesi.\nMogok \u00e8 stata famosa fin dai tempi antichi per le sue gemme, specialmente rubino e zaffiro, ma si trovano anche pietre semi-preziose come lapislazzuli, granato, lunaria, crisolito e crisoberillo. Le gemme si trovano fra le ghiaie alluvionali calcaree del fiume Irrawaddy e si raccolgono con la bataia o a mano. In questi ultimi anni iniziano a svilupparsi delle meccanizzazioni della raccolta.\nLe gemme sono vendute in mercati di Mogok; comunque, gli stranieri devono richiedere permessi speciali per visitare la citt\u00e0 perch\u00e9 importazione ed esportazione non autorizzata dallo SPDC di gemme \u00e8 illegale."}
{"id": "862712", "revid": "79968", "url": "https://it.wikipedia.org/wiki?curid=862712", "title": "Marilena Samperi", "text": "Avvocata patrocinante in Cassazione, \u00e8 un'esponente del Partito Democratico.\nBiografia.\nDal 1993 al 2002 \u00e8 stata Sindaco di Caltagirone per due mandati e membro del Direttivo Nazionale dell'ANCI.\nUno dei risultati pi\u00f9 importanti durante la carica di sindaco \u00e8 stato realizzato con la nascita dell'Agenzia di Sviluppo Integrato di Caltagirone, di cui \u00e8 stata presidente dal 1998 al 2007.\nA Caltagirone \u00e8 stata anche consigliere comunale e capogruppo dei Ds fino al 16 febbraio 2006, quando si \u00e8 dimessa per candidarsi alle elezioni politiche del 2006, dove viene eletta alla Camera dei deputati nella lista dell'Ulivo nella Circoscrizione Sicilia 2. Durante la XV legislatura \u00e8 stata Presidente del Consiglio di giurisdizione.\nAlle elezioni politiche del 2008 viene rieletta alla Camera nella lista del Partito Democratico nella Circoscrizione Sicilia 2 e diventa Segretario della Giunta per le autorizzazioni, componente del Comitato parlamentare per i procedimenti di accusa e della Commissione Giustizia."}
{"id": "862714", "revid": "729019", "url": "https://it.wikipedia.org/wiki?curid=862714", "title": "Home Championship 1890", "text": "L'Home Championship di rugby del 1890 si tenne dal 1\u00ba febbraio al 15 marzo 1890. L', dopo che la contesa nota come \"La grande disputa\" riguardo all'affiliazione all'International Rugby Football Board, si ricompose, torn\u00f2 a partecipare al torneo, vincendolo a pari punteggio della ."}
{"id": "862718", "revid": "287204", "url": "https://it.wikipedia.org/wiki?curid=862718", "title": "SEAT Leon", "text": ""}
{"id": "862719", "revid": "1186766", "url": "https://it.wikipedia.org/wiki?curid=862719", "title": "Seat Leon", "text": ""}
{"id": "862721", "revid": "729019", "url": "https://it.wikipedia.org/wiki?curid=862721", "title": "Home Championship 1891", "text": "Il torneo di rugby Home Championship del 1891 si disput\u00f2 dal 3 gennaio al 7 marzo. Il torneo venne vinto dalla Scozia."}
{"id": "862722", "revid": "1543377", "url": "https://it.wikipedia.org/wiki?curid=862722", "title": "Trachemys decussata", "text": "La tartaruga scivolatrice cubana (Trachemys decussata ()), chiamata \"jicotea\" nei Caraibi, \u00e8 una testuggine appartenente alla famiglia degli emididi.\nTassonomia.\nSono note le seguenti sottospecie:\nNon accettata:\nMorfologia.\nIl carapace della \"T. decussata\" raggiunge una dimensione massima di 39\u00a0cm, \u00e8 dentellato posteriormente e presenta una svariata gamma di colorazioni non essendoci una livrea definita se non nei giovani esemplari.\nLe suture tra gli scuti sono irregolari e leggermente bordate di scuro con una linea spezzata che orna la seconda e terza scaglia vertebrale lungo la cresta dorsale.\nPiccole coppie di macchie scure ornano le scaglie pleurali.\nLa pigmentazione pu\u00f2 variare dal marrone, al verdastro, all'olivastro o all'ocra dorato.\nIl piastrone, anch'esso dentellato posteriormente, \u00e8 giallo con bordature scure.\nLa testa \u00e8 verde o olivastra con una fitta puntinatura scura. Due striature con tratteggiatura irregolare scura si dipartono dagli occhi al collo passando sopra il timpano.\nLa \"T.decussata\" ssp. \"decussata\" (Grey, 1831) \u00e8 presente nella zona centrale ed orientale di Cuba ed ha il carapace oblungo, leggermente arcuato o appiattito, la pelle \u00e8 verde oliva. Una variet\u00e0 con il carapace pi\u00f9 appiattito \u00e8 presente nel Rio Jobabo, denominata \"T.decussata\" ssp. \"plana\" (Barbour &amp; Carr, 1940), al momento non \u00e8 ritenuta una sottospecie valida.\nLa \"T.decussata\" ssp. \"angusta\" (Barbour &amp; Carr, 1940) \u00e8 presente nella zona occidentale di Cuba, nell'isola di Pinos e nelle Gran Cayman e Brac Cayman dove \u00e8 stata probabilmente introdotta. Il carapace \u00e8 allungato e leggermente arcuato, la pelle \u00e8 grigio marrone.\nCaratteristica comune \u00e8 il muso tondeggiante e le giunzioni tra gli scuti segnate da una sottile linea scura.\nAlcuni esemplari tendono con gli anni ad assumere una colorazione molto scura.\nQuesta caratteristica si presenta anche in altre specie di \"Trachemys\" rendendole indistinguibili tra loro tanto che in passato furono ritenute specie a s\u00e9 stante con il nome di \"Trachemys rugosa\" \n(Shaw, 1802).\nDimorfismo sessuale.\nIl riconoscimento del sesso avviene attraverso l'individuazione dei caratteri sessuali secondari.\nla coda del maschio \u00e8 lunga, robusta e grossa alla base, unghie molto sviluppate e carapace appiattito. La femmina ha coda e unghie corte e carapace bombato.\nBiologia.\nAlimentazione.\nCome molte tartarughe del genere \"Trachemys\", la tartaruga palustre cubana \u00e8 onnivora e da adulta si ciba di piante acquatiche, di piccoli invertebrati e vertebrati.\nI giovani esemplari sono prevalentemente carnivori.\nRiproduzione.\nI maschi durante il corteggiamento adottano la tipica ritualit\u00e0 delle \"Trachemys\" nordamericane e delle Indie occidentali, vibrando le zampe anteriori innanzi il muso della femmina. \nLe deposizioni delle uova avvengono tra aprile e luglio con schiuse tra luglio e settembre. Alla nascita il carapace dei giovani esemplari \u00e8 lungo intorno ai 31mm ed \u00e8, rispetto agli adulti, pi\u00f9 arcuato e con colorazione pi\u00f9 brillante.\nLetargo.\nNei luoghi di origine, dal clima tropicale, questa specie non va in letargo.\nHabitat.\nI loro habitat preferiti sono i laghi, gli stagni e i fiumi dal corso d'acqua lento e fangoso con abbondanza di piante acquatiche. Occasionalmente sono state osservate nelle acque salmastre delle foreste di mangrovie.\nD'estate al prosciugarsi delle pozze d'acqua scavano delle buche nel fango o si riparano nei boschi o nell'erba alta."}
{"id": "862731", "revid": "107831", "url": "https://it.wikipedia.org/wiki?curid=862731", "title": "Ilario Floresta", "text": "Imprenditore nel campo delle telecomunicazioni ed esponente di Forza Italia, \u00e8 approdato per la prima volta alla Camera dei deputati nella XII legislatura nelle liste di Forza Italia nel collegio maggioritario di Giarre. Riconfermato nello stesso collegio e con la stessa lista nella legislatura successiva, nella XIV Legislatura \u00e8 stato eletto ancora col maggioritario a Giarre, ma nella lista civetta Abolizione dello scorporo. Nella XV Legislatura \u00e8 stato confermato deputato nella lista di Forza Italia per la circoscrizione Sicilia 2.\nDurante tutte e quattro le legislature a cui ha preso parte \u00e8 stato componente della Commissione Trasporti della Camera, con una pausa durante il primo governo Berlusconi, durante il quale \u00e8 stato Sottosegretario di Stato al Bilancio.\nProcedimenti giudiziari.\n\u00c8 stato consigliere di amministrazione di ENAV \nNel 2013, a fronte del reato contestato di corruzione per atti contrari ai doveri d'ufficio, Floresta patteggia una pena di 1 anno e 4 mesi in relazione ad un presunto versamento di 300.000 euro per acquistare una casa in Egitto, affinch\u00e9 a Selex fossero garantiti appalti dell'Enav."}
{"id": "862732", "revid": "2194416", "url": "https://it.wikipedia.org/wiki?curid=862732", "title": "Essenza di trementina", "text": "L'essenza di trementina o spirito di trementina \u00e8 un liquido che si ottiene per distillazione in corrente di vapore dalla trementina, una resina delle conifere.\nViene usata come solvente nell'industria delle vernici e delle pitture, nonch\u00e9 per sciogliere le cere nella lucidatura dei mobili, sebbene ultimamente sia stata sostituita con altri solventi a base di idrocarburi; per la sua azione revulsiva \u00e8 talvolta usata in farmacia. \u00c8 il punto di partenza per la sintesi della canfora nel metodo ideato dal chimico francese Auguste B\u00e9hal.\nViene detta anche \"acquaragia naturale\", per distinguerla dall'acquaragia minerale.\nMetodi di estrazione.\nSi conoscono quattro metodi di estrazione dell'essenza di trementina, a seconda di quale parte dell'albero si usa per ottenerla:\nBolle tra i 155\u00b0 e 170\u00b0 ed ha una densit\u00e0 compresa tra 0,85 e 0,87 g/cm3.\n\u00c8 incolore, ma ha un odore penetrante, dovuto anche alla sua elevata evaporazione. \nSi tratta di un prodotto infiammabile, nocivo per ingestione, inalazione e contatto cutaneo; esso \u00e8 altres\u00ec tossico per gli organismi acquatici, mentre \u00e8 ancora dubbio il suo potenziale effetto cancerogeno ."}
{"id": "862733", "revid": "31465", "url": "https://it.wikipedia.org/wiki?curid=862733", "title": "Spirito di trementina", "text": ""}
{"id": "862734", "revid": "729019", "url": "https://it.wikipedia.org/wiki?curid=862734", "title": "Home Championship 1892", "text": "Il torneo di rugby Home Championship del 1892 si disput\u00f2 dal 2 gennaio al 5 marzo. Il torneo venne vinto dall'Inghilterra."}
{"id": "862735", "revid": "124790397", "url": "https://it.wikipedia.org/wiki?curid=862735", "title": "Beatrice Margiotti", "text": "Biografia.\n\u00c8 attiva sin dagli anni ottanta.\nDal 1991 al 2014 \u00e8 stata una delle speaker di \"Prima Pagina\", il TG mattutino di Canale 5, nonch\u00e9 di programmi d'attualit\u00e0 come \"Terra!\", \"Matrix\", \"Chi l'ha visto?\", \"Quark\" e altri."}
{"id": "862736", "revid": "1543377", "url": "https://it.wikipedia.org/wiki?curid=862736", "title": "Il libro della giungla (serie animata 1989)", "text": " \u00e8 un anime giapponese del 1989 basato sui racconti de \"Il libro della giungla\" e \"Il secondo libro della giungla\" di Rudyard Kipling.\nTrama.\nLa serie riprende le avventure di Mowgli, il ragazzo allevato dai lupi, ampliandole con nuovi episodi e personaggi, soprattutto nel branco di lupi. Mowgli impara a sopravvivere nella giungla e a relazionarsi con gli animali e successivamente, con gli altri uomini, trovando amici e nemici da entrambe le parti.\nRiferimenti.\nQuesto cartone ha ispirato alcune serie, ovvero \"Simba \u00e8 nato un re\", \"Winner e il bambino della V profezia\" e \"Simba Jr il re del football\" dove comparivano vari personaggi del \"libro della giungla\". Alcuni, ovvero Luri, Kaa, Shere Kahan e Tabaqui mantenevano sostanzialmente lo stesso design, mentre Baloo e Bagheera si presentavano con un aspetto diverso (il primo come un orso di colore marrone e con il muso diverso, il secondo come una normale pantera maculata anche lui col muso diverso).\nTrasmissione e distribuzione.\nIn Giappone la serie venne trasmessa dal 2 ottobre 1989 al 29 ottobre 1990 su TV Tokyo.\nIn Italia la serie venne distribuita in origine nel 1991 dalla Deagostini Jr con una serie di VHS contenenti due episodi ciascuna pi\u00f9 un breve documentario sugli animali e corredati da un volume che proponeva la versione a fumetti degli episodi e vari dossier sulla natura. Queste cassette inoltre contenevano una sigla diversa da quella proposta pi\u00f9 tardi per la televisione, scritta da Carmelo Carucci e da Alessandra Valeri Manera e cantata da Cristina D'Avena.\nIn TV la serie venne trasmessa su Rete 4 la prima volta nel 1991 e negli anni successivi fu replicata su Canale 5 e Italia 1, fino all'estate del 2003. Nel 2008 venne proposta su Boing e nel 2009 su Hiro. Poco tempo dopo la prima messa in onda, la Bim Bum Bam Video inoltre propose un lungometraggio dedicato alla serie. In realt\u00e0 si trattava solo di un collage degli episodi principali in modo che la storia venisse nel complesso ricreata. Questo lungometraggio venne riproposto anche da Mondo Home Entertainment in DVD nel 2006.\nNel 2008 Mondo Home Entertainment ripropone l'intera serie in 12 DVD contenenti dai cinque ai quattro episodi. Tempo dopo escono anche due cofanetti DVD contenenti sei dischi ciascuno. \u00c8 presente una versione strumentale della sigla giapponese al posto di quella italiana.\nDall'11 novembre 2013 gli episodi vennero pubblicati per lo streaming su internet sul canale di YouTube \"Mondo TV - Il libro della natura\", senza la vecchia sigla, sostituita da una sigla strumentale il cui compositore non \u00e8 accreditato.\nDoppiaggio.\nIl doppiaggio italiano \u00e8 stato eseguito presso lo Studio P.V. di Milano sotto la direzione di Enrico Maggi. La traduzione dal giapponese \u00e8 a cura di Paola D'Accardi ed i dialoghi italiani sono di S. Segala.\nSigle.\nIn Spagna la sigla \u00e8 stata usata per un altro cartone animato ambientato nella giungla, questa volta africana: \"Kimba il leone bianco\"."}
{"id": "862741", "revid": "116002004", "url": "https://it.wikipedia.org/wiki?curid=862741", "title": "Baesweiler", "text": "Baesweiler \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia ed alla regione urbana (\"St\u00e4dteRegion\") di Aquisgrana (targa AC).\nBaesweiler si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "862744", "revid": "1924342", "url": "https://it.wikipedia.org/wiki?curid=862744", "title": "I'm Breathless", "text": "I'm Breathless \u00e8 la parziale colonna sonora del film Dick Tracy e un album discografico di musiche ispirate dal film della cantautrice statunitense Madonna, pubblicato nel 1990 dall'etichetta Sire Records.\nDescrizione.\n\"I'm Breathless\" \u00e8 a met\u00e0 strada tra un album in studio e una colonna sonora. Il titolo dell'album \"I'm Breathless\" si riferisce al personaggio del film Dick Tracy, Breathless Mahoney, interpretato da Madonna. Nella versione italiana della pellicola il nome Breathless Mahoney viene tradotto come Mozzafiato Mahoney.\nNell'album sono presenti i brani \"Sooner or Later\", \"More\" e \"What Can You Lose?\" che sono tratti dal film Dick Tracy. Dal film Madonna reinterpreta inoltre \"Now I'm Following You\" insieme a Warren Beatty, che in \"Dick Tracy\" viene cantata da Andy Paley.\nGli altri brani dell'album sono comunque ispirati dalle atmosfere del film, tra cui \"Something to Remember\", inclusa nell\"'omonima raccolta\" di Madonna, del 1995.\nIn \"I'm Breathless\" collabora anche Stephen Sondheim che nel 1991 ha vinto un Oscar, per il brano \"Sooner Or Later\", come miglior canzone originale. Durante la premiazione degli Oscar Madonna ha proposto \"Sooner Or Later\" in un'ironica interpretazione.\nIn un'intervista rilasciata nel 1998 Madonna ha dichiarato di amare ogni canzone di quest'album.\nSingoli.\n\"Vogue\" \u00e8 il primo singolo estratto dall'album, seguito da \"Hanky Panky\". Il successo di \"Vogue\" port\u00f2 al successo oltre all'album anche il film \"Dick Tracy\" e il controverso tour di Madonna, il \"Blond Ambition Tour\". Entrambi i singoli entrano nelle classifiche di tutto il mondo, permanendovi parecchie settimane. Contestualmente, l'album raggiunge il secondo posto della Billboard 200 Chart.\nLa prevista uscita di altri due singoli \"Now I'm Following You\" e \"Sooner or Later\" viene cancellata in favore di \"Justify My Love\" e \"Rescue Me\", unici brani inediti contenuti nell'album successivo \"The Immaculate Collection\" uscito nel dicembre dello stesso anno."}
{"id": "862746", "revid": "729019", "url": "https://it.wikipedia.org/wiki?curid=862746", "title": "Home Championship 1893", "text": "Il torneo di rugby Home Championship del 1893 si disput\u00f2 dal 7 gennaio all'11 marzo. Il torneo venne vinto dal Galles"}
{"id": "862747", "revid": "15428", "url": "https://it.wikipedia.org/wiki?curid=862747", "title": "Bonifacio I di Monferrato", "text": ""}
{"id": "862749", "revid": "15428", "url": "https://it.wikipedia.org/wiki?curid=862749", "title": "Corrado di Monferrato", "text": ""}
{"id": "862750", "revid": "110157", "url": "https://it.wikipedia.org/wiki?curid=862750", "title": "Danmarkshavn", "text": "Danmarkshavn \u00e8 una stazione meteorologica della Groenlandia di 8 abitanti; il suo nome significa \"porto della Danimarca\", ed \u00e8 il porto pi\u00f9 a nord della costa orientale dell'isola che pu\u00f2 essere raggiunto senza l'ausilio di una rompighiaccio: \u00e8 situato a soli 1500 km dal Polo Nord. Si trova nel Parco nazionale della Groenlandia nordorientale, fuori da qualsiasi comune; \u00e8 situata nella parte meridionale della Terra di Re Federico VIII e viene rifornita ogni agosto dei beni necessari. Nella baia antistante la stazione si stanno compiendo ricerche per l'estrazione del petrolio nelle regioni artiche."}
{"id": "862751", "revid": "716047", "url": "https://it.wikipedia.org/wiki?curid=862751", "title": "Moto di puro rotolamento", "text": "In fisica classica il moto di puro rotolamento \u00e8 quello in cui un corpo rigido rotola senza strisciare. La rotazione avviene attorno al punto di contatto istantaneo che ha velocit\u00e0 nulla. La ruota che ha avuto una importanza fondamentale nello sviluppo della societ\u00e0 moderna in condizioni normali di lavoro \u00e8 ben descritta da questo tipo di moto. Normalmente la forza di attrito statico \u00e8 quella che garantisce l'immobilit\u00e0 del punto di contatto, notiamo che dopo un tempo infinitesimo il punto di contatto diventa un punto infinitesimo vicino e via di seguito.\nLa forza di attrito statico non compie alcun lavoro, ma pur tuttavia, a causa della deformazione del punto di contatto, si ha una dissipazione di energia tale effetto viene quantificato dall'attrito volvente. Ma in ogni caso questa forma di dissipazione dell'energia \u00e8 in genere molto minore a quello che ci sarebbe se il punto di contatto strisciasse. Di conseguenza per mantenere il moto di puro rotolamento viene richiesta molta minore energia rispetto a quella necessaria per fare strisciare gli oggetti.\nPer avere moto di puro rotolamento \u00e8 opportuno che l'oggetto sia simmetrico assialmente, anche se non \u00e8 necessario. La sezione del corpo rigido \u00e8 in genere un cerchio, tipicamente si ha a che fare quindi con cilindri o sfere. \nUn punto qualsiasi sulla superficie durante il moto di puro rotolamento ha come traiettoria una cicloide.\nApplicazioni.\nLa maggior parte deimezzi di trasporto moderni usano le ruote e quindi sfruttano il moto di puro rotolamento per lo spostamento.\nLo slittamento deve essere evitato, altrimenti si perde il controllo del mezzo con gravi conseguenze pratiche. Accade di scivolare\nse la strada \u00e8 coperta da neve, sabbia o olio o quando viene eseguita una curva a grande velocit\u00e0 o viene fatta una frenata brusca o una improvvisa accelerazione: cio\u00e8 quando la forza di attrito statico non riesce ad ancorare il punto di contatto al suolo.\nUna delle applicazioni principali del moto di rotolamento \u00e8 l'uso dei cuscinetti a sfera. Normalmente sono\ndelle sfere di metallo incapsulate tra due anelli che possono ruotare in maniera indipendente tra di loro. In molti meccanismi, l'anello\ninterno \u00e8 solidale con l'asse fisso. Quindi l'anello interno \u00e8 fisso e quello esterno \u00e8 libero di muoversi con poco attrito. Quasi tutti i motori (come quelli dei ventilatori, trapani o utensili elettrici in genere) hanno dei cuscinetti a sfera.\nL'attrito dipende dalla qualit\u00e0 dei cuscinetti a sfera e dalla loro lubrificazione.\nNelle societ\u00e0 primitive per trasportare oggetti pesanti si usavano delle piattaforme piatte poggiate su cilindri di legno che permettevano con il riposizionamento continuo dei tronchi sulla parte frontale, in questa era possibile fare trasporti lineari su grandi distanze. Ovviamente nella societ\u00e0 moderna si usano sistemi pi\u00f9 semplici ed efficienti.\nDinamica.\nIndichiamo con formula_1 il vettore che ha origine nel centro di massa del corpo rigido C e l'altro estremo sul punto istantaneo di contatto O con il piano di appoggio. La velocit\u00e0 angolare formula_2 \u00e8 un vettore normale al piano contenente la sezione del cerchio, con origine nel centro di massa.\nNel moto dei corpi rigidi \u00e8 sempre possibile descrivere il moto di una qualsiasi punto come la combinazione del moto traslatorio del centro di massa e la rotazione attorno ad un asse passante per il centro di massa.\nIn particolare quindi la velocit\u00e0 del punto di contatto \u00e8 descritta dalla relazione:\nImponendo che tale velocit\u00e0 sia nulla si ha che:\nQuindi se il corpo si muove verso destra, come nella figura, la rotazione avviene in senso orario. In modulo quindi \ncio\u00e8 nel moto di puro rotolamento esiste una relazione ben precisa tra la velocit\u00e0 del centro di massa e la velocit\u00e0 angolare (che non dipende dalla scelta del polo). Se quindi la velocit\u00e0 del centro di massa cambia nel tempo, cio\u00e8 il moto \u00e8 accelerato, la stessa cosa deve fare la velocit\u00e0 angolare per cui anche:\navendo indicato con formula_7 la accelerazione del centro di massa e con formula_8 la accelerazione angolare.\nEnergia.\nDetta formula_9 la velocit\u00e0 angolare istantanea il moto nel punto di contatto \u00e8 un moto solo rotatorio e se il momento di inerzia\ndel corpo attorno al punto di contatto \u00e8 formula_10 l'energia cinetica \u00e8 rotazionale vale:\nSe il corpo rigido \u00e8 simmetrico assialmente, con massa formula_12 e distanza tra il punto di contatto e il centro di massa pari a formula_13,\nper il teorema di Huygens-Steiner la relazione che lega formula_10 e il momento di inerzia parallelo passante per il centro di massa formula_15 \u00e8:\nQuindi posso anche scrivere:\nMa nel moto di puro rotolamento si ha che formula_18, quindi\nCio\u00e8 il moto di puro rotolamento \u00e8 la combinazione di un moto rotatorio e traslatorio del centro di massa con una energia cinetica rotazionale formula_20 ed una \ntraslazionale formula_21.\nAlcuni casi particolari.\nMoto di puro rotolamento con sola forza applicata al centro di massa.\nImmaginiamo di avere un corpo rigido a sezione circolare di raggio formula_13 e massa formula_23 come mostrato in figura su cui agisce una forza motrice sul centro di massa parallela al piano di appoggio orizzontale (questo \u00e8 il caso delle ruote non motrici di una automobile).\nLa figura mette in evidenza le varie forze agenti sul corpo: \nla formula_24 parallela al piano applicata sul centro di massa;\nformula_25 la forza di attrito statico; la forza peso formula_26, la reazione vincolare formula_27.\nLa reazione vincolare bilancia esattamente la forza peso (se la superficie fosse un piano inclinato l'equazioni sarebbero diverse):\nMentre per quanto riguarda la direzione orizzontale, l'equazione oraria ( prima equazione cardinale) \u00e8: \nPer quanto riguarda il momento angolare ( seconda equazione cardinale), definendo con formula_15 il momento di inerzia rispetto all'asse di rotazione del corpo e scelto il centro di massa come polo:\nEguagliando le due espressioni cio\u00e8 imponendo che il moto sia di puro rotolamento:\nL'unica incognita diventa la forza di attrito formula_25 che vale:\nQuindi la forza di attrito in modulo \u00e8 sempre inferiore al valore della forza trainante. Ma in ogni caso deve anche valere la condizione che:\nQuesto impone che per garantire un moto di puro rotolamento la forza da applicare\nal centro di massa deve essere inferiore ad un certo valore massimo:\nNotare che se venisse applicata una forza maggiore di formula_37, il punto di contatto striscerebbe, in quanto la forza di attrito statico non sarebbe pi\u00f9 sufficiente a bloccarlo sul piano di appoggio, si avrebbe quindi che il moto non sarebbe di puro rotolamento in quanto: \nVia via che crescesse la forza applicata il moto traslatorio prevarrebbe sul moto rotatorio.\nLa funzione dell'attrito statico \u00e8 essenziale nel moto di puro rotolamento, in quanto causa un momento di una forza (fR) che fa ruotare il corpo, e quindi il corpo trasla (per effetto della forza F applicata) e contemporaneamente ruota a causa dell'attrito. Se non ci fosse attrito il corpo semplicemente traslerebbe. Notare che se la sezione del corpo ruotante non fosse perfettamente circolare il moto diventerebbe in quei punti di contatto prevalentemente traslatorio e la forza di attrito svolgerebbe anche un'azione frenante; l'esempio pi\u00f9 chiaro \u00e8 il caso delle ruote delle automobili non motrici sgonfie.\nSe la forza fosse stata frenante, quindi con direzione opposta alla direzione del moto, anche la forza di attrito avrebbe avuto direzione opposta, matematicamente tutte le equazioni sarebbero rimaste eguali, formula_39 sarebbe la forza frenante massima applicabile.\nMoto di puro rotolamento con solo momento applicato sull'asse.\nImmaginamo di avere una ruota sul cui asse \u00e8 applicato un momento motore formula_40.\nQuesto \u00e8 il caso delle ruote motrici di una automobile. Nella figura sono mostrate le forze ed il momento. Immaginiamo che il moto si svolga su un piano orizzontale. Notare che il verso della forza di attrito \u00e8 opposto al caso precedente. \nLa reazione vincolare bilancia esattamente la forza peso come nel caso precedente. Ma per quanto riguarda la componente orizzontale si ha:\nPer quanto riguarda il momento angolare, tenendo presente che se il momento fa ruotare il corpo in senso orario, la forza di attrito esercita un momento in direzione opposta:\nEguagliando le due espressioni (condizione necessaria per avere moto di puro rotolamento):\nDa cui si ricava che formula_25 vale:\nla forza d'attrito \u00e8 la forza motrice che causa il moto traslatorio, ma anche in questo caso si ha la condizione che:\ne quindi:\nSe il momento applicato \u00e8 maggiore di formula_48 il moto rotatorio \u00e8 prevalente sul moto traslatorio. Questo \u00e8 il caso delle ruote motrici di una automobile quando su di esse viene applicato un momento maggiore di quello che permette la trazione e le ruote slittano.\nLa forza di attrito \u00e8 la forza che causa il moto traslatorio, la ragione per cui gli pneumatici delle automobili sono fatti di gomma \u00e8 per avere un elevato attrito statico con il fondo stradale. \nNotiamo che se ci fosse stato un momento frenante la forza di attrito avrebbe avuto verso opposto, ed avrebbe quindi l'effetto di rallentare il moto. Ma l'espressione del momento massimo applicabile sarebbe stata la stessa.\nMoto di puro rotolamento con un momento ed una forza applicata.\nImmaginiamo che il moto si svolga su un piano inclinato in salita con inclinazione formula_49, sul corpo agisce un momento motore formula_40. La forza peso ha una componente tangenziale al piano formula_51 e una normale\nformula_52. \nLa reazione vincolare bilancia esattamente la componente della forza peso perpendicolare al piano:\nMentre la legge del moto nella direzione del piano di appoggio \u00e8:\nPer quanto riguarda il momento angolare tenendo presente che, se il momento fa ruotare il corpo in senso orario, la forza di attrito esercita un momento in direzione opposta:\nDalla condizione che il moto sia di puro rotolamento segue che:\nImponendo la condizione che:\nSi ha che per avere moto di puro rotolamento:\nVi \u00e8 anche una inclinazione massima del piano inclinato al di sopra della quale qualsiasi moto di puro rotolamento non \u00e8 possibile (quando \u00e8 nullo formula_48) cio\u00e8 se si ha che formula_60.\nIn discesa formula_61 \u00e8 possibile un moto di puro rotolamento anche in assenza di attrito per un opportuno momento motore. Se in discesa formula_62 la forza di attrito cambia segno rispetto a quanto indicato nella figura. \nPalla da biliardo.\nImmaginiamo di avere una palla da biliardo di massa formula_12, raggio formula_13, momento di inerzia formula_15 rispetto al centro colpita da un impulso formula_66 parallelo al piano d'appoggio esattamente all'altezza centrale. La variazione di quantit\u00e0 di moto della palla \u00e8 pari all'impulso ricevuto:\nMentre la velocit\u00e0 angolare iniziale \u00e8 nulla. Se il coefficiente di attrito dinamico \u00e8 pari formula_68. \nUtilizzando prima equazione cardinale:\nQuindi inizialmente il moto \u00e8 moto rettilineo uniformemente accelerato la cui equazione oraria \u00e8:\nLa forza di attrito essendo applicata sul punto di contatto esercita un momento e quindi usando la seconda equazione cardinale:\nPer cui inizialmente la velocit\u00e0 angolare aumenta linearmente:\nQuando si verifica che:\ncio\u00e8 quando:\nIl moto diviene di puro rotolamento e la velocit\u00e0 del centro di massa e la velocit\u00e0 angolare non variano pi\u00f9. In realt\u00e0 esiste l'attrito volvente che \u00e8 stato trascurato nel ragionamento che esercita una debole azione frenante."}
{"id": "862753", "revid": "729019", "url": "https://it.wikipedia.org/wiki?curid=862753", "title": "Home Championship 1894", "text": "Il torneo di rugby Home Championship del 1894 si disput\u00f2 dal 6 gennaio al 17 marzo. Il torneo venne vinto per la prima volta dall'Irlanda."}
{"id": "862755", "revid": "125493770", "url": "https://it.wikipedia.org/wiki?curid=862755", "title": "Basilio German\u00e0", "text": "Biografia.\nNato in una agiata famiglia della borghesia terriera siciliana \u00e8 figlio dell'On. regionale Nino German\u00e0 Sr. e padre dell'onorevole Antonino Salvatore German\u00e0.\nCarriera politica.\nLa sindacatura a Brolo e la nascita di Forza Italia (1994).\nEsponente della Democrazia Cristiana, \u00e8 stato sindaco del suo paese natio, Brolo, dal 5 dicembre 1993 al 1 dicembre 1997. \nCon la fine della Prima Repubblica, \u00e8 tra i dei padri fondatori di Forza Italia in Sicilia. Dal 1994 si occupa di strutturare e organizzare il partito di Silvio Berlusconi in provincia di Messina. \nL'impegno politico nazionale tra il Senato della Repubblica e la Camera dei deputati.\nViene eletto per la prima volta al Senato della Repubblica nella XII legislatura e poi confermato per la XIII. \nAlla Camera dei deputati \u00e8 approdato nella XIV Legislatura, eletto nella lista civetta Abolizione dello scorporo nel collegio maggioritario di Barcellona Pozzo di Gotto. \nConfermato deputato per la XV Legislatura dopo la candidatura nella lista di Forza Italia nella circoscrizione Sicilia 2, \u00e8 stato componente della commissione ambiente in entrambe le legislature trascorse a Montecitorio. Conclusa la legislatura non si ricandida, lasciando l'eredit\u00e0 politica al figlio Nino.\nProcedimenti giudiziari.\nIl 29 giugno 2013 \u00e8 stato condannato dal Tribunale di Messina a 3 anni e 8 mesi di reclusione per bancarotta fraudolenta. Il 27 maggio 2016 la condanna \u00e8 stata confermata in appello."}
{"id": "862759", "revid": "115742586", "url": "https://it.wikipedia.org/wiki?curid=862759", "title": "Scambio della chiave", "text": "Lo scambio della chiave \u00e8 un metodo crittografico che consente di scambiare le chiavi tra utenti, consentendo l'uso di un algoritmo crittografico.\nDescrizione.\nPer esempio se Alice e Bob vogliono scambiare un messaggio cifrato, ognuno di loro deve essere in grado di decifrare i messaggi ricevuti e di cifrare i messaggi da spedire. Se il sistema di cifratura \u00e8 simmetrico, entrambi devono avere una copia della stessa chiave; se invece il sistema \u00e8 asimmetrico con chiavi private e pubbliche, entrambi necessitano della chiave pubblica dell'altro.\nIl \"problema dello scambio della chiave\" \u00e8 relativo al modo in cui avviene lo scambio delle chiavi. Tradizionalmente questo richiede un corriere fidato (con una valigetta ammanettata al polso), o una valigia diplomatica, o qualche altro canale sicuro. Con l'avvento degli algoritmi a chiave pubblica/privata la chiave di cifratura, chiamata \"chiave pubblica\", pu\u00f2 essere pubblicamente diffusa, poich\u00e9 nessuno, senza la chiave di decifratura, chiamata \"chiave privata\", pu\u00f2 leggere il messaggio.\nIn principio, quindi, l'unico problema rimanente \u00e8 come assicurarsi che la chiave pubblica appartenga effettivamente al proprietario. Poich\u00e9 \u00e8 possibile un attacco di tipo spoofing, l'identit\u00e0 dell'altra persona pu\u00f2 essere non sicura, soprattutto quando le due persone non si possono incontrare e non si conoscono.\nNel 1976, Whitfield Diffie e Martin Hellman pubblicarono un protocollo crittografico noto come scambio di chiavi Diffie-Hellman, che consentiva di stabilire dei canali sicuri tra utenti nei quali scambiarsi le chiavi, anche se un intruso controllava il canale di comunicazione. Tuttavia, lo scambio di chiavi D-H non risolve la base del problema, perch\u00e9 non rende certa l'identit\u00e0 delle persone. Una variante del protocollo \u00e8 DH-EKE, facente parte della famiglia Encrypted Key Exchange, che aggiunge allo scambio di chiavi una fase di (mutua) autenticazione basata su password.\nDelle infrastrutture per le chiavi pubbliche sono state proposte per risolvere il problema dell'autenticazione dell'identit\u00e0. Nell'implementazione pi\u00f9 comune, ogni utente applica un certificato di un'autorit\u00e0 al certificato digitale.\nUn altro approccio \u00e8 quello del sistema web of trust (\"rete di fiducia\"), che evita interamente l'uso di certificati di autorit\u00e0. Ogni utente \u00e8 responsabile della verifica del certificato degli altri utenti prima di usarlo per comunicare. PGP (e GPG, un'implementazione dello standard Internet OpenPGP) usano questo meccanismo."}
{"id": "862761", "revid": "31465", "url": "https://it.wikipedia.org/wiki?curid=862761", "title": "Trementina grezza", "text": ""}
{"id": "862769", "revid": "339392", "url": "https://it.wikipedia.org/wiki?curid=862769", "title": "Melancolia", "text": ""}
{"id": "862771", "revid": "198277", "url": "https://it.wikipedia.org/wiki?curid=862771", "title": "Cristiano Scalabrelli", "text": "Carriera.\nCalcio.\nGiocatore.\nCresciuto nel Gruppo Sportivo Sauro e successivamente nel Cuoiopelli, Scalabrelli passa nella stagione Serie A 1988-1989 al Torino in Serie A, dove per\u00f2 non disputa nessun match. Nella stagione successiva ritorna alla squadra d'origine, in Serie C2, dove gioca 32 partite subendo 34 reti.\nDopo un'esperienza al come terzo portiere dietro Galli e Taglialatela, senza collezionare presenze, Scalabrelli si trasferisce per due stagioni al Giarre, in Serie C1, dove si mette in mostra disputando 51 presenze e subendo 34 reti.\nNel 1993 viene ingaggiato dalla , dove \u00e8 il vice di Francesco Toldo nella stagione della promozione in Serie A e in quella successiva. In viola totalizza 7 presenze, debuttando nella massima serie nella partita Fiorentina-Napoli 4-0 del 15 aprile 1995. Alla fine della seconda stagione passa in prestito alla Lucchese, in Serie B, inizialmente come titolare; alla riapertura del mercato autunnale, tuttavia, i toscani ingaggiano Giovanni Galli, e Scalabrelli viene retrocesso a riserva.\nNel 1996 viene ceduto definitivamente al Cosenza, sempre in Serie B, e quindi passa al , in Serie C1, dove ritrova il posto da titolare e conquista la promozione in Serie B nel 1998. Rimane in Romagna per tre stagioni consecutive, fino alla nuova retrocessione in terza serie dopo lo spareggio con la , e nel settembre 2000 si trasferisce al . Con la squadra di Novellino conquista la sua seconda promozione in Serie A, come riserva di Flavio Roma. A fine stagione, non riconfermato, viene ingaggiato dalla , in Serie B, collezionando la sua unica presenza in sostituzione dell'espulso Sergio Marcon nella partita della retrocessione in Serie C1 degli umbri.\nSvincolato, scende in Serie C2 militando nel Forl\u00ec, al fianco di Massimo Agostini, e nel Tivoli. Dopo una stagione in Serie D nel Santarcangelo, a febbraio 2006 si accorda con il Bellaria, disputando le sue ultime partite in Serie C2.\nNel 2007 Scalabrelli passa al Murata di Massimo Agostini, squadra campione in carica del campionato sammarinese, con cui disputa il primo turno preliminare di Champions League contro i finlandesi del Tampere United. Nella stagione successiva difende ancora i pali del Murata, giocando un nuovo turno preliminare di Champions League contro l'IFK G\u00f6teborg.\nAllenatore.\nNell'estate 2012 viene ingaggiato dalla Giacomense, squadra di Lega Pro Seconda Divisione, come preparatore dei portieri; l'anno successivo, insieme a tutta la squadra e allo staff tecnico, si trasferisce alla SPAL, sempre in Seconda Divisione. Attualmente fa ancora parte dello staff tecnico degli estensi in qualit\u00e0 di preparatore dei portieri.\nBeach soccer.\nTra il 2004 e il 2007 milita nella Nazionale di beach soccer dell'Italia, allenata da Massimo Agostini: con la maglia azzurra disputa 36 incontri, vincendo un titolo europeo nel 2005."}
{"id": "862774", "revid": "729019", "url": "https://it.wikipedia.org/wiki?curid=862774", "title": "Home Championship 1895", "text": "Il torneo di rugby Home Championship del 1895 si disput\u00f2 dal 6 gennaio al 16 marzo. Il torneo venne vinto dalla Scozia."}
{"id": "862777", "revid": "1652134", "url": "https://it.wikipedia.org/wiki?curid=862777", "title": "Diga di Akosombo", "text": "La diga di Akosombo \u00e8 una diga sul fiume Volta, situata nella zona sud-orientale del Ghana, che d\u00e0 origine al pi\u00f9 vasto lago artificiale al mondo, il lago Volta. Il bacino idroelettrico che si forma rifornisce di energia elettrica il Ghana e i paesi circostanti dell'Africa occidentale, tra cui il Togo e il Benin.\nLa progettazione della diga, larga 660 metri e alta 114 metri, inizi\u00f2 intorno al 1940, quando ancora il Ghana era colonia britannica con il nome di Costa d'Oro. Per la sua realizzazione, tra il 1961 e il 1965 furono spesi circa 130 milioni di sterline, finanziati in parte con l'intervento della Banca Mondiale, degli Stati Uniti e del Regno Unito.\nNei periodi di siccit\u00e0, quando scarseggia l'acqua nel lago Volta, il bacino \u00e8 in grado di produrre un minore quantitativo di energia. L'Autorit\u00e0 ghanese del fiume Volta, che si occupa della gestione della fornitura dell'energia elettrica, \u00e8 stata spesso criticata per la politica di privilegio nei riguardi dei contratti di fornitura con i paesi vicini, rispetto alla soddisfazione delle necessit\u00e0 delle citt\u00e0 del Ghana, che soffrono frequenti black-out per limitare forzatamente il consumo energetico.\nAltri utenti privilegiati per l'approvvigionamento dell'energia sono le industrie produttrici di alluminio, come la Kaiser Aluminium e la Volta Aluminium Company; la costruzione della diga, infatti, \u00e8 dovuta in parte alla necessit\u00e0 legate allo sfruttamento delle risorse del sottosuolo nella regione. Parte delle materie prime per il pieno sfruttamento dell'attivit\u00e0 industriale, per\u00f2, devono comunque essere importate, e la popolazione del Ghana, che non percepisce benefici, n\u00e9 direttamente con una efficiente erogazione dell'elettricit\u00e0, n\u00e9 indirettamente sotto il profilo economico, ne contesta la dispendiosit\u00e0 e il gravoso impatto ambientale."}
{"id": "862781", "revid": "729019", "url": "https://it.wikipedia.org/wiki?curid=862781", "title": "Home Championship 1896", "text": "Il torneo di rugby Home Championship del 1896 si disput\u00f2 dal 4 gennaio al 14 marzo. Il torneo venne vinto dall'Irlanda."}
{"id": "862789", "revid": "1442080", "url": "https://it.wikipedia.org/wiki?curid=862789", "title": "Qooqle", "text": "Qooqle \u00e8 un motore di ricerca dedicato specificatamente alla ricerca e alla visione di videoclip diffusi su internet attraverso il sito YouTube, dal quale \u00e8 possibile scaricare filmati attraverso uno speciale downloader.\nIl servizio, fornito sotto dominio giapponese, \u00e8 disponibile sia in lingua giapponese che in lingua inglese.\nIl front-end del motore di ricerca, il cui nome evoca da vicino quello del quasi omonimo e pi\u00f9 noto Google, \u00e8 restituito con sistema AJAX in modo tale che non occorra ricaricare la pagina dopo ogni risultato di ricerca. La visualizzazione dei videoclip, accessibili attraverso miniature e relativo link, avviene mediante un pop-up con visore di immagini Flvplayer che si sovrappone alla finestra di ricerca.\nQooqle ha avuto il suo sviluppo con la diffusione di siti web dedicati al digital video e al trattamento in sharing peer-to-peer di oggetti multimediali, come ad esempio - oltre alla citata YouTube - Stumbleupon.com, Vidmeter.com e Veoh.com."}
{"id": "862790", "revid": "767487", "url": "https://it.wikipedia.org/wiki?curid=862790", "title": "La musica dei poveri", "text": "La musica dei poveri \u00e8 un album del 2002 del gruppo Mercanti di Liquore.\nIl disco \u00e8 stato prodotto dagli stessi Mercanti di Liquore e \"Mezzanima\", registrato presso gli studi \"Mezzanima\" di Arcore, \u00e8 distribuito da Venus.\nMusicisti.\nAi tre musicisti monzesi, e a Mariangela Pastranella si sono aggiunti per le registrazioni una serie di volti pi\u00f9 o meno noti del panorama musicale italiano, tra cui Andy dei Bluvertigo e Angapiemage Persico violinista di Davide Van de Sfroos, Gigi De Martino e Luca Urbani."}
{"id": "862797", "revid": "124386066", "url": "https://it.wikipedia.org/wiki?curid=862797", "title": "Scandalo Recruit", "text": "Con il nome di scandalo Recruit (in giapponese \u30ea\u30af\u30eb\u30fc\u30c8\u4e8b\u4ef6 rikuruto jiken) viene indicato un episodio di corruzione avvenuto in Giappone, che nel 1989 costrinse alle dimissioni un notevole numero di politici.\nStoria.\nLa Recruit \u00e8 una societ\u00e0 di servizi e telecomunicazioni con sede a Tokyo, che all'epoca dello scandalo era guidata da Hiromasa Ezoe. Ezoe aveva offerto ad alcuni esponenti del Partito Liberal Democratico (LDP) un cospicuo numero di azioni della controllata Cosmos, proprio poco tempo prima che la societ\u00e0 andasse in borsa con un'offerta pubblica.\nAll'indomani della quotazione in Borsa, gli stessi personaggi si ritrovarono proprietari di azioni con un valore quadruplicato.\nIl 7 gennaio 1989 mor\u00ec l'Imperatore Hirohito e dopo pochi mesi la classe politica giapponese si trov\u00f2 coinvolta nello scandalo: quattro \"faccendieri\" furono arrestati per corruzione e il primo ministro in carica, Noboru Takeshita, ammise di aver percepito sovvenzioni per l'equivalente di oltre un milione di dollari dalla societ\u00e0, addossandosi tutta la responsabilit\u00e0 politica e morale dell'accaduto. In realt\u00e0 le personalit\u00e0 coinvolte furono diciassette, e non tutte appartenenti al LDP. In seguito si accert\u00f2 che altri trenta politici avevano ricevuto \"favori\" dalla Recruit, oltre a dirigenti della NTT (societ\u00e0 telefonica giapponese) e dei quotidiani Nihon Keizai Shinbun e Yomiuri Shinbun.\nIl 25 aprile Takeshita rassegn\u00f2 le dimissioni da primo ministro. Il giorno dopo giunse la notizia del suicidio del suo ex segretario e collaboratore, Ihei Aoki. Il 31 maggio Yasuhiro Nakasone, ex primo ministro, lasci\u00f2 la guida del LDP, designando come successore al capo del governo il ministro degli Esteri uscente, S\u014dsuke Uno, che accett\u00f2 l'incarico il 3 giugno.\nLo scandalo Recruit provoc\u00f2 inevitabili conseguenze elettorali: in luglio le elezioni amministrative di Tokyo videro calare il LDP da 63 a 43 seggi (su un totale di 128), e videro emergere il partito del \"governo pulito\" (Komeito) che guadagn\u00f2 23 seggi. Nello stesso luglio si vot\u00f2 per le elezioni di met\u00e0 dei 252 seggi della camera alta (il senato giapponese) e il LDP perse la maggioranza assoluta, fermandosi a poco meno del 29%, mentre aumentarono clamorosamente i consensi del partito socialista guidato dalla signora Takako Doi (36%), che chiese lo scioglimento della camera bassa (la costituzione giapponese non prevede che il senato possa essere sciolto). Il premier Uno rassegn\u00f2 le dimissioni. L'8 agosto Toshiki Kaifu prese le redini del LDP e il giorno successivo present\u00f2 al parlamento una nuova coalizione di governo.\nLo scandalo Recruit fu sicuramente una delle maggiori cause che portarono alla sconfitta elettorale del LDP nelle elezioni del 1993, interrompendo un'egemonia che durava da pi\u00f9 di 38 anni."}
{"id": "862799", "revid": "729019", "url": "https://it.wikipedia.org/wiki?curid=862799", "title": "Home Championship 1897", "text": "Il torneo di rugby Home Championship del 1897 si disput\u00f2 dal 9 gennaio al 13 marzo. Il torneo non venne completato, per via del boicottaggio nei confronti del Galles da parte della Scozia e dell'Irlanda, per questioni di professionismo. Il Galles infatti aveva previsto un rimborso spese speciale per il capitano e sua stella, Arthur Gould. Le altre Union ritennero questo una violazione delle regole sul dilettantismo. Il ritiro di Gould risolse il problema dall'anno dopo."}
{"id": "862802", "revid": "834", "url": "https://it.wikipedia.org/wiki?curid=862802", "title": "Infrastrutture per le chiavi pubbliche", "text": ""}
{"id": "862804", "revid": "466539", "url": "https://it.wikipedia.org/wiki?curid=862804", "title": "Paradorn Srichaphan", "text": " Considerato una leggenda nel suo paese, \u00e8 stato il primo tennista asiatico a entrare nella top 10 del ranking ATP, arrivando alla 9\u00aa posizione il 12 maggio 2003, e ad aver vinto cinque tornei ATP. Dopo il ritiro dall'agonismo \u00e8 diventato capitano non giocatore della squadra thailandese di Coppa Davis. Il suo stile di gioco aggressivo e i successi ottenuti hanno accresciuto l'interesse per il tennis nell'intera Asia.\nCarriera.\nInizi.\nInizia a giocare a tennis a sei anni con il padre Chanachai, che lascia il lavoro in banca per seguire come allenatore la carriera del figlio. Da juniores arriva nel 1996 al 10\u00ba posto nella classifica mondiale. Al suo esordio nel circuito ATP nel 1997, si aggiudica un set contro il n\u00ba 22 del mondo Jim Courier al primo turno del Singapore Open. L'anno successivo \u00e8 impegnato quasi esclusivamente nel circuito ITF, arrivando per la prima volta in una finale in maggio al Futures Korea F1 e vincendo il primo titolo in novembre al Thailand F1, dove batte in finale Miha Gregorc.\n1999, prima semifinale ATP e top 100 del ranking.\nNella prima parte del 1999 gioca in prevalenza nel circuito ITF e vince in gennaio l'India F3. In febbraio vince il suo primo incontro in un torneo dell'ATP Challenger Tour a Ho Chi Minh, uscendo poi nei quarti di finale. In aprile vince per la prima volta nel circuito ATP al primo turno dell'Hong Kong Open. In giugno sconfigge per la prima volta un top 100 superando il n\u00ba 79 del ranking Laurence Tieleman nel Challenger sull'erba di Surbiton. Verso fine mese esordisce in un torneo del Grande Slam a Wimbledon battendo al primo turno Guillaume Raoux, prima di essere eliminato in quattro set dal n\u00ba 3 del mondo Yevgeny Kafelnikov. Quell'anno vince le medaglie d'oro in singolare, in doppio e nella classifica a squadre ai XX Giochi del Sud-est asiatico in Brunei. Verso fine stagione arriva nei quarti nei tornei ATP di Tashkent e Shanghai. A met\u00e0 ottobre viene eliminato nella sua prima semifinale ATP a Hong Kong, dopo aver eliminato al primo turno il n\u00ba 19 del mondo Magnus Norman. Nei tornei Challenger di fine anno arriva in semifinale a Yokohama e nei quarti in due tornei indiani, risultati che gli consentono di entrare nella top 100 il 13 dicembre 1999.\n2000.\nNel gennaio del 2000 fa il suo esordio agli Australian Open, sconfigge al primo turno il n\u00ba 18 ATP Karol Ku\u010dera e viene eliminato al secondo. Subito dopo fa la sua prima apparizione in Coppa Davis perdendo uno dei singolari nella sfida con la Nuova Zelanda. Nello spareggio di Davis con la Cina ad aprile vince sia i due singolari che in doppio. Tra i risultati successivi vi sono i quarti di finale raggiunti nel torneo ATP di Orlando e la sconfitta nella finale del Challenger di Birmingham. Perde al primo turno al Roland Garros, dove partecipa per la prima volta, a Wimbledon e agli US Open. A fine luglio gioca per la prima volta un torneo Masters Series a Toronto ottenendo una vittoria al primo turno e una sconfitta al secondo. Gli ottavi di finale raggiunti nell'ATP di Washington lo fanno salire all'85\u00ba posto del ranking. Al suo debutto olimpico, nei Giochi di Sydney a settembre, vince al primo turno e perde al secondo. I deludenti risultati di fine stagione lo fanno uscire dalla top 100.\n2001, primo titolo Challenger.\nInizia la stagione con una serie di sconfitte interrotte in febbraio con la vittoria in un singolare nella sfida di Davis persa contro il Giappone. Nello spareggio con la Cina in aprile vince entrambi i singolari. In giugno viene eliminato nei quarti di finale da Tim Henman sull'erba del Queen's. Tra i pochi risultati positivi stagionali vi sono i quarti di finale nell'ATP di Tashkent e il primo titolo Challenger conquistato a Bangkok, che riscattano parzialmente un'annata in cui non \u00e8 mai entrato nei top 100 della classifica mondiale, scivolando fino al 131\u00ba posto in maggio.\n2002, primi due titoli ATP, prima semifinale di un Masters e n\u00ba 16 del ranking.\nIl 2002 sar\u00e0 una delle sue migliori stagioni. A inizio gennaio arriva per la prima volta in finale in un torneo ATP al Chennai Open; malgrado la sconfitta in due set contro Guillermo Ca\u00f1as in finale, compie un balzo di 34 posizioni nel ranking salendo all'86\u00ba posto. Al primo turno del successivo torneo ATP di Sydney supera per la prima volta in carriera un top 10, il n\u00ba 6 S\u00e9bastien Grosjean, per poi venire eliminato al secondo turno. Al primo turno dell'Australian Open \u00e8 ancora Ca\u00f1as a batterlo. Dopo la finale persa in febbraio al Challenger di Brest, nel prosieguo della stagione si dedica esclusivamente ai tornei del circuito maggiore. I suoi due successi in singolare nella sfida contro l'Uzbekistan permettono alla Thailandia di passare il turno di Coppa Davis. In marzo si spinge fino ai quarti di finale a Delray Beach, ma non va oltre il secondo turno nei Masters Series di Indian Wells e Miami. In aprile contribuisce con una vittoria in singolare a battere il Giappone nel secondo turno di Davis.\nRiscatta una serie di sconfitte al primo turno sulla terra rossa in Europa arrivando per la prima e unica volta al terzo turno al Roland Garros. Arriva al terzo turno anche a Wimbledon, dove al secondo turno sconfigge clamorosamente in tre set il n\u00ba 4 del mondo Andre Agassi. In agosto perde la sua seconda finale ATP in carriera a Washington, superato in tre set da James Blake. La settimana dopo vince il suo primo titolo ATP a Long Island sconfiggendo in finale Juan Ignacio Chela con il punteggio di 3-6, 6-3, 6-2. Ai successivi US Open perde al secondo turno in 5 equilibrati set da Greg Rusedski. Due settimane dopo batte nei quarti a Tashkent il n\u00ba 4 del mondo Marat Safin e viene sconfitto in semifinale dal n\u00ba 8 Yevgeny Kafelnikov. Nello spareggio di Birmingham contro la Gran Bretagna per accedere al Gruppo mondiale, Srichaphan vince il primo singolare e perde il doppio e il singolare decisivo con Henman, che lo batte per la quarta volta in quattro incontri disputati. A inizio ottobre, nel torneo di Tokyo supera per la prima volta un numero uno mondiale, l'australiano Lleyton Hewitt, ma si arrende a sorpresa in semifinale al n\u00ba 121 ATP Kenneth Carlsen.\nIn ottobre sconfigge finalmente Henman al Madrid Masters, nel quale viene eliminato nei quarti da Jiri Novak. La settimana successiva vince il secondo titolo ATP in carriera battendo nella finale di Stoccolma Marcelo R\u00edos per 6-7, 6-0, 6-3, 6-2. Fornisce grandi prestazioni anche nell'ultimo torneo stagionale di Parigi-Bercy, dove al secondo turno concede solo 5 game al n\u00ba 3 del mondo Juan Carlos Ferrero, supera quindi Ca\u00f1as e nei quarti Andy Roddick, raggiungendo la sua prima semifinale in un Master Series, dove viene eliminato in tre set dal n\u00ba 1 ATP Lleyton Hewitt. Conclude l'ottima stagione al 16\u00ba posto della classifica mondiale, suo nuovo best ranking.\n2003, due titoli ATP e top ten del ranking.\nComincia bene anche il 2003; a inizio gennaio conquista il terzo titolo ATP in carriera al Chennai Open battendo 6-2, 6-3 in finale Karol Ku\u010dera. Dopo i quarti raggiunti nel torneo ATP di Sydney non supera il secondo turno all'Australian Open. Con due vittorie in singolare, contribuisce al passaggio del turno in Coppa Davis della Thailandia a spese della Corea del Sud. Nei successivi quattro tornei vince un solo incontro, ma a Miami arriva per la seconda volta in semifinale in un Masters, perdendo in due set contro il n\u00ba 5 mondiale Carlos Moy\u00e1. Le sue due vittorie in singolare a Tashkent nella sfida con l'Uzbekistan spingono per la seconda volta consecutiva la Thailandia ai play-off per il Gruppo mondiale. Grazie al secondo turno raggiunto a Monte-Carlo sale al 10\u00ba posto del ranking, ed \u00e8 la prima storica entrata nella top 10 mondiale per un tennista asiatico. Si dovr\u00e0 attendere fino al 2014 per ritrovare un asiatico nella top 10, con il nono posto di Kei Nishikori. Nell'arco di 10 mesi Srichaphan si trover\u00e0 nella top ten per 13 settimane. Malgrado i deludenti risultati dei tornei immediatamente successivi, il 12 maggio sale in 9\u00aa posizione, che rimarr\u00e0 il suo best ranking in carriera.\nTorna a fare buoni risultati arrivando per la prima e unica volta negli ottavi a Wimbledon, dove al terzo turno sconfigge il diciassettenne Rafael Nadal, in quel momento n\u00ba 76 del ranking, prima di arrendersi in quattro set a Roddick. Tre settimane dopo \u00e8 ancora Roddick a negargli il quarto titolo ATP sconfiggendolo in finale a Indianapolis. I quarti raggiunti nel successivo torneo di Washington lo riportano per la seconda e ultima settimana in carriera alla 9\u00aa posizione mondiale il 4 agosto. Battendo in finale 6-2, 6-4 James Blake, conquista il suo secondo titolo a Long Island, quarto titolo ATP in carriera. Subito dopo giunge per la prima e unica volta agli ottavi di finale degli US Open, eliminato in quattro set da Hewitt. Vincendo contro Bohdan Ulihrach, si aggiudica l'unico punto per la Thailandia nello spareggio di Davis a Bangkok contro la Repubblica Ceca. Altri risultati di rilievo a fine stagione sono i quarti nel torneo ATP di Bangkok, le semifinali raggiunte a Tokyo e Lione e di nuovo i quarti nel Madrid Masters. Nell'arco del 2003 fa buoni progressi anche in doppio, in marzo giunge in semifinale a Monaco di Baviera con Jarkko Nieminen, in maggio arriva nei quarti agli Internazionali d'Italia con Federer e in giugno \u00e8 ancora nei quarti al Queen's con Nenad Zimonji\u0107. Dopo aver aperto il 2013 all'813\u00aa posizione della classifica di doppio, in giugno passa alla 79\u00aa, che rimarr\u00e0 il suo best ranking in carriera.\n2004, quinto titolo ATP.\nAi primi di gennaio perde al tiebrak del terzo set la finale a Chennai contro Moy\u00e0. Per la prima e ultima volta in carriera raggiunge il quarto turno agli Australian Open, dove viene sconfitto da Andre Agassi. Nonostante una serie di scarsi risultati, Il 22 marzo rientra per l'ultima volta nella top 10 e vi rimane una settimana. In aprile arriva agli ottavi del Miami Masters e nella successiva sfida di Davis contro l'Uzbekistan contribuisce con una vittoria in singolare al passaggio del turno della Thailandia. La scarsa confidenza con la terra rossa lo porta a vincere due soli incontri nei cinque tornei successivi. I quarti di finale raggiunti al torneo sull'erba del Queen's sono il prologo per il suo quinto e ultimo titolo ATP in carriera, che arriva in giugno sempre sull'erba al Nottingham Open, dove in finale batte Thomas Johansson 3-6, 7-6, 6-2. Non si conferma a Wimbledon, uscendo al primo turno.\nIn seguito arriva ai quarti a Indianapolis e al secondo e terzo turno nei Masters di Toronto e Cincinnati. La trasferta americana si interrompe per le Olimpiadi di Atene, le seconde disputate da Srichaphan, nelle quali \u00e8 il portabandiera per la Thailandia ma non supera il primo turno. Tornato negli Stati Uniti, si ferma in semifinale a Long Island e al terzo turno degli US Open. A Pechino torna di nuovo in semifinale, persa in due set contro Mikhail Youzhny. La settimana successiva non pu\u00f2 niente contro i tennisti russi, che battendo a Mosca la Thailandia 5-0 le negano per la terza volta consecutiva l'accesso al Gruppo mondiale. A inizio ottobre perde in semifinale contro Federer nel torneo ATP di Bangkok, a cui fanno seguito i quarti raggiunti a Tokyo e il terzo turno al Madrid Masters. Nella classifica mondiale perde posizioni a partire da marzo e chiude il 2004 al 27\u00ba posto.\n2005, una finale ATP.\nAl torneo che inaugura il 2005 a Chennai si ripete il risultato dell'anno precedente, con Srichaphan sconfitto in finale da Moy\u00e0 al tiebrak del terzo set. Eliminato al secondo turno dell'Australian Open, in febbraio arriva ai quarti di finale a Rotterdam dopo aver battuto al secondo turno il n\u00ba 5 ATP Guillermo Coria. Nella prima fase di Coppa Davis vince un solo singolare contro i pakistani, che superano 3-2 la Thailandia. Altro risultato discreto di inizio stagione \u00e8 il terzo turno all'Indian Wells Masters, per il resto arrivano diverse sconfitte in particolare nella trasferta europea su terra rossa, nella quale vince solo due incontri in sette tornei. Sull'erba arriva nei quarti a Nottingham, mentre a Wimbledon esce di nuovo al primo turno. In luglio non riesce a evitare la sconfitta con il Giappone nei play-out di Davis.\nTra i risultati importanti nell'estate americana vi sono i quarti di finale raggiunti a Los Angeles e la semifinale di Washington, dove perde rispettivamente da Agassi e da Roddick. Agli US Open sconfigge al secondo turno il n\u00ba 6 Nikolay Davydenko e al terzo cede in cinque set a Davide Sanguinetti dopo 4 ore e 20 minuti di gioco. Con due vittorie in singolare contro gli indonesiani in settembre, evita la retrocessione della Thailandia nel Gruppo 2 Asia Oceania di Davis. Perde in semifinale a Bangkok contro Andy Murray e il 16 ottobre disputa la sua ultima finale in un torneo ATP a Stoccolma, perdendo per 1-6, 6-7 contro James Blake. L'ultimo risultato di rilievo del 2005 sono i quarti di finale raggiunti a Basilea. La classifica peggiora lentamente fino al 57\u00ba posto di settembre, ma con i risultati di fine anno risale al 42\u00ba.\n2006, semifinale a Indian Wells.\nA inizio stagione arriva ai quarti di finale a Chennai e a Sydney, mentre all'Australian Open viene eliminato al primo turno. Vince il primo singolare nella sfida di Davis in cui la Thailandia supera 3-2 l'Uzbekistan. Dopo tre sconfitte al primo turno, torna a grandi livelli in marzo nell'Indian Wells Masters, dove supera tra gli altri il n\u00ba 4 ATP David Nalbandian e viene eliminato in semifinale dal n\u00ba 1 del mondo Federer. Il risultato gli permette di recuperare 23 posizioni in classifica e salire alla 38\u00aa. In aprile vince un singolare nel secondo turno di Davis a Bangkok contro il Giappone, contribuendo alla qualificazione della Thailandia. Arrivano quindi sette sconfitte al primo turno di tutti i tornei sulla terra rossa a cui partecipa in Europa, mentre nei tornei sull'erba non supera mai il terzo turno. Dopo i quarti raggiunti a Indianapolis, negli altri sei tornei americani non va mai oltre il terzo turno. Arriva in semifinale a Pechino, persa contro Marcos Baghdatis, mentre nei play-off di Davis in settembre a Dusseldorf perde i due singolari nella sfida vinta dalla Germania per 4-1. A fine stagione viene sconfitto nelle semifinali a Bangkok contro Ivan Ljubi\u010di\u0107 e a Basilea contro Federer, al quale riesce comunque a strappare un set. Per la prima volta dal 2002 chiude la stagione fuori dalla top 50.\nUltimi anni, infortunio al polso e fine carriera.\nLa sfortunata stagione 2007 ha inizio con l'eliminazione al secondo turno nel torneo di Chennai, dove ottiene la sua ultima vittoria in singolare nel circuito contro Simone Bolelli al primo turno. Si ritira quindi durante il match del primo turno a Sydney e perde subito all'Australian Open. Un infortunio al polso lo tiene due mesi lontano dai campi da gioco, rientra in marzo e perde al primo turno a Indian Wells. Al successivo Masters di Miami si ritira al primo turno nel corso del suo ultimo incontro in singolare della carriera. Nei mesi successivi resta inattivo e si opera al polso in ottobre. Uscito dalle classifiche ATP, ritorna a giocare nel marzo 2008 ma deve aspettare fino al settembre del 2009 per rientrare nell'ATP Tour, quando viene eliminato al primo turno nel torneo di doppio dell'Open di Thailandia 2009. Il 6 giugno 2010 annuncia il suo ritiro dal tennis professionistico, dopo un incidente motociclistico in cui si frattura entrambe le mani e si infortuna gravemente un ginocchio.\nDopo il ritiro.\nDopo il ritiro \u00e8 stato scelto dalla Federazione tennistica thailandese come coach della squadra nazionale di Coppa Davis. Ha anche aperto delle scuole per giovani tennisti, la Srichaphan Tennis Academy nella sua citt\u00e0 natale Khon Kaen e la Paradorn International Tennis Academy a Hua Hin. Ha conseguito una laurea in Scienze politiche all'Universit\u00e0 Ramkhamhaeng di Bangkok. Ha quindi intrapreso varie altre attivit\u00e0 come politico, golfista professionista a livello nazionale, attore, proprietario di un ristorante italiano in Thailandia; ha inoltre aperto un'azienda di integratori alimentari naturali e un'altra di intimo per uomo.\nStile di gioco.\nDotato di un fisico possente e flessibile, Srichaphan basava il suo gioco sulla forza fisica e sulla tenacia. Il servizio e il dritto erano particolarmente potenti, ma anche il rovescio a una mano era incisivo e preciso e gli garantiva diversi punti vincenti. Le sue doti fisiche gli consentivano di provare a ribattere anche palle difficilissime. Giocava preferibilmente da fondo campo ma il suo tennis era aggressivo, spesso alla ricerca di angolazioni estreme. Faceva affidamento in campo sulla sua ottima tenuta fisica, che gli permetteva di affrontare vittoriosamente anche incontri sulla distanza di 5 set.\nVita privata.\nEra noto per la correttezza e la buona educazione, alla fine di ogni match ringraziava il pubblico con il \"wai\", il tradizionale saluto thailandese, unendo le mani vicino al naso e chinando la testa verso ogni lato delle tribune. Nel 2003 il Time gli dedic\u00f2 una copertina. Fu ricevuto dal re di Thailandia, onore di solito riservato a capi di Stato. Secondo la tradizione buddhista thailandese, nel 2005 visse per una settimana come monaco in un tempio buddhista. Nel 2007 spos\u00f2 Natalie Glebova, Miss Universo 2005, dalla quale si separ\u00f2 agli inizi del 2011. L'Ente del turismo thailandese lo nomin\u00f2 ambasciatore culturale di Thailandia e gli fece avere un passaporto diplomatico rosso. Il Thailand Open, torneo del circuito ATP, fu inaugurato a Bangkok nel 2003, quando Srichaphan era gi\u00e0 da qualche tempo entrato a far parte dei migliori tennisti del mondo."}
{"id": "862805", "revid": "32698", "url": "https://it.wikipedia.org/wiki?curid=862805", "title": "Key exchange", "text": ""}
{"id": "862808", "revid": "7141482", "url": "https://it.wikipedia.org/wiki?curid=862808", "title": "Highlands scozzesi", "text": ""}
{"id": "862813", "revid": "1272592", "url": "https://it.wikipedia.org/wiki?curid=862813", "title": "Monastero di Santa Maria Teodote", "text": "Il monastero di Santa Maria Teodote, detto anche di Santa Maria della Pusterla, fu uno dei pi\u00f9 antichi e importanti monasteri femminili di Pavia. Fondato nel VII secolo, sorgeva nel luogo ove si trova il seminario diocesano e fu soppresso nel XVIII secolo.\nStoria.\nFu fondato nel VII secolo, durante il regno del re longobardo Cuniperto tra il 679 e il 700 dal nobile Gregorio e ospitava una cappella (od oratorio) intitolata a San Michele (demolito nel 1867, i cui resti sono stati oggetto di un'indagine archeologica negli anni Settanta del Novecento), l'angelo guerriero particolarmente venerato dai Longobardi. Il monastero seguiva come per gli altri la regola di San Colombano, era detto \"della Pusterla\" a causa della prossimit\u00e0 di una piccola porta della citt\u00e0 o \"di Teodote\" perch\u00e9 legato alle vicende dell'amante di re Cuniperto, che fu accolta nel monastero; \u00e8 stato tuttavia anche ipotizzato che lo stesso sovrano lo abbia fondato proprio per rinchiudervi la giovane.\nIl monastero ricevette numerose donazioni imperiali e diplomi di conferma dei propri beni da parte degli imperatori Lotario (833, 834, 839, 841), Ludovico II (871), Carlomanno (876), Carlo il Grosso (880), Arnolfo (895), Guido, Ludovico III (901), Berengario I, Ugo, Ottone I, Ottone III, Enrico III e Federico I. Nel diploma imperiale di Ottone III del 1 agosto 996 risulta che il monastero possedette terre in Lomellina e diritti di pesca sul Po. Nei secoli XII-XIII le principali propriet\u00e0 del monastero si concentrano a Fidenza (circa 550 ettari), intorno a Voghera (circa 150 ettari) e Zenevredo, localit\u00e0 nella quale il monastero deteneva diritti signorili di banno e quote maggioritarie del locale castello.\nIl monastero, che divenne un'abbazia ed accolse verso il IX secolo come per gli altri la riforma benedettina, nel 1473 fu unito alla Congregazione Cassinese. Nel 1778 vi dimoravano ben 43 monache, ma nel 1799, come gli altri grandi monasteri della citt\u00e0, fu soppresso dalle istituzioni della Repubblica Cisalpina e i suoi beni incamerati, mentre l'archivio dell'ente fu depositato presso l'archivio di Stato di Milano. A differenza per\u00f2 degli altri monasteri, ritorn\u00f2 ben presto a un utilizzo religioso, in quanto nel 1868 vi fu collocato il seminario vescovile, che ancora vi ha sede. Per questo \u00e8 forse il meglio conservato degli antichi monasteri cittadini.\nArchitettura.\nDall'oratorio longobardo, perduto come l'intero complesso altomedievale, provengono i \"Plutei di Teodote\", tra i pi\u00f9 alti esemplari di scultura longobarda pervenuti fino ai nostri giorni.\nL'ex monastero si trova in Via Menocchio, di fronte allo sbocco di via della Pusterla, accanto a quanto rimane di un altro importante cenobio, quello di San Bartolomeo in Strada. Internamente si conserva il grande chiostro quattrocentesco con arcate slanciate e piene di respiro, sorrette da colonne in marmo. Le ghiere delle arcate meridionali sono rivestite di formelle in cotto che recano figure di putti, forse eseguiti su disegno dell'Amadeo. Tra un arco e l'altro, entro tondi su sfondo a conchiglia spiccano busti di monaci oranti. Le terrecotte che ornavano gli altri lati del chiostro furono purtroppo levate e vendute nell'Ottocento. Nel lato occidentale del chiostro si pare un portale gotico in cotto con ricchissimi fregi raffiguranti putti e grappoli d'uva inseriti in un motivo di fogliame. Sotto il porticato del lato sud vi \u00e8 un affresco di Bernardino de' Rossi firmato e datato al 1491, mentre il prospetto orientale conserva altri affreschi quattrocenteschi. Al piano superiore del lato sud si trova una loggetta trecentesca. Sugli altri lati sono apparse tracce di affreschi dei secoli XV e XVI, che rivestono pure archi e sottarchi. Nella parte settentrionale del chiostro si scorgono, inserito nella muratura, i resti del massiccio campanile (risalente all'et\u00e0 longobarda) dell'oratorio di San Michele alla Pusterla, caratterizzato (nella porzione sopravvissuta) da decorazioni con croci laterizie in rilievo.\nIl refettorio, che si apre nel lato di mezzogiorno del chiostro, ha una copertura di volte a vela che poggiano su capitelli pensili, identici a quelli del chiostro di San Lanfranco. Lo stampo di queste terrecotte venne evidentemente conservato per qualche tempo e utilizzato pi\u00f9 volte, tanto \u00e8 vero che anche i capitelli del refettorio recano la data del 1467 e il nome dell'abate di San Lanfranco Luca Zanacchi. Lo stesso dicasi per le formelle delle arcate, identiche a quella di San Lanfranco.\nIl lato est del chiostro d\u00e0 accesso alla chiesetta del Salvatore, anch'essa quattrocentesca, a croce greca, con cupolette centrale e angolari, coperte come le pareti di affreschi di Bernardino Lanzani.\nLa chiesa, gi\u00e0 dedicata alla Vergine ed ora a Sant'Andrea, fu eretta nel 1604, ed \u00e8 adorna di affreschi e stucchi. L'affresco a destra entrando \u00e8 opera del perugino Luigi Scaramuccia, e rappresenta il Crocifisso tra un gruppo di monache. L'affresco di fronte, con Teodote che presenta il modello della chiesa a San Benedetto, \u00e8 di Filippo Abbiati. Pregevoli sono pure gli affreschi della volta."}
{"id": "862814", "revid": "2194416", "url": "https://it.wikipedia.org/wiki?curid=862814", "title": "Acquaragia", "text": "L'acquaragia (chiamata anche acqua ragia) \u00e8 il nome dei seguenti solventi (aventi diverse origini e caratteristiche chimiche):"}
{"id": "862817", "revid": "478814", "url": "https://it.wikipedia.org/wiki?curid=862817", "title": "Wayne Ferreira", "text": "I suoi migliori ranking ATP sono stati il 6\u00ba posto in singolare nel maggio 1995 e il 9\u00ba in doppio nel marzo 2001. In singolare ha conquistato 15 titoli del circuito maggiore tra i quali i Tennis Masters Series del Canada Open 1996 e dello Stuttgart Masters 2000. In doppio ha vinto 11 titoli ATP tra cui spiccano i 6 vinti in tornei Tennis Masters Series e le cinque finali disputate agli Internazionali d'Italia (1992, 1993, 1994, 2000 e 2001), vincendo solo quella del 2001 in coppia con Evgenij Kafel'nikov.\nNel suo palmar\u00e8s anche la medaglia d'argento vinta in doppio ai Giochi Olimpici di Barcellona 1992 in coppia con il connazionale Piet Norval. Nei tornei del Grande Slam ha giocato due semifinali in singolare e quattro in doppio. Tra gli juniores ha vinto gli US Open 1989 in doppio, raggiungendo la vetta nel ranking di categoria.\nCarriera da giocatore.\nRaggiunge tra gli juniores la prima posizione nel ranking mondiale di doppio dopo aver vinto il titolo agli US Open ragazzi del 1989 in coppia con Grant Stafford; raggiunge inoltre il 6\u00ba posto in singolare.\nPassa al professionismo nel 1989 e nella prima stagione raggiunge due finali in tornei sudafricani delle ATP Challenger Series. L'anno successivo fa il suo esordio in un torneo del Grande Slam a Wimbledon e al primo turno elimina il n\u00ba 27 del ranking mondiale Yannick Noah. Poco dopo in coppia con Piet Norval raggiunge la semifinale in doppio a Newport grazie al successo su Rick Leach / Jim Pugh, reduci dal successo a Wimbledon. Nel marzo 1991 entra nella top 100 in singolare, nel corso della stagione sconfigge Ivan Lendl e disputa due volte i quarti di finale in tornei ATP. Vince inoltre i primi titoli in doppio nel circuito maggiore ad Adelaide e al prestigioso Miami Masters, e con Norval arriva in semifinale a Wimbledon, la prima in una prova dello Slam.\nSi impone definitivamente in singolare nel 1992, anno in cui raggiunge la semifinale agli Australian Open e in febbraio disputa la sua prima finale ATP a Memphis, persa contro MaliVai Washington; mentre a giugno vince il primo titolo ATP al Queen's di Londra battendo in due in finale Sh\u016bz\u014d Matsuoka. Continua a fare progressi anche in doppio, in gennaio vince il titolo a Auckland e in agosto raggiunge con Norval la finale ai Giochi Olimpici di Barcellona, nella quale vengono sconfitti da Boris Becker / Michael Stich. Il secondo titolo in singolare arriva a fine mese a Schenectady, due settimane dopo fa il suo ingresso nella top 10, al 10\u00ba posto, e in ottobre sale al 9\u00ba. In doppio era entrato nella top 20 nel febbraio precedente, e quello stesso mese aveva esordito nella squadra sudafricana di Coppa Davis.\nNel 1993 vince un solo titolo in doppio a Los Angeles, in coppia con Michael Stich, mentre in singolare perde le finali disputate all'Indian Wells Masters \u2013 prima finale in singolare in un Tennis Masters Series \u2013 e al Queen's. Si riscatta nei due anni successivi, che saranno i pi\u00f9 prolifici della carriera, vincendo in singolare cinque titoli nel 1994 e quattro nel 1995, nel febbraio 1995 rientra nella top 10 in singolare da cui era uscito nel novembre 1992, e a maggio raggiunge la 6\u00aa posizione, che rester\u00e0 il suo best ranking di specialit\u00e0. Nel novembre 1995 disputa per la prima volta le Finali ATP, e nonostante le vittorie con il n\u00ba 1 del mondo Pete Sampras e Yevgeny Kafelnikov viene eliminato nel round-robin per la sconfitta subita contro Boris Becker, che vincer\u00e0 il torneo. In doppio in questo biennio vince solo il Masters ATP German Open 1995 in coppia con Kafelnikov, ma nel 1994 aveva raggiunto le semifinali a Wimbledon e agli US Open.\nAi Giochi Olimpici di Atlanta dell'estate 1996 non va oltre i quarti di finale sia in singolare che in doppio. Il 26 agosto vince a Toronto il primo titolo Tennis Masters Series in carriera in singolare, sconfiggendo in finale Todd Woodbridge per 6-2, 6-4. Il 1997 \u00e8 caratterizzato da diversi infortuni, non vince alcun titolo e in maggio esce definitivamente dalla top 10 di singolare. Tra il 1998 e il 1999 colleziona solo due titoli in doppio, mentre il miglior risultato in singolare \u00e8 la finale raggiunta ai Japan Open Tennis Championships 1999.\nNell'aprile del 2000 vince il Monte Carlo Masters in coppia con Kafelnikov e a novembre torna a vincere un titolo in singolare dopo oltre quattro anni sconfiggendo il top 10 Lleyton Hewitt in finale a Stoccarda; \u00e8 il suo secondo titolo Tennis Masters Series in singolare e si riporta all'11\u00ba posto del ranking dopo essere sceso al 55\u00ba un anno prima. Nel corso della stagione disputa agli US Open la sua quarta semifinale Slam in doppio e a fine torneo si porta in 11\u00aa posizione, la migliore in carriera fino ad allora, anche nel ranking di doppio. Quell'anno vince la Hopman Cup con Amanda Coetzer in rappresentanza del Sudafrica e prende parte alla sua ultima Olimpiade ai Giochi di Sydney, viene schierato solo in singolare ed esce di scena al primo turno.\nEntra nella top 10 del ranking di doppio, al 9\u00ba posto, per la prima e unica volta in carriera dopo la vittoria nel marzo 2001 all'Indian Wells Masters, di nuovo in coppia con Kafelnikov, assieme al quale si ripete in maggio trionfando per la prima volta agli Internazionali d'Italia, dove aveva perso le quattro finali disputate in precedenza. I migliori risultati della stagione in singolare sono la semifinale al Queen's e i quarti al Masters di Stoccarda. Un problema inguinale lo costringe al ritiro all'Australian Open 2002 nei suoi primi quarti di finale in singolare in una prova del Grande Slam dopo quelli disputati a Wimbledon nel 1994. Nella stagione 2002 non vince alcun titolo ma si mantiene quasi sempre nella top 50 del ranking sia in singolare che in doppio. Nel 2003 vince i suoi ultimi titoli ATP in carriera, in marzo si impone nel torneo di doppio all'Indian Wells Masters con Kafelnikov battendo in finale Bob e Mike Bryan. In singolare arriva per la seconda volta in carriera in semifinale in uno Slam all'Australian Open e in agosto vince a Los Angeles il suo ultimo titolo battendo in tre set in finale il n\u00ba 5 del mondo Lleyton Hewitt.\nDisputa il suo ultimo torneo in doppio in carriera all'Australian Open 2004, quando era all'84\u00ba posto del ranking. In singolare continua a giocare con continuit\u00e0 tra i professionisti fino al settembre successivo, senza ottenere risultati rilevanti, e fa la sua ultima apparizione giocando in Coppa Davis nel febbraio 2005. Chiude la carriera con 512 incontri vinti in singolare a fronte di 330 sconfitte e un totale di 26 titoli, 15 in singolare e 11 in doppio. Il suo bilancio finale in Coppa Davis \u00e8 di 41 vittorie e 18 sconfitte, di cui 30 vittorie e 14 sconfitte in singolare.\nCarriera da allenatore.\nDopo il ritiro dall'agonismo rimane nel mondo del tennis, segue prima gli juniores di un'accademia privata in California e in seguito collabora con la squadra sudafricana di Coppa Davis. Fa la sua prima esperienza come coach entrando nello staff di Marin \u010cili\u0107 per i tornei sull'erba della stagione 2019."}
{"id": "862825", "revid": "638792", "url": "https://it.wikipedia.org/wiki?curid=862825", "title": "Jungle Book Shonen Mowgli", "text": ""}
{"id": "862827", "revid": "1226", "url": "https://it.wikipedia.org/wiki?curid=862827", "title": "Licenza Opensource", "text": ""}
{"id": "862829", "revid": "729019", "url": "https://it.wikipedia.org/wiki?curid=862829", "title": "Home Championship 1899", "text": "Il torneo di rugby Home Championship del 1899 si disput\u00f2 dal 7 gennaio al 18 marzo. Il torneo venne vinto dall'Irlanda."}
{"id": "862834", "revid": "767487", "url": "https://it.wikipedia.org/wiki?curid=862834", "title": "Bobby Hebb", "text": "Biografia.\nWilliam e Ovalla Von Hebb, i genitori di Hebb, erano entrambi musicisti ciechi. Bobby e il fratello maggiore Harold formarono una coppia di ballo e canto a Nashville, iniziata quando Bobby aveva tre anni e Harold nove. Hebb apparve in televisione ospitato dal produttore di musica country Owen Bradley, apparizione che gli fece guadagnare un posto nello show televisivo Grand Ole Opry a fianco della star Roy Acuff. Hebb suonava i cucchiai e altri strumenti nel gruppo di Acuff mentre Harold divenne pi\u00f9 tardi membro dei Johnny Bragg and the Marigolds. Bobby Hebb era il controcanto di Bo Diddley nella canzone \"Diddley Daddy\" e in seguito fu trombettista nella banda jazz della marina statunitense e rimpiazz\u00f2 Mickey Baker in Mickey and Sylvia.\nIl 23 novembre 1963, il giorno seguente l'assassinio di John Kennedy, Harold Hebb mor\u00ec accoltellato fuori da un nightclub di Nashville. Entrambi gli eventi distrussero Bobby che trov\u00f2 conforto nello scrivere canzoni. In quell'occasione scrisse l'inno all'ottimismo \"Sunny\":\n\"Sunny\" fu registrata a New York e fu cantata in un tour con i Beatles per Hebb. \u00c8 una delle canzoni di cui sono state fatte pi\u00f9 cover, con centinaia di versioni diverse. La BMI l'ha classificata al venticinquesimo posto nella lista delle 100 canzoni pi\u00f9 belle del secolo.\n\"Sunny\" \u00e8 stata cantata, tra gli altri, da James Brown, Boney M, Cher, Georgie Fame, Johnny Rivers, Frank Sinatra con Duke Ellington, Ella Fitzgerald, gli Electric Flag, i Four Seasons, i Four Tops, Wilson Pickett, Les McCann, Jamiroquai e Dusty Springfield.\nSebbene Bobby Hebb sia considerato una meteora nel panorama musicale, ha scalato le classifiche anche con \"A Satisfied Mind\" nel 1966 e \"Love Me\" nel 1967, inoltre ha scritto tante altre canzoni.\nDopo trentacinque anni Hebb ha inciso un nuovo album intitolato \"That's All I Wanna Know\". Questo \u00e8 stato il primo album di Hebb dai tempi in cui James Flemming Rasmussen produsse \"Love Games\" per la Epic Records nel 1970. \u00e8 uscito in Europa a fine 2005 per la Tuition, una nuova etichetta di musica pop/indipendente. Sono state inserite nuove versioni di \"Sunny\" in due duetti: uno con Astrid North, e l'altro con Pat Appleton.\nBobby Hebb \u00e8 morto il 3 agosto 2010 all\u2019et\u00e0 di 72 anni."}
{"id": "862840", "revid": "709565", "url": "https://it.wikipedia.org/wiki?curid=862840", "title": "Episodi di Walker Texas Ranger (prima stagione)", "text": "La prima stagione della serie televisiva \"Walker Texas Ranger\" \u00e8 stata trasmessa in prima visione negli Stati Uniti d'America sul canale CBS dal 21 al 24 aprile 1993. Invece in Italia la prima stagione \u00e8 stata trasmessa insieme alla seconda stagione in chiaro su Canale 5: la prima \u00e8 stata trasmessa dal 16 al 23 gennaio 1996 in prima serata. \nIn questa stagione vengono introdotti i personaggi, e si pone l'accento in particolare sul rapporto tra Cordell Walker e il suo nuovo collega James Trivette. Personaggi rilevanti di questa prima stagione furono Gailard Sartain, nei panni di C.D. Parker, successivamente interpretato da Noble Willingham, e James Druy nel ruolo del capitano Tom Price, che uscir\u00e0 di scena dopo l'episodio \"L'ombra del dragone\" (la sua uscita non \u00e8 spiegata).\nColpo grosso a Fort Worth.\nTrama.\nI Texas Ranger Cordell Walker e Robert Mobley, agenti della contea di Dallas, entrano in un bar dove lottano e sconfiggono 4 criminali che avevano appena compiuto una rapina, per poi arrestarli. Walker \u00e8 noto in tutto il Texas per la sua volont\u00e0 di usare qualsiasi mezzo pur di far rispettare la legge. Un giorno una banda di rapinatori colpisce la Multinational Hank; l'agente Mobley precipitatosi sul posto viene ucciso a sangue freddo dal capo della banda. Il capitano Tom Price cerca di dissuadere Walker dalla sua sete di vendetta, e alla fine il ranger si convince pur volendosi occupare personalmente del caso. Il vice-procuratore Alex Cahill, amica di Walker, riesce a distrarlo da questo brutto evento, mentre un altro amico C.D. Parker, Texas Ranger in pensione, gli presenta il suo nuovo collega James Trivette, ex giocatore di football. All'inizio i due entrano in contrasto per via dei diversi metodi d'indagine, ma dopo aver visto il collega all'opera, Walker si convince e Trivette riesce a guadagnare la sua fiducia. Nel frattempo Emil Lavocat (Marshall R. Teague), il capo della banda dei rapinatori carnefice di Mobley, comincia a reclutare il maggior numero di seguaci possibile per attuare il suo piano: rapinare contemporaneamente 4 delle pi\u00f9 ricche banche di Dallas per poi fuggire in Messico. Il giorno della rapina Lavocat attua il suo piano, ma il ranger Walker, intuito lo scopo del criminale, cerca di fermare da solo le varie rapine, venendo in seguito aiutato da tutti gli altri ranger, compresi C.D. e Trivette, e riuscendo a sventarlo; in seguito Walker sconfigge con enorme facilit\u00e0 Lavocat e lo arresta.\nLa vendetta dello sceriffo.\nTrama.\nUn ex sceriffo, finito in prigione per i suoi metodi violenti, \u00e8 ora in libert\u00e0 e inizia a perseguitare Alex che lo aveva fatto condannare. Un suo complice difatti aggredisce la donna ed uccide uno dei suoi cavalli. Walker inizia a sorvegliare Alex a costo di interferire con la sua vita privata, in quanto lei \u00e8 fidanzata; essendo inoltre impegnata in un processo, Alex rifiuta di nascondersi e di rinunciare al suo lavoro. Intanto il complice distrae Walker dicendogli di voler parlare con lui ma all'arrivo del ranger l'uomo \u00e8 morto. Lo sceriffo riesce a rapire Alex e a portarla in una casa isolata per ucciderla. Avendo interrogato un compagno di cella del criminale, Walker e Trivette intuiscono la sua mossa ed arrivano sul posto; mentre Trivette distrae lo sceriffo, Walker lo affronta e lo sconfigge. Il processo di Alex va a buon fine e Walker le regala un nuovo cavallo al posto di quello ucciso.\nL'ombra del dragone.\nTrama.\nUn deputato che ha sposato una donna giapponese e traffica opere d'arte orientali \u00e8 perseguitato dalla mafia giapponese dopo aver ucciso uno dei loro capi. Walker e Trivette ricevono l'ordine di proteggerlo, ma il politico si dimostra arrogante con loro e con sua moglie. Intanto Walker riceve la visita di Yoshi, un suo vecchio amico il cui padre aveva insegnato al ranger le arti marziali; collegato in passato alla mafia giapponese, Yoshi giura di esserne uscito. Dopo che Walker salva il deputato da un killer, Yoshi gli rivela la verit\u00e0, ossia che il politico \u00e8 un criminale e lui intende ucciderlo per vendicare la morte del suo capo. Per attirare in trappola il deputato, Yoshi ne fa rapire la moglie e Walker lotta con lui cercando di convincerlo ad ottenere giustizia in tribunale anzich\u00e9 con la vendetta. Il deputato arriva alle loro spalle e tenta di ucciderli, ma ferisce solo Yoshi che si \u00e8 gettato davanti a Walker per salvarlo. Il politico viene quindi arrestato, mentre Yoshi riesce a fuggire dall'ospedale."}
{"id": "862841", "revid": "339392", "url": "https://it.wikipedia.org/wiki?curid=862841", "title": "3 perf pulldown", "text": ""}
{"id": "862847", "revid": "709565", "url": "https://it.wikipedia.org/wiki?curid=862847", "title": "Newport", "text": ""}
{"id": "862849", "revid": "729019", "url": "https://it.wikipedia.org/wiki?curid=862849", "title": "Home Championship 1900", "text": "Il torneo di rugby Home Championship del 1900 si disput\u00f2 dal 6 gennaio al 17 marzo. Il torneo venne vinto dal Galles."}
{"id": "862855", "revid": "287204", "url": "https://it.wikipedia.org/wiki?curid=862855", "title": "Chiesa di Sant'Antonio a Posillipo", "text": "La chiesa di Sant'Antonio a Posillipo \u00e8 una chiesa santuario di Napoli; ubicata nel quartiere omonimo, \u00e8 raggiungibile sia dalle rampe di Sant'Antonio (dette anche \"Tredici discese di Sant'Antonio\"), sia dalla via Minucio Felice.\nSi pu\u00f2 raggiungere la chiesa anche con la funicolare da Mergellina, scendendo alla prima fermata Sant'Antonio.\nStoria.\nLa fondazione della chiesa risale al 1642 ed avvenne in un sito all'epoca scarsamente urbanizzato della citt\u00e0, costituito da quattro villaggi rurali collegati con la zona di Mergellina da un'antica strada greco-romana.\nI frati conventuali del terz'ordine vi fondarono una chiesetta ed un piccolo convento che ebbe nei primi anni la funzione di sanatorio. Sulla lapide di fondazione di leggeva:\nLe mura dell'antica cappella sono oggi individuabili in corrispondenza dell'attuale sacrestia, cos\u00ec come i locali del convento originario sono riscontrabili nei locali denominati dell'\"ex-monastero\".\nNel 1603 fu iniziato l'ampliamento della strada che portava al convento, mantenendo lungo il suo percorso parte delle antiche vestigia romane (pavimentazione romana) e venendo cos\u00ec a costituire un mezzo pi\u00f9 agevole per i pellegrini che dalla citt\u00e0 intendevano raggiungere l'edificio; la strada, gi\u00e0 salita di Santa Maria delle Grazie, venne cos\u00ec indicata come rampe di Sant'Antonio a Posillipo.\nLa chiesa nel frattempo assurse al titolo di santuario antoniano, prendendo negli anni una forma a navata unica con tre cappelle laterali per ciascun lato ed il convento fu allargato.\nLa costruzione della sacrestia fu avviata nel 1750, mentre quattro anni dopo fu la volta dell'edificazione del campanile a pianta rettangolare con cella campanaria ottagonale e bella cuspide in stile barocco; il chiostro del convento fu ultimato nel 1775.\nLa successiva soppressione degli ordini religiosi, in epoca napoleonica, fece s\u00ec che la chiesa passasse al demanio e fosse destinata ad usi civili, sebbene affidata ad un rettore, ex-domenicano scampato ai fatti del 1799.\nNel 1824 il complesso fu affidato ai domenicani di San Domenico Maggiore, anche grazie all'intervento di re Ferdinando II di Borbone che era in ottimi rapporti con l'ordine religioso.\nNel 1883 vi furono dei lavori di restauro che interessarono le cisterne dell'acqua e l'impianto originario che collegava il complesso all'antico acquedotto greco, oltre alla risistemazione delle celle dei frati.\nNel 1944 l'arcivescovo Alessio Ascalesi stabilisce nella chiesa, posta al di fuori delle mura conventuali, la costituzione di una parrocchia che andr\u00e0 assumendo sempre maggior importanza negli anni anche grazie al nuovo assetto urbanistico della zona (la costruzione del piazzale antistante la chiesa da cui si gode uno spettacolare panorama sul golfo di Napoli \u00e8 degli anni sessanta).\nNel 1975-76 vennero eseguiti importanti lavori di restauro e consolidamento e nel 2000 venne ripresa, in occasione del periodo giubilare, l'antica tradizione della processione di sant'Antonio di Padova, a cui la chiesa \u00e8 dedicata.\nInterno.\nLa chiesa si presenta a navata unica, con una volta a botte (affrescata da Gaetano Bocchetti) e tre cappelle per lato. \nNella prima cappella a destra \u00e8 collocato un crocifisso ligneo del XVII secolo; nella seconda si trova una raffigurazione di \"san Nicola di Bari\" di autore ignoto della met\u00e0 del XVII secolo, mentre nella terza ed ultima cappella si ammira il \"San Raffaele e Tobiolo\" di Giacinto Diano. Nella prima cappella a sinistra \u00e8 collocata una statua lignea dell\"Immacolata\"; nella successiva \u00e8 contenuta una tela di Andrea dell'Asta con la \"Maddalena e San Giovanni Evangelista in adorazione della croce\", mentre nella terza ed ultima vi \u00e8 un \"Sant'Antonio in estasi\" anch'esso del Diano.\nNell'abside vi \u00e8 l'altare maggiore su cui poggia l'antica statua lignea del santo."}
{"id": "862874", "revid": "337298", "url": "https://it.wikipedia.org/wiki?curid=862874", "title": "Seconda coalizione", "text": "La seconda coalizione antifrancese (1799-1802) fu l'alleanza tra numerose potenze europee costituita per strappare alla Francia rivoluzionaria le sue conquiste sul continente e schiacciare la Rivoluzione restaurando l'antico regime.\nMentre il generale Napoleone Bonaparte era impegnato nella difficile spedizione in Egitto e, nonostante le vittorie locali, non era pi\u00f9 in grado di rientrare con il suo esercito in Francia dopo la distruzione della flotta francese mediterranea da parte della squadra britannica dell'ammiraglio Horatio Nelson, le principali monarchie continentali costituirono una nuova alleanza antirivoluzionaria con la Gran Bretagna. Austria e Russia mobilitarono eserciti poderosi per le campagne in Germania ed Italia nel 1799.\nDopo una fase iniziale di espansione rivoluzionaria francese a Roma e Napoli, i coalizzati ottennero notevoli successi sia in Germania, dove i francesi ripiegarono oltre il Reno, sia soprattutto in Italia, dove, con l'intervento dell'esercito russo del feldmaresciallo Aleksandr Suvorov, venne riconquistata gran parte dell'Italia settentrionale e meridionale. Contrasti tra le potenze e indecisioni operative favorirono la ripresa delle armate rivoluzionarie; nei Paesi Bassi il generale Guillaume Brune respinse un esercito britannico sbarcato per sostenere gli alleati, in Svizzera il generale Andrea Massena sbaragli\u00f2 russi e austriaci a Zurigo, costringendo il maresciallo Suvorov ad una disastrosa ritirata attraverso le montagne, dopo l'abbandono dei territori conquistati.\nLa seconda coalizione in seguito si disgreg\u00f2 completamente con la defezione della Russia e con il ritorno del generale Bonaparte che, dopo essere divenuto Primo console, discese in Italia e vinse nel 1800 la decisiva battaglia di Marengo; dopo la nuova sconfitta austriaca in Germania alla battaglia di Hohenlinden ad opera del generale Jean Victor Moreau, anche l'Austria si ritir\u00f2 dalla guerra e la Gran Bretagna accett\u00f2 nel 1802 di concludere con la Francia la pace di Amiens che ristabil\u00ec momentaneamente la pace in Europa.\nEvoluzione politico-militare in Europa.\nEspansione rivoluzionaria.\nLa prima coalizione antifrancese nata nel 1792-1793 per contrastare la Rivoluzione francese e restaurare la monarchia dell'antico regime si era progressivamente dissolta; dopo una serie di sconfitte nei Paesi Bassi ed in Renania, i coalizzati erano stati costretti a rinunciare all'invasione della Francia ed, al contrario, le armate della Repubblica avevano raggiunto i cosiddetti \"confini naturali\", espandendo il potere francese e diffondendo le idee rivoluzionarie. Mentre le paci di Basilea avevano sancito il ritiro dalla coalizione della Prussia e della Spagna, l'Austria era stata costretta a concludere il trattato di Campoformio dopo le sorprendenti vittorie del generale Napoleone Bonaparte in Italia nel 1796-1797.\nDopo la dissoluzione della prima coalizione il Direttorio prese una serie di iniziative politico-militari di espansione rivoluzionaria favorite dalle pressioni dei generali e dei fornitori e sorrette dall'esaltazione patriottica e ideologica della \"Grande Nazione\" che, con il loro carattere aggressivo e ideologico, impedirono una reale pacificazione ed invece contribuirono alla rapida ricostituzione di una nuova alleanza antifrancese. Fu in particolare in Italia che la propaganda e l'espansione rivoluzionaria si manifest\u00f2 nel modo pi\u00f9 aggressivo; dopo una epurazione nella Repubblica Cisalpina per allinearne la politica alle esigenze francesi, la fallita sommossa giacobina a Roma del 28 dicembre 1797 che cost\u00f2 la vita al generale francese Mathurin-L\u00e9onard Duphot e mise in pericolo l'ambasciatore Giuseppe Bonaparte, il generale Louis Alexandre Berthier, nuovo comandante dell'Armata d'Italia, ricevette l'ordine di marciare su Roma. Il generale raggiunse e occup\u00f2 senza difficolt\u00e0 la citt\u00e0 l'11 febbraio 1798 e trasfer\u00ec il papa Pio VI a Siena, mentre i rivoluzionari giacobini proclamavano la Repubblica Romana. I generali e i fornitori iniziarono le depredazioni e le razzie a Roma; tuttavia il generale Berthier, poco favorevole a sviluppi rivoluzionari, venne sostituito al comando delle truppe francesi a Roma in un primo momento dal generale Andrea Massena, la cui nomina per\u00f2 scaten\u00f2 proteste e tumulti tra gli ufficiali subalterni a causa della sua fama di razziatore e per vecchie diatribe tra ufficiali dell'armata d'Italia e quelli dell'armata del Reno. Il generale Mass\u00e9na venne quindi a sua volta sostituito dal generale Laurent Gouvion-Saint-Cyr.\nLa condotta politica della Repubblica Batava non soddisfaceva il Direttorio; per assicurarsi la massima fedelt\u00e0 antibritannica degli olandesi, il 3 piovoso anno VI (22 gennaio 1798) un colpo di forza delle correnti democratiche guidate da Herman Willem Daendels e dall'inviato di Parigi Delacroix, condotto con l'appoggio delle truppe francesi schierate nel territorio del generale Barth\u00e9lemy Joubert, epur\u00f2 l'assemblea della Repubblica e redasse una nuova costituzione, assicurando uno stretto controllo della Francia. Anche i cantoni svizzeri divennero obiettivo della propaganda rivoluzionaria francese; appoggiato da alcuni democratici favorevoli alla costituzione di uno stato unitario, il Direttorio, dopo alcune incertezze, decise di prendere l'iniziativa; accordi furono conclusi fin dall'8 dicembre 1797 tra il direttore Jean-Fran\u00e7ois Reubell, il generale Bonaparte ed il democratico elvetico Peter Ochs. Venne promulgata una costituzione unitaria che venne accettata da una parte dei cantoni, ma dopo alcuni contrasti e sommosse antifrancesi, il Direttorio ordin\u00f2 di invadere il paese, e il 13 e 14 febbraio 1798 il generale Guillaume Brune e il generale Alexis Schauenburg entrarono in Svizzera e occuparono dopo duri scontri Berna. gli emissari del Direttorio Lecarlier e Rapinat organizzarono la Repubblica Elvetica, depredarono i territorio, e per sopprimere le opposizioni, effettuarono il 17 giugno un colpo di Stato allineando il Direttorio svizzero alle esigenze economico-politiche francesi.\nAnche il Regno di Sardegna divenne obiettivo dell'espansionismo rivoluzionario della Repubblica; nonostante il trattato di alleanza firmato con la Francia dal re Carlo Emanuele, i democratici della Repubblica Cisalpina e di Genova, aiutati dal rappresentante del Direttorio Pierre-Louis Ginguen\u00e9, manifestarono proposti di sovvertimenti e di conquista. Il nuovo comandante dell'Armata d'Italia, il generale Brune, sostenne queste minacciose pressioni sul Piemonte, e il re, intimorito, dovette firmare il 27 giugno 1798 con Ginguen\u00e9 una convenzione che prevedeva l'occupazione da parte delle truppe francesi della cittadella di Torino.\nL'Impero d'Austria osservava con preoccupazione questa continua espansione della Repubblica; secondo la lettera del trattato di Campoformio ogni nuova acquisizione francese in Europa avrebbe dovuto comportare compensi per l'Austria, e il cancelliere Thugut manifest\u00f2 richieste in questo senso al congresso di Rastatt, dopo l'espansione francese e l'ulteriore richiesta dell'intera Renania. Tuttavia il rappresentante francese al congresso, Jean Baptiste Treilhard, respinse queste richieste, esacerbando i contrasti con l'Austria; a Vienna il nuovo ambasciatore francese, generale Jean-Baptiste Bernadotte, venne minacciato nell'aprile 1798 da tumulti antifrancesi e dovette abbandonare la citt\u00e0.\nSpedizione in Egitto e formazione della seconda coalizione.\nOltre ad intraprendere una serie di iniziative aggressive sul continente la Francia rivoluzionaria nello stesso periodo aveva portato avanti con la massima energia la guerra contro la Gran Bretagna, unica potenza rimasta in guerra anche dopo la conclusione della pace da Campoformio. Disponendo della superiorit\u00e0 navale, i britannici erano stati in grado nel corso degli anni di interrompere la navigazione delle navi francesi ed il commercio coloniale e si erano impadroniti di gran parte dei possedimenti oltremare della potenza nemica. la Repubblica manteneva ancora il controllo solo della Guadalupa e delle Mascarene, mentre Tobago, Saint Lucia, la Martinica erano cadute in mano degli inglesi che avevano occupato anche la Guyana olandese e la Trinit\u00e0 spagnola; San Domingo era in possesso della popolazione di colore guidata da Toussaint Louverture. Il Direttorio riteneva possibile piegare l'ultima nemica di cui, considerando la sua debolezza terrestre e l'apparente instabilit\u00e0 della sua economia fondata sui commerci, si sottovalutava la determinazione e la forza militare. Grazie anche all'alleanza della Repubblica rivoluzionaria con la Spagna e i Paesi Bassi si contava di intaccare il predominio navale britannico, e anche Talleyrand, considerato anglofilo, promosse la guerra ad oltranza contro \"i tiranni del mondo\" e i \"vampiri del mare\".\nMentre sperava di poter sfruttare una possibile insurrezione in Irlanda, il Direttorio intendeva potenziare la guerra economica, con l'introduzione di rigide norme contro il commercio neutrale che accettava le merci britanniche e l'adozione di un sistema di \"blocco continentale\", e progettava soprattutto di portare la guerra direttamente sull'isola nemica, organizzando a Brest una Armata d'Inghilterra affidata al generale Napoleone Bonaparte. Tuttavia in breve tempo una serie di avvenimenti favorevoli alla Gran Bretagna resero impraticabile questo ambizioso progetto. Sul mare il predominio britannico si stava rafforzando: dopo aver ottenuto nel 1797 la vittoria di San Vincenzo l'ammiraglio John Jervis assedi\u00f2 Cadice neutralizzando la flotta spagnola, mentre l'ammiraglio Horatio Nelson entr\u00f2 in Mediterraneo. Inoltre la flotta olandese fu sconfitta a Camperduyn dall'ammiraglio Adam Duncan, mentre l'ammiraglio francese Fran\u00e7ois-Paul Brueys, bloccato a Corf\u00f9, non pot\u00e9 raggiungere Brest per proteggere il convoglio navale destinato a trasportare l'armata in Inghilterra.\nIl 23 febbraio 1798 il generale Bonaparte consigli\u00f2 di rinunciare allo sbarco a causa delle difficolt\u00e0 navali e del predominio marittimo britannico; anche il Direttorio temeva di perdere la sua armata pi\u00f9 forte e il suo miglior generale mentre la situazione sul continente rimaneva instabile. Tuttavia dopo aver rinunciato allo sbarco in Inghilterra, il generale Bonaparte propose al suo posto di organizzare una audace spedizione in Oriente per conquistare l'Egitto; questo piano appariva ancor pi\u00f9 temerario e arrischiato. Inoltre, oltre a impedire ogni accordo con la Gran Bretagna, poteva destabilizzare il precario Impero Ottomano e irritare fortemente l'Impero Russo del nuovo zar Paolo I che manifestava propositi di espansione globale in Europa, in Oriente e nel Mediterraneo. Nonostante la dubbia utilit\u00e0 per la Repubblica di una simile impresa, la spedizione venne approvata dal Direttorio, desideroso di sbarazzarsi dell'ambizioso generale Bonaparte, e inoltre ottimisticamente deciso a minacciare l'Impero coloniale britannico. La Repubblica prevedeva scarsa resistenza da parte dei Mamelucchi e accoglienze favorevoli tra la popolazione locale, inoltre, in possesso dell'Egitto, i francesi avrebbero potuto espandersi verso il Mar Rosso ed anche l'India dove Tippoo Sahib opponeva resistenza ai britannici nel Mysore.\nDopo un momento di incertezza legato alla crisi provocata dall'incidenti di Vienna all'ambasciata francese che sembravano preludere alla guerra in Europa, il 19 maggio 1798 la spedizione guidata dal generale Bonaparte, costituita da con 30 navi da guerra, 280 trasporti, i 38.000 soldati dell'Armata d'Oriente ed una numerosa e qualificata missione culturale e scientifica, salp\u00f2 da Tolone per l'Egitto. La spedizione conquist\u00f2 il 6 giugno l'isola di Malta, i cui cavalieri dell'Ordine non opposero resistenza, sfugg\u00ec alle ricerche delle flotta britannica dell'ammiraglio Nelson, e quindi sbarc\u00f2 ad Alessandria poco dopo che l'ammiraglio britannico era ripartito per il Mare Egeo, abbandonando le acque egiziane.\nIl generale Bonaparte marci\u00f2 lungo il Nilo, vinse facilmente la battaglia delle Piramidi contro i Mamelucchi il 21 luglio, quindi raggiunse ed occup\u00f2 Il Cairo. Nel frattempo tuttavia l'ammiraglio Nelson, ottenute finalmente informazioni a Napoli sui movimenti francesi, ritorn\u00f2 indietro e la notte del 31 luglio 1798 attacc\u00f2 di sorpresa nella rada di Abukir la flotta francese dell'ammiraglio Brueys; la battaglia termin\u00f2 con una netta vittoria britannica: le navi francesi venne distrutte o affondata e l'ammiraglio francese rimase ucciso. Il disastro della flotta mise in grave difficolt\u00e0 il generale Bonaparte che, pur mantenendo il controllo della terraferma ed estendendo la sua conquista verso Assuan e l'istmo di Suez, era in pratica bloccato e isolato con il suo esercito in Oriente, senza poter ricevere aiuti dalla madrepatria.\nLa spedizione in Egitto acceler\u00f2 in modo decisivo la formazione di una nuova coalizione antifrancese: l'Impero Ottomano, di fronte all'invasione di un suo territorio, il 9 settembre 1798 dichiar\u00f2 guerra alla Francia, mentre il Regno di Napoli, sotto l'influenza dell'ammiraglio Nelson, che aveva assunto un ruolo dominante di direzione politica nel regno grazie ai suoi legami con la moglie dell'ambasciatore britannico William Hamilton, si un\u00ec strettamente alla Gran Bretagna e prese l'arrischiata iniziativa di attaccare e invadere la Repubblica Romana. Soprattutto l'espansione orientale della Repubblica decise lo zar Paolo I a prendere decisamente l'iniziativa e stringere alleanza con l'Impero Ottomano; i turchi concessero il libero passaggio sugli stretti e la flotta russa pot\u00e9 entrare nel Mediterraneo dove il capace ammiraglio F\u00ebdor U\u0161akov inizi\u00f2 una serie di operazioni contro le Isole Ionie che vennero progressivamente conquistate, Corf\u00f9 cadde dopo un lungo assedio il 3 marzo 1799. Lo zar Paolo, i cui obiettivi erano molto ambiziosi, si dichiar\u00f2 protettore dell'ordine di Malta e del Regno di Napoli e le navi russe dominarono le acque del Mediterraneo orientale e dell'Adriatico. I britannici a loro volta avevano bloccato la guarnigione francese dell'isola di Malta e con l'ammiraglio Nelson controllavano Napoli e il Mediterraneo occidentale. Il 29 dicembre 1798 Gran Bretagna e Russia si unirono all'Impero Ottomano e conclusero un formale accordo di alleanza politico-militare contro la Francia; vennero decise operazioni combinate con truppe russe e britanniche nei Paesi Bassi ed in Italia, si progett\u00f2 uno sbarco di truppe russe in Bretagna.\nLa guerra.\n1799.\nConquista francese del Regno di Napoli ed intervento dell'Impero Austriaco.\nL'intempestivo intervento nella coalizione antifrancese del Regno di Napoli e la decisione di attaccare subito la Repubblica Romana diedero modo alla Francia di raggiungere, ancor prima dell'inizio della guerra continentale, un importante successo militare e di conseguire un ultimo trionfo nella politica di \"esportazione\" della Rivoluzione e di costituzione di repubbliche sorelle della \"Grande Nazione\". Dopo aver concluso il 29 novembre e il 1\u00ba dicembre 1798 accordi di alleanza con Russia e Gran Bretagna, il Regno di Napoli, su impulso soprattutto della regina Maria Carolina e di Lady Hamilton, decise di iniziare le ostilit\u00e0 e attacc\u00f2 il 23 novembre. Il debole esercito napoletano, guidato dal generale austriaco Karl Mack, ottenne un successo iniziale e avanz\u00f2 fino a Roma il 27 novembre dove arriv\u00f2 anche il re Ferdinando IV, mentre il generale Jean \u00c9tienne Championnet, comandante delle forze francesi dell'armata di Roma, ripieg\u00f2 inizialmente dietro il Tevere.\nIl Direttorio dichiar\u00f2 guerra al re di Napoli e diede ordine al generale di passare alla controffensiva. Il generale Championnet, dopo aver concentrato le sue forze, sbaragli\u00f2 completamente l'esercito napoletano che lo aveva attaccato a Civita Castellana il 5 dicembre 1798, e pass\u00f2 all'offensiva. I francesi rientrarono a Roma, da dove fugg\u00ec precipitosamente il re, e inseguirono a sud le forze nemiche che si disgregarono completamente. L'avanzata francese fu caratterizzata da violenze e saccheggi; la reggia di Caserta venne devastata, le case pubbliche di Napoli furono depredate. Il re Ferdinando abbandon\u00f2 ogni resistenza, prima si rifugi\u00f2 il 21 dicembre sulle navi britanniche e poi fugg\u00ec in Sicilia. Il generale Championnet entr\u00f2 a Napoli il 23 gennaio 1799 dopo aver preso possesso del Castello di Sant'Elmo grazie alla collaborazione dei democratici locali. La resistenza dei \"lazzaroni\" popolari a Napoli venne schiacciata duramente dalle truppe francesi.\nIl generale Championnet, che dominava la situazione locale in contrasto con il rappresentante del Direttorio Guillaume-Charles Faipoult, riconobbe la Repubblica Partenopea creata fin dal 21 gennaio su iniziativa dei democratici filo-francesi locali. Il Direttorio prese anche l'iniziativa di dichiarare guerra al re di Sardegna, considerato connivente con i nemici della Repubblica; il Piemonte fu quindi rapidamente occupato dalle truppe francesi dell'armata d'Italia passata al comando del generale Joubert, e il sovrano Carlo Emanuele IV, dopo aver sottoscritto l'8 dicembre 1798 la cessione della sovranit\u00e0 alla Francia, si ritir\u00f2 prima a Parma, poi a Firenze e infine in Sardegna a Cagliari. Il Direttorio organizz\u00f2 un governo provvisorio in Piemonte e, senza dare spazio a correnti indipendentiste, fece votare nel febbraio 1799 una petizione popolare a favore dell'annessione alla Francia.\nBen presto si svilupp\u00f2 un violento contrasto a Napoli tra il generale Championnet che, legatosi ai liberali locali si considerava protettore della Repubblica, e il rappresentante del Direttorio Faitpoult che invece, seguendo le direttive di Parigi, voleva mettere a contribuzione il territorio ed effettuare vaste spogliazioni. Lo scontro sarebbe terminato con il richiamo di entrambi e con l'arresto del generale per insubordinazione. Altri contrasti tra i rappresentanti politici del Direttorio ed i generali francesi si verificarono anche in Svizzera e in Italia, dove prima il generale Brune venne trasferito nei Paesi Bassi e poi il successore generale Joubert si dimise a sua volta per l'impossibilit\u00e0 a collaborare con il commissario Amelot.\nNonostante questa nuova espansione dell'influenza francese, la coalizione stava accrescendo le sue forze; gli anglo-russi ricercavano soprattutto l'alleanza dell'Impero d'Austria o della Prussia, la cui partecipazione alla guerra avrebbero consentito di raggruppare eserciti potenti e attaccare la Francia in Italia settentrionale, sul Reno e in Svizzera. La mancanza di effettiva coesione tra le grandi potenze e i persistenti conflitti legati ai divergenti obiettivi di guerra, indebolirono per\u00f2 fin dall'inizio la solidit\u00e0 anche della seconda coalizione. La Prussia, uscita dalle coalizioni antifrancesi fin dal 1795, rimase prudente e, anche se respinse le offerte di alleanza portate dall'inviato francese Emmanuel Joseph Siey\u00e8s, decise di rimanere estranea all'alleanza. Il cancelliere austriaco Johann von Thugut invece inizi\u00f2 negoziati concreti con gli anglo-russi per concordare un'alleanza; tuttavia egli manteneva obiettivi differenti dai suoi interlocutori; in particolare il cancelliere era ostile ai propositi dello zar Paolo di restaurare integralmente i monarchi italiani ed alle mire britanniche sui Paesi Bassi. Thugut quindi non concluse alcun accordo preciso con gli alleati anche se inizi\u00f2 vasti preparativi bellici; egli inoltre autorizz\u00f2 le truppe russe ad attraversare il territorio austriaco, evento che innesc\u00f2 la reazione del Direttorio.\nInizio della campagna in Germania e Svizzera.\nIl Direttorio decise quindi di dichiarare formalmente guerra all'Austria il 22 ventoso anno VII (12 marzo 1799) e di riprendere le iniziative espansionistiche in Italia. Giustificando la sua azione con la presenza a Livorno di truppe napoletane, la Repubblica fece occupare prima Lucca, quindi impose il suo dominio al granduca di Toscana Ferdinando III; le truppe francesi dal 22 marzo 1799 invasero il granducato e il sovrano, dopo aver invitato i sudditi ad evitare ogni resistenza, fu costretto a ritirarsi a Vienna. Il papa Pio VI, che era ospite nel granducato, venne prelevato dai francesi e dopo una serie di trasferimenti sotto la scorta, venne infine deportato a Valence-sur-Rh\u00f4ne dove sarebbe morto il 29 agosto 1799. Alla fine di marzo quindi la Francia aveva assunto il dominio completo della penisola italiana e solo Parma e il Veneto austriaco erano esclusi dal sistema di occupazione ed egemonia francese; peraltro il comportamento egoistico degli occupanti francesi e la scarsa adesione della popolazione alle istanze di rinnovamento promosse dalla borghesia liberale italiana avrebbe compromesso in breve tempo, sotto gli attacchi degli eserciti della seconda coalizione e delle rivolte popolari legittimiste, tutta l'architettura del predominio della rivoluzione in Italia..\nL'inizio della guerra continentale fu caratterizzato da un evento sanguinoso che contribu\u00ec a rinsaldare il fervore rivoluzionario della Repubblica ed a rilanciare la propaganda ideologica contro la reazione delle monarchie dell'antico regime; il 28 aprile 1799 i plenipotenziari francesi che lasciavano il congresso di Rastatt dopo la rottura dei negoziati furono attaccati in circostanze non chiare dalla cavalleria austriaca, i rappresentanti Roberjot e Bonnier rimasero uccisi, mentre solo Jean Debry riusc\u00ec a salvarsi. Questo tragico fatto sembr\u00f2 dimostrare l'odio irriducibile delle potenze contro la Repubblica e i suoi rappresentanti e la decisione della coalizione di distruggere la nazione rivoluzionaria.\nFin da gennaio 1798 una serie di proposte per rinforzare la potenza militare della Repubblica e respingere la nuova alleanza delle monarchie vennero presentate alle assemblea, testimoniando il rafforzamento delle correnti giacobine dopo la crisi del 18 fruttidoro; il 23 nevoso anno VI (12 gennaio 1798) il generale Jean-Baptiste Jourdan aveva proposto la costituzione di un esercito ausiliario di 100.000 soldati ed il 19 fruttidoro anno VI (5 settembre 1798) present\u00f2 finalmente una legge sulla coscrizione. Questa \"legge Jourdan\" prevedeva la coscrizione obbligatoria dei giovani tra 20 e 25 anni; i coscritti abili sarebbero stati inseriti, senza possibilit\u00e0 di surrogazione o esenzioni tranne per gli sposati prima del 23 nevoso anno VI, in una lista nazionale da cui il Corpo legislativo avrebbe stabilito un contingente annuo che sarebbe stato arruolato. La successiva legge del 3 vendemmiaio anno VII (24 settembre 1798) decret\u00f2 la chiamata alle armi e fiss\u00f2 il contingente in 200.000 uomini.\nL'applicazione delle disposizioni della \"legge Jourdan\" incontr\u00f2 grandi difficolt\u00e0 organizzative ed anche scarso entusiasmo tra la maggioranza dei coscritti; su 143.000 giovani dichiarati abili, solo 97.000 risposero alla chiamata e, dopo numerose diserzioni, in 74.000 raggiunsero le armate al fronte. Questo afflusso di nuovi soldati rafforz\u00f2 in parte l'esercito della Repubblica permettendo un nuovo amalgama e sostenendo lo slancio patriottico dei reparti, ma le gravi carenze di materiali ed equipaggiamenti, le difficolt\u00e0 finanziarie, la corruzione dei fornitori, indebolirono gravemente le armate nonostante gli sforzi economici del Direttorio con le leggi fiscali dell'anno VII e con la vendita dei beni nazionali. Le truppe, non potendo pi\u00f9 sfruttare le risorse dei territori occupati, gi\u00e0 depredati, entrarono in combattimento senza mezzi, senza vettovagliamento, in inferiorit\u00e0 numerica rispetto ai coalizzati.\nDal punto di vista strategico inoltre, la campagna del 1799 fu caratterizzata da una serie di operazioni scoordinate estese su tutti i fronti di guerra, con lente manovre secondo le consuetudine operative settecentesche, senza la formazione di grandi concentramenti principali con cui effettuare offensive decisive. I francesi, in particolare, invece di costituire una massa strategica in Svizzera che avrebbe potuto prendere alle spalle i nemici in Germania o in Italia, decisero di attaccare contemporaneamente sia in Baviera, dove venne concentrata l'Armata del Danubio del generale Jean-Baptiste Jourdan con 45.000 uomini, sia nella penisola italiana, dove erano presenti 100.000 soldati francesi. Tuttavia il nuovo comandante dell'Armata d'Italia, generale Barth\u00e9lemy Sch\u00e9rer, riusc\u00ec a concentrare sull'Adige solo 45.000 soldati. In Svizzera la pi\u00f9 piccola Armata d'Elvezia del generale Andrea Massena avrebbe dovuto invece invadere i Grigioni e avanzare verso il Tirolo.\nAnche gli austriaci schierarono le loro forze lungo tutto il fronte; l'arciduca Carlo disponeva di 75.000 soldati sul territorio tedesco, mentre il generale Paul Kray guidava un'armata di 60.000 soldati nel Veneto, altri 20.000 soldati al comando del generale Friedrich von Hotze difendevano il Tirolo. Gli austriaci pur avendo la superiorit\u00e0 numerica, non presero l'offensiva e preferirono attendere l'arrivo delle armate russe promesse dallo zar; il cancelliere Thugut, concentrato sugli obiettivi di potenza, intendeva regolare le operazioni in modo da raggiungere i suoi scopi politici soprattutto in Italia, anche a scapito dei suoi alleati.\nLa campagna inizi\u00f2 in Germania con l'avanzata dei francesi; il generale Jourdan, al comando della Armata del Danubio, incaricato di invadere la Baviera, inizialmente avanz\u00f2 attraverso la Foresta Nera fino al lago di Costanza e attacc\u00f2 a Stockach le truppe austriache dell'arciduca Carlo. Gli attacchi francesi furono respinti il 25 marzo 1799 e il generale Jourdan prefer\u00ec ripiegare, ritorn\u00f2 con il suo esercito sul Reno e quindi si dimise dal comando dell'armata. L'arciduca Carlo, dopo questo successo tuttavia non insegu\u00ec da vicino i francesi ma, su indicazioni del cancelliere Thugut, si diresse invece, con una parte delle sue forze, a sud del Reno per partecipare all'invasione della Svizzera. In questo settore il generale Mass\u00e9na aveva ottenuto alcuni successi iniziali e aveva occupato i Grigioni, ma dopo aver invaso il Vorarlberg venne respinto a Feldkirch il 23 marzo 1799.\nVittorie degli austro-russi in Italia.\nIn Italia il generale Barth\u00e9lemy Sch\u00e9rer aveva ammassato sulla linea dell'Adige solo 45.000 soldati di fronte all'esercito austriaco del generale Paul Kray costituito da 60.000 uomini; il generale francese manovr\u00f2 con scarsa abilit\u00e0: dopo aver conquistato Pastrengo e Rivoli, fall\u00ec l'attacco a Verona e il 5 aprile 1799 venne a sua volta attaccato e sconfitto dagli austriaci a Magnano. Invece di cercare di resistere, il generale Sch\u00e9rer ripieg\u00f2 subito fino alla linea dell'Adda dove venne cautamente inseguito dal generale Kray. Quest'ultimo non intendeva insistere nell'offensiva e prefer\u00ec attendere l'arrivo dei rinforzi inviati dallo zar Paolo; 20.000 soldati russi guidati dal famoso ed energico feldmaresciallo Aleksandr Vasil'evi\u010d Suvorov, protagonista di numerose vittorie contro polacchi e turchi, destinato ad assumere il comando supremo dei coalizzati in Italia.\nI francesi, al cui comando il generale Jean Victor Moreau aveva sostituito il generale Sch\u00e9rer, organizzarono una inefficace difesa a cordone della linea dell'Adda che venne attaccata in forze il 25 aprile dal maresciallo Suvorov con il suo esercito austro-russo di oltre 70.000 uomini, in netta superiorit\u00e0 numerica di fronte ai circa 27.000 francesi disponibili. Gli austro-russi passarono all'offensiva lungo tutta la linea del fiume e attraversarono l'Adda in pi\u00f9 punti, a Lecco, a Trezzo e soprattutto a Cassano. Dopo un tentativo di resistenza, il generale Moreau decise il 27 aprile di abbandonare la difesa dell'Adda e ripiegare verso ovest; la divisione del generale Jean S\u00e9rurier, frammentata e disorganizzata, venne accerchiata a Verderio e costretta alla resa. La battaglia di Cassano d'Adda era finita con una netta vittoria del maresciallo Suvorov; i francesi evacuarono il milanese e concentrarono i resti del loro forze ad Alessandria, gli austro-russi invasero la Repubblica Cisalpina ed entrarono a Milano il 29 aprile.\nDopo questi importanti successi il maresciallo Suvorov framment\u00f2 le sue forze per occupare tutta la Repubblica Cisalpina e i suoi primi attacchi contro la nuova posizione del generale Moreau il 12 maggio non ottennero grandi risultati, tuttavia il generale francese decise ugualmente di ripiegare ulteriormente verso Cuneo e Torino. Nel frattempo si stava finalmente avvicinando da sud, dopo un'estenuante marcia lungo la penisola insorta, l'armata francese di Napoli guidata dal generale \u00c9tienne Macdonald. Queste truppe avevano evacuato, per partecipare alla battaglia decisiva, la Repubblica Partenopea che era gi\u00e0 minacciata dall'esercito controrivoluzionario organizzato in Calabria dal Cardinale Ruffo, mentre anche in Toscana era in corso la sollevazione popolare legittimista e cattolica. Il generale Moreau decise di cercare il ricongiungimento dei due eserciti francesi nei pressi di Alessandria e avanz\u00f2 con successo verso Marengo, mentre il generale MacDonald varcava l'Appennino.\nIl maresciallo Suvorov comprese il pericolo e raggrupp\u00f2 in fretta le sue forze per sbarrare il cammino al generale Macdonald; le truppe francesi vennero battute nella dura battaglia della Trebbia dal 17 al 19 giugno 1799; il generale Macdonald, privo di aiuto da parte delle forze del generale Moreau, fu costretto a rinunciare ad avanzare oltre il fiume e quindi ripass\u00f2 le montagne, marci\u00f2 lungo la costa e raggiunse Genova dove ben presto confluirono anche le forze del generale Moreau che, appresa la sconfitta del generale Macdonald, aveva ripiegato a sua volta. L'Italia settentrionale era in gran parte perduta per la Francia rivoluzionaria; le fortezze, compresa Mantova, si arresero alle forze austro-russe mentre il maresciallo Suvorov entrava a Torino, occupava il Piemonte, progettava di reinsediare il re di Sardegna e invadere la repubblica dal Delfinato. Un piano alternativo dei coalizzati avrebbe potuto prevedere un concentramento generale in Svizzera per distruggere l'armata del generale Massena e penetrare in Francia dalla porta burgundica.\nNel frattempo il predominio francese in Italia era crollato; la popolazione della Lombardia e del Piemonte aveva accolto come liberatori gli autro-russi e le minoranze democratiche filofrancesi vennero perseguitate, si verificarono eccessi violenti e persecuzioni. In Toscana le bande cattoliche e reazionarie, partite da Arezzo, si diffusero in tutta la regione, il 7 luglio arrivarono a Firenze dove furono compiute gravi violenze e repressioni; nello Stato Pontificio l'azione delle bande venne sostenuta dagli eserciti della coalizione provenienti da sud, formati anche da truppe ottomane. Gli eventi pi\u00f9 tragici della caduta delle repubbliche giacobine in Italia si svolsero nei territori della effimera Repubblica Partenopea; l'esercito sanfedista del cardinale Ruffo, appoggiato dalla popolazione, super\u00f2 ogni resistenza, le deboli forze della repubblica, abbandonate dalle truppe francesi del generale Macdonald, furono facilmente sopraffatte, l'avanzata fu costellata di violenze, repressioni, distruzioni. Il 23 giugno 1799 il cardinale Ruffo, convinto della necessit\u00e0 di iniziare una politica di pacificazione, concluse una resa onorevole con i rappresentanti del governo repubblicano rifugiati nei forti di Napoli, ma l'intervento dell'ammiraglio Nelson, dell'ambasciatore Hamilton e della flotta britannica che trasportava l'esercito dei coalizzati, cambi\u00f2 la situazione. L'ammiraglio pretese misure molto pi\u00f9 dure contro i democratici partenopei che vennero imprigionati, processati e in gran parte pubblicamente impiccati, tra cui tutti i personaggi pi\u00f9 importanti del governo repubblicano.\nDi fronte alla serie di disastri e alla perdita dell'Italia si verificarono importanti sviluppi politici in Francia con un rafforzamento della determinazione rivoluzionaria e patriottica; dopo la giornata rivoluzionaria del 30 pratile Anno VII (18 giugno 1799) il Direttorio cambi\u00f2 la sua composizione con l'inserimento di Louis Gohier, Pierre Roger-Ducos e Jean-Fran\u00e7ois Moulin, considerati fedeli repubblicani legati alla parte giacobina; i generali fautori del proseguimento della guerra con maggiore energia accrebbero il loro potere, il generale Jean-Baptiste Bernadotte divenne ministro della guerra, il generale Championnet venne prosciolto dalle accuse per il suo comportamento a Napoli, il generale Joubert assunse il comando dell'Armata d'Italia per prendere il comando delle forze riunite a Genova, sostituendo il generale Moreau che sarebbe rimasto con l'armata come vice-comandante.\nDopo questi rivolgimenti politici seguirono ad opera dei giacobini una serie di provvedimenti rivoluzionari; per rafforzare l'esercito e metterlo in grado di impedire un'invasione, il 9 messidoro (27 giugno) il generale Jourdan propose e fece approvare la cosiddetta legge della \"leva in massa\": tutte le cinque classi dei coscritti sarebbero state soggette a chiamata totale senza sostituzione, su 203.000 uomini, circa 116.000 sarebbero partiti per le armate; il mese seguente venne decretato il potenziamento della guardia nazionale da impiegare nella lotta interna contro i ribelli e i fuorilegge. Altri provvedimenti estremistici rivoluzionari seguirono: la legge del 19 termidoro (6 agosto) sul prestito forzoso, sempre su proposta del generale Jourdan, per finanziare la guerra con una tassazione progressiva sui redditi; in precedenza, il 24 messidoro (12 luglio) era stata votata una \"legge degli ostaggi\" contro i parenti di ribelli, emigrati o traditori. Questa serie di provvedimenti rivoluzionari e la richiesta del 9 messidoro di mettere in stato di accusa quattro vecchi direttori (Jean-Baptiste Treilhard, Jean-Fran\u00e7ois Reubell, Philippe-Antoine Merlin de Douai, Louis-Marie de La R\u00e9velli\u00e8re-L\u00e9peaux), i generali sconfitti ed i commissari alle armate, provocarono grande allarme tra le correnti moderate della Repubblica; inoltre l'andamento delle operazioni continu\u00f2 ad essere sfavorevole alla Repubblica sui vari fronti di guerra.\nIl generale Joubert avrebbe dovuto prendere l'offensiva contro gli austro-russi del maresciallo Suvorov in connessione con le forze della nuova armata delle Alpi affidata al generale Championnet di cui era previsto l'arrivo dal Piemonte.Tuttavia il generale Joubert, popolare tra le truppe e possibile candidato dell'abate Siey\u00e8s a guidare un colpo di Stato autoritario, decise di prendere subito l'iniziativa e attaccare le forze austro-russe del maresciallo Suvorov senza attendere l'arrivo del generale Championnet che stava ancora organizzando le sue forze. Nella battaglia di Novi del 15 agosto 1799, l'armata francese venne ancora sconfitta e lo stesso generale Joubert rimase ucciso, il generale Moreau prese il comando e ricondusse i resti delle truppe a Genova. Il maresciallo Suvorov rimaneva quindi padrone della situazione in Italia settentrionale e sembrava imminente una sconfitta definitiva dei francesi ma le divisioni e le rivalit\u00e0 delle potenze coalizzate avrebbe ben presto favorito la ripresa delle armate rivoluzionarie.\nIn realt\u00e0 in un primo momento la situazione della Repubblica apparve ancor pi\u00f9 critica dopo lo sbarco, il 27 agosto 1799, a Den Helder nei Paesi Bassi di un grande corpo di spedizione anglo-russo guidato dal Duca di York e dal generale russo Johann von Fersen; la flotta batava si arrese senza opporre resistenza e venne catturata dai britannici; le truppe anglo-russe poterono rafforzare le loro posizioni e i primi tentativi di contrattacco delle truppe francesi guidate dal generale Brune, appoggiati dagli olandesi comandati da Herman Willem Daendels, furono respinti. I coalizzati potevano avanzare verso sud e minacciavano di invadere la Francia attraverso il Belgio.\nQueste notizie provocarono grande allarme a Parigi; nella seduta dell'assemblea del 13 settembre 1799 il generale Jourdan propose di dichiarare la \"patria in pericolo\"; nel corso di una seduta tumultuosa i deputati conservatori, temendo l'adozione di misure terroristiche radicali, riuscirono ad aggiornare la richiesta; ci furono assembramenti popolari, il ministro della guerra, generale Bernadotte ricevette proposte dai giacobini. I direttori Siey\u00e8s e Paul Barras riuscirono a far dimettere il ministro e il 28 fruttidoro (14 settembre) la proposta del generale Jourdan venne respinta con uno scarto minimo di voti. Entro pochi giorni, nuovi, imprevisti, sviluppi sui fronti di guerra avrebbero avuto conseguenze decisive anche sulla situazione politica interna della Francia.\nVittoria del generale Mass\u00e9na in Svizzera e ritirata dei russi.\nA causa delle sconfitte in Germania e Italia anche la situazione del generale Mass\u00e9na era divenuta difficile in Svizzera; l'arciduca Carlo aveva attraversato il Reno a Sciaffusa e si stava avvicinando da est un esercito di 28.000 soldati russi. Il generale francese quindi abbandon\u00f2 i Grigioni e ripieg\u00f2 dietro la Limmat. Il 4 giugno 1799 il generale Mass\u00e9na respinse gli attacchi austriaci a Zurigo ma prefer\u00ec ugualmente abbandonare la citt\u00e0 e attestarsi tra il Reno e il lago di Zug con la copertura della Limmat e del lago di Zurigo; la posizione francese rimaneva comunque esposta a minacce provenienti da sud attraverso il San Gottardo.\nTuttavia la scarsa coesione tra le potenze e gli intrighi della cancelleria di Vienna impedirono alla coalizione di sfruttare la favorevole situazione. Il cancelliere austriaco Johann von Thugut, impegnato nelle sue complesse manovre diplomatiche egoisticamente concentrate sulla salvaguardia degli interessi imperiali di Vienna anche a scapito dei suoi alleati britannici e russi, ordin\u00f2 all'arciduca Carlo di abbandonare la Svizzera e di marciare verso i Paesi Bassi per collaborare con le forze anglo-russe sbarcate allo Helder il 27 agosto. Inoltre il cancelliere indusse lo zar Paolo I, desideroso di presentarsi come il liberatore della Svizzera, ad ordinare al maresciallo Suvorov di interrompere le sue operazioni in Italia, lasciando quindi campo libero agli austriaci nella penisola, e portarsi con il suo esercito verso nord per marciare, attraverso il San Gottardo, incontro all'altro corpo di truppe russe appena condotto sulla Limmat dal generale Aleksandr Korsakov.\nEra un piano rischioso ed esponeva le forze austro-russe ad essere attaccate e sconfitte separatamente durante la difficile manovra nell'aspro territorio montuoso svizzero; l'arciduca Carlo comprese il pericolo e cerc\u00f2, prima di eseguire gli ordini, di sconfiggere il generale Mass\u00e9na attaccandolo il 17 agosto, ma i francesi respinsero l'attacco. Dopo una nuova battaglia indecisa il 30 agosto, l'arciduca dovette alla fine obbedire e lasciare il teatro d'operazioni con il grosso del suo esercito, ma lasci\u00f2 sul posto un corpo di truppe al comando del generale Friedrich von Hotze schierato sulla Linth per sbarrare la strada, in collaborazione con le forze russe del generale Korsakov, alle truppe francesi del generale Mass\u00e9na. Nel frattempo la situazione strategica dei francesi era migliorata: sul San Gottardo, il generale Claude Jacques Lecourbe era ben piazzato per intercettare le forze del maresciallo Suvorov, mentre il generale Gabriel Molitor era schierato a Glarona; il generale Mass\u00e9na quindi, protetto alle spalle da queste forze, decise di prendere decisamente l'offensiva sul fronte di Zurigo per prendere vantaggio dell'indebolimento e della frammentazione delle forze nemiche e ottenere una vittoria decisiva.\nQuindi mentre il maresciallo Suvorov avanzava faticosamente, riconquistava dopo difficili combattimenti il San Gottardo e marciava lentamente, sempre contrastato con abilit\u00e0 dal generale Lecourbe, lungo la valle del fiume Reuss, il generale Mass\u00e9na vinse tra il 25 e il 27 settembre 1799 la seconda battaglia di Zurigo; il generale Korsakov, attaccato sulla Limmat frontalmente e sul fianco destro, rischi\u00f2 di essere accerchiato e dovette battere in ritirata verso Winterthur dopo aver subito pesanti perdite, mentre sulla Linth le truppe del generale Nicolas Soult sbaragliarono le forze austriache del generale von Hotze, che rimase ucciso all'inizio degli scontri.\nNel frattempo il maresciallo Suvorov continuava la sua lenta avanzata lungo la valle della Reuss sempre contrastato dal generale Lecourbe; giunto ad Altdorf il comandante russo fu costretto a deviare sulla via di montagna, a causa dell'assenza di una strada lungo il lago di Zurigo. Il generale Mass\u00e9na, dopo aver sconfitto i generali Korsakov e von Hotze, era ora libero di rinforzare il settore ed invi\u00f2 le divisioni del generale Honor\u00e9 Gazan e del generale \u00c9douard Mortier che, coordinate dal generale Soult, bloccarono l'avanzata dei russi tra Schwyz e Glarona; il maresciallo Suvorov si diresse quindi verso la Linth ma anche qui dopo qualche successo le sue truppe furono ripetutamente respinte dai soldati del generale Molitor a N\u00e4fels.\nLa situazione del maresciallo Suvorov, isolato tra le montagne, con scarsi rifornimenti e contrastato in tutti i punti dalle truppe francesi, diveniva sempre pi\u00f9 difficile; dopo aver appreso della disfatta dei generali Korsakov e von Hotze, al comandante russo non rimase che cercare di ripiegare verso est in salvo con i resti del suo esercito molto provato. La ritirata dei russi fu molto difficoltosa e cost\u00f2 grandi sacrifici e pesanti perdite, tutta l'artiglieria and\u00f2 perduta; infine, passando per il colle di Panix e per il T\u00f6di, i russi raggiunsero il Reno a Ilanz il 7 ottobre e quindi proseguirono verso il Vorarlberg dove si congiunsero con i superstiti del generale Korsakov.\nMentre i francesi del generale Mass\u00e9na mantenevano solidamente il controllo della Svizzera, i coalizzati subirono altri rovesci anche nei Paesi Bassi dove il corpo di spedizione anglo-russo guidato dal Duca di York, sbarcato il 27 agosto, venne decimato dalle epidemie e inoltre fu respinto a Bergen il 19 settembre ed a Castricum il 6 ottobre dall'armata francese del generale Guillaume Brune. Dopo questi fallimenti il Duca fu costretto a concludere una convenzione di evacuazione ad Alkmaar il 18 ottobre 1799 ed i resti del corpo di spedizione abbandonarono il continente dopo il completo fallimento.\nInoltre queste inattese sconfitte provocarono una prima disgregazione della seconda coalizione; lo zar Paolo I, molto contrariato per l'atteggiamento egoistico e la mancanza di collaborazione dell'Austria, a cui attribuiva la disfatta del maresciallo Suvorov in Svizzera, decise dopo la disfatta di richiamare i suoi eserciti e abbandon\u00f2 di fatto la coalizione; consigliato da F\u00ebdor Rostopcin e apprezzando la personalit\u00e0 del generale Bonaparte, divenuto primo console dopo il Colpo di Stato del 18 brumaio (9 novembre 1799) in Francia, lo zar avrebbe presto adottato una nuova politica di neutralit\u00e0 costituendo nel 1800 la lega dei neutri con Prussia, Svezia e Danimarca, ed estendendo le sue ambizioni mediterranee, con il rischio di un conflitto con la Gran Bretagna. Sul continente quindi l'Austria si trov\u00f2 da sola ad affrontare le armate francesi.\n1800.\nSeconda campagna d'Italia di Bonaparte.\nLe inattese vittorie in Svizzera e nei Paesi Bassi sembrarono consolidare il Direttorio e stabilizzarono la situazione a vantaggio delle correnti politiche moderate; la legge sugli ostaggi venne sottoposta a revisione, il 9 brumaio (31 ottobre) venne proposto durante un turbolento dibattito di sostituire il prestito forzoso con un aumento delle imposte dirette; una legge sulla pena di morte contro i promotori di revisioni costituzionali o di cedimenti al nemico venne respinta. Inoltre il 17 vendemmiaio (9 ottobre) era sorprendentemente sbarcato a Fr\u00e9jus, dopo aver lasciato l'Egitto, il generale Bonaparte che giunse a Parigi il 14 ottobre dove divenne il centro delle manovre politiche dell'abate Siey\u00e8s e dei fautori di un rafforzamento autoritario della Repubblica.\nNei mesi precedenti il generale Bonaparte, isolato con il suo esercito in Egitto, aveva tentato di organizzare il territorio conquistato, ma la rivolta del Cairo del 21 ottobre 1798, duramente repressa, dimostr\u00f2 l'ostilit\u00e0 della popolazione locale. Inoltre la situazione strategica dei francesi si stava rapidamente deteriorando dopo l'intervento in guerra dei turchi e dei russi; l'Impero Ottomano stava organizzando nuovi eserciti per attaccare i francesi e il generale decise nel febbraio 1799 di invadere la Siria per anticipare i movimenti del nemico. La nuova avanzata, iniziata con la conquista di al-Arish e di Giaffa, dove la popolazione venne massacrata, si concluse con un fallimento; il generale Bonaparte dovette abbandonare l'assedio di San Giovanni d'Acri, difesa accanitamente da Jazzar Pasci\u00e0 con il concorso delle navi dell'ammiraglio britannico William Sidney Smith. Il comandante francese, dopo aver respinto un attacco dei turchi al Monte Tabor il 16 aprile, fu costretto a ripiegare attraverso il deserto dal 20 maggio 1799 e le truppe francesi subirono gravi sofferenze e privazioni. Rientrata in Egitto, l'armata riusc\u00ec a distruggere il 25 luglio un altro esercito turco sbarcato ad Abukir, ma la situazione generale francese in Oriente divenne critica.\nIl generale Bonaparte decise in agosto di abbandonare in Egitto il suo esercito, affidato al comando del generale Jean-Baptiste Kl\u00e9ber, e ritornare in Francia, dove erano in corso oscure macchinazioni politiche. Il generale venne accolto entusiasticamente dalla popolazione, nonostante i fallimentari risultati in oriente, e l'abate Siey\u00e8s decise di coinvolgerlo nel progetto di colpo di Stato contro il Direttorio e di revisione costituzionale in senso autoritario. Il colpo di Stato del 18 brumaio (9 novembre 1799) si concluse con il successo dei cospiratori e Bonaparte, soppiantando rapidamente Siey\u00e8s e i suoi seguaci, assunse subito il potere supremo, politico e militare, in Francia con il titolo di Primo console.\nDopo la decisione dello zar Paolo I di richiamare i suoi eserciti dalla Svizzera e dall'Italia e abbandonare di fatto la coalizione, sul continente l'Austria si trov\u00f2 da sola ad affrontare le armate francesi. Le operazioni belliche in Europa ripresero in primavera, dopo una fase di negoziati conclusasi con un fallimento a causa degli inconciliabili obiettivi bellici delle potenze. Bonaparte sembr\u00f2 disposto a trattare ma in realt\u00e0 rifiut\u00f2 le indicazioni del re di Prussia che consigliava, per raggiungere una pace stabile, di rinunciare ai Paesi Bassi, alla Svizzera e al Piemonte. Il Primo console non solo intendeva mantenere il predominio francese nei Paesi Bassi e in Svizzera, ma non pensava affatto di rinunciare all'Italia, sua prima conquista; inoltre sperava anche di poter soccorrere l'Egitto dove l'armata d'Oriente era in una situazione precaria. Il cancelliere austriaco Thugut al contrario respinse duramente le proposte di Talleyrand di ritornare ai confini del trattato di Campoformio ed in realt\u00e0 contava di consolidare il predomino in Italia, togliere Nizza e Savoia alla Francia per assegnarli al re di Sardegna, reinsediare i re di antico regime; l'arciduca Carlo che invitava alla moderazione venne sostituito al comando dell'armata in Germania. Quanto alla Gran Bretagna, il primo ministro Pitt espresse apertamente l'intenzione britannica di restaurare la monarchia in Francia e non prest\u00f2 alcuna fiducia in Bonaparte.\nIl nuovo piano di guerra austriaco prevedeva di mantenere la difensiva sul Reno con l'armata del generale Paul Kray ed attaccare in Italia con l'armata del generale Michael von Melas per sconfiggere le truppe francesi dell'armata d'Italia, passate al comando del generale Andr\u00e9 Mass\u00e9na e attestate dopo le ripetute sconfitte sull'Appennino ligure. Si progettava quindi di entrare in Provenza in connessione con una possibile insurrezione realista e con l'intervento di truppe britanniche provenienti da Minorca; alla fine tuttavia i britannici non si mossero mentre il generale von Melas fu costretto a disperdere le sue forze per controllare la pianura e gli sbocchi delle Alpi. Il 6 aprile 1800 il generale von Melas pass\u00f2 all'offensiva e inizialmente ottenne notevoli successi: l'armata francese venne sconfitta e dovette ripiegare a Genova dove venne assediata dagli austriaci mentre altre truppe ripiegavano sulla linea del fiume Varo al comando del generale Louis Gabriel Suchet. Il generale Mass\u00e9na riusc\u00ec ad organizzare una tenace resistenza a Genova, guadagn\u00f2 tempo in attesa dell'intervento diretto di Bonaparte in Italia e tenne impegnato il grosso delle forze austriache.\nIl Primo console Bonaparte trov\u00f2 grandi difficolt\u00e0 ad organizzare le sue forze per la nuova campagna; per carenze finanziarie, vennero richiamati solo 30.000 coscritti e le armate partirono in carenza di effettivi, poca artiglieria e mezzi del tutto insufficienti; i soldati rimasero senza il soldo e senza vettovagliamento e si rifornirono depredando i territori. Nonostante queste gravi carenze, Bonaparte aveva ideato inizialmente un audace piano di operazioni combinato che prevedeva un'offensiva dell'Armata del Reno del generale Jean Victor Moreau in Baviera dopo aver attraversato il fiume a Sciaffusa, e una manovra della Armata di Riserva che, schierata tra Ch\u00e2lons e Lione, avrebbe passato le Alpi, al comando diretto del Primo console, dal San Gottardo alle spalle degli austriaci del generale von Melas. Tuttavia il generale Moreau, indeciso e prudente, ritard\u00f2 la sua offensiva e Bonaparte, preoccupato per la situazione a Genova, decise di non attendere e di entrare subito in Italia con l'Armata di Riserva, concentrata alla fine di aprile nel Vallese, attraverso il Gran San Bernardo.\nL'Armata di Riserva attravers\u00f2 il Gran San Bernardo dal 14 al 23 maggio; le truppe, ostacolate dal forte di Bard e quasi prive di artiglieria, sbucarono con difficolt\u00e0 nella pianura ad Ivrea e Bonaparte prese l'audace decisione di marciare subito su Milano per interporsi alla linea di comunicazioni dell'armata austriaca impegnata a Genova e ricercare una battaglia immediata e decisiva. Il 2 giugno l'armata entr\u00f2 a Milano e quindi il Primo console avanz\u00f2 verso sud, attravers\u00f2 il Po, devi\u00f2 verso ovest e raggiunse Stradella. Il 4 giugno per\u00f2 il generale Mass\u00e9na aveva dovuto cessare la resistenza a Genova ed evacuare la citt\u00e0 con le sue truppe ed il generale von Melas pot\u00e9 dirigere una parte delle sue forze contro Bonaparte. Privo di informazioni precise, Bonaparte disperse le sue forze e si trov\u00f2 in difficolt\u00e0 a Marengo il 14 giugno 1800 per l'attacco dell'esercito austriaco. La battaglia di Marengo venne infine vinta dal Primo console grazie all'arrivo delle riserve del generale Louis Desaix ed ebbe importanti conseguenze sul teatro italiano; il 15 giugno gli austriaci firmarono una convenzione di armistizio e ripiegarono dietro il Mincio.\nVittorie francesi in Germania.\nNel frattempo in Germania il generale Moreau, con 90.000 soldati, aveva attraversato il Reno a partire dal 28 aprile disperdendo le sue forze tra Sciaffusa e Kehl e avanzando con difficolt\u00e0 attraverso la Foresta Nera, ma il generale Kray non seppe approfittare della favorevole occasione, non riusc\u00ec a concentrare il suo esercito di 140.000 soldati e venne respinto il 3 e il 5 maggio a Stockach e M\u00f6sskirch. Gli austriaci quindi si ritirarono a Ulma mentre i francesi marciavano verso l'Iller e il Vorarlberg. Il 9 giugno il generale Moreau, dopo molte esitazioni, attravers\u00f2 finalmente il Danubio a H\u00f6chstadt, e gli austriaci prima si ritirarono a nord del fiume, quindi lo riattraversarono pi\u00f9 a valle e presero posizione sull'Isar. I francesi entrarono a Monaco e respinsero il nemico sull'Inn; un armistizio venne concluso a Parsdorf il 15 luglio 1800.\nDopo questa serie di vittorie Bonaparte sperava di costringere l'Austria alla pace, ma in realt\u00e0 il cancelliere Thugut, pur iniziando trattative, aveva appena concluso un accordo con l'inviato britannico Lord Minto per continuare la guerra, concordando un importante programma di aiuti finanziari britannici. Nella corte viennese si affrontavano il partito della guerra, guidato da Thugut, dall'imperatrice e da Maria Carolina di Napoli, ed i fautori della pace, rappresentati principalmente dall'arciduca Carlo. Alla fine Thugut decise di ritirarsi e il nuovo cancelliere Ludwig von Cobenzl decise di iniziare personalmente nuove trattative con il rappresentante francese Giuseppe Bonaparte. I colloqui iniziarono il 5 novembre 1800 a Lun\u00e9ville ma nel frattempo Bonaparte non arrest\u00f2 la sua politica di predominio in Italia; i francesi si insediarono in Piemonte e a Genova, ricostituirono la Repubblica Cisalpina, un nuovo esercito al comando del generale Joachim Murat entr\u00f2 in Italia, truppe francesi invasero la Toscana, violando le clausole dell'armistizio. Anche la Gran Bretagna continuava le operazioni; fin dal 5 settembre Malta era caduta in mano inglese.\nLe ostilit\u00e0 ripresero alla scadenza degli armistizi, mentre continuavano i colloqui a Lun\u00e9ville; Bonaparte aveva schierato l'Armata d'Italia, passata al comando del generale Brune, sul Mincio contro l'esercito austriaco passato al comando del generale Heinrich Bellegarde. Dai Grigioni l'armata del generale Macdonald avrebbe dovuto collaborare attaccando il Tirolo attraverso le montagne, mentre l'armata principale in Germania del generale Moreau con 95.000 uomini avrebbe attaccato l'esercito austriaco in Baviera, coperto sul Meno dal corpo di truppe del generale Pierre Augereau. Il Primo console in realt\u00e0 progettava di intervenire personalmente ma la campagna fu decisa molto pi\u00f9 rapidamente del previsto in Germania. Il generale Moreau aveva disperso le sue forze lungo l'Inn e venne inizialmente sorpreso dall'inattesa offensiva dell'esercito austriaco comandato dall'arciduca Giovanni e dal generale Franz von Lauer che aggir\u00f2 il suo fianco sinistro a Ampfing. Tuttavia, mentre il generale Moreau concentrava le sue forze, il 3 dicembre 1800 l'armata austriaca avanzando sul terreno boscoso, si disgreg\u00f2; nella battaglia di Hohenlinden i francesi del generale Moreau aggirarono e in parte distrussero l'esercito nemico che perse oltre 25.000 prigionieri nella ritirata. L'armata francese avanz\u00f2 velocemente in direzione di Vienna e l'Austria il 25 dicembre 1800 a Steyr accett\u00f2 di concludere una pace separata.\nI francesi ottennero successi anche negli altri fronti di guerra; il generale Macdonald avanz\u00f2 attraverso il passo dello Spluga e manovr\u00f2 abilmente sulle montagne e raggiunse l'Alto Adige; il generale Brune invece incontr\u00f2 grandi difficolt\u00e0 al passaggio del Mincio e il 25 dicembre rischi\u00f2 la sconfitta a . L'esercito austriaco non sfrutt\u00f2 il vantaggio e i francesi avanzarono oltre l'Adige e il Brenta; gli austriaci conclusero un armistizio il 15 gennaio 1801 a Tarvisio e si ritirarono oltre il Tagliamento. In Italia centrale il generale Murat invase la Toscana, occup\u00f2 Lucca e costrinse l'esercito del Regno di Napoli ad abbandonare Roma; venne concordato un armistizio a Foligno il 18 febbraio 1801.\n1801.\nTrattato di Lun\u00e9ville.\nLa posizione della Francia era anche rafforzata nei confronti della Gran Bretagna dalle iniziative sempre pi\u00f9 ostili ai britannici da parte dello zar Paolo I che era fortemente irritato per l'occupazione inglese di Malta e manteneva contatti epistolari con Bonaparte. Lo zar espulse Luigi XVIII e blocc\u00f2 il 29 agosto 1800 i porti russi alle merci britanniche; la Svezia e Danimarca si unirono alla Russia il 16 dicembre 1800 e la Prussia il 18 dicembre, i danesi occuparono Amburgo e i prussiani Hannover; il commercio britannico soffr\u00ec considerevolmente per la chiusura del Mar Baltico. Inoltre Paolo inizi\u00f2 ad organizzare una spedizione verso l'India. Peraltro lo zar, oltre a mirare a impadronirsi di Malta, progettava la costituzione di uno stato greco, la spartizione con l'Austria dell'Impero Ottomano, la ricostituzione dei regni di Napoli e di Sardegna; questi progetti erano in contrasto con i piani di Bonaparte che non intendeva rinunciare all'Italia n\u00e9 permettere la disgregazione dell'Impero Ottomano. Nel marzo 1801 un inviato dello zar arriv\u00f2 a Parigi per trattare.\nIl 9 febbraio 1801 l'Austria fu costretta, dopo la serie di sconfitte, a firmare il Trattato di Lun\u00e9ville; von Cobenzl, privo di appoggi concreti britannici e con la Russia in contatto con la Francia, dovette accettare le condizioni del Primo console. Gli austriaci cedevano tutta la riva sinistra del Reno e perdevano ogni influenza sull'Italia. Bonaparte riorganizz\u00f2 il predominio francese sull'Italia: la Repubblica Cisalpiana fu ricostituita e accresciuta fino all'Adige, accorpando il Veronese ed il Polesine, Novara e le Legazioni. Il Piemonte, dopo il rifiuto del re Carlo Emanuele IV di rientrare a Torino, venne accorpato alla Francia come ventisettesima divisione militare; il Regno di Napoli per il momento mantenne l'indipendenza, firm\u00f2 la pace a Firenze il 28 marzo 1801 e cedette Roma, Piombino e l'isola d'Elba, fu costretto a chiudere i porti alle navi britanniche e truppe francesi occuparono i porti di Otranto e Brindisi da dove era teoricamente possibile riprendere l'espansione francese in Oriente.\nQuindi solo la Gran Bretagna rimaneva ancora in guerra contro la Francia; Bonaparte credette possibile in questa fase organizzare una serie di alleanze in funzione antibritannica, precursore dei successivi programmi di blocco continentale, per costringere la potenza nemica a cedere, ma una serie di avvenimenti e le contromisure inglesi cambiarono nuovamente la situazione.\nBonaparte aveva cercato di consolidare l'alleanza con la Spagna: con il trattato di San Ildefonso (1 ottobre 1800) ottenne che la Louisiana fosse restituita alla Francia e con quello di Aranjuez (21 marzo 1801) architett\u00f2 una combinazione dinastica assegnando al nipote della regina di Spagna, Ludovico di Borbone, il nuovo regno d'Etruria. Soprattutto il Primo console spinse gli spagnoli, dove era tornato al potere Manuel Godoy, ad invadere il Portogallo in modo da occupare questo paese e sottrarlo al dominante controllo commerciale e politico della Gran Bretagna. Questa iniziativa di Bonaparte venne per\u00f2 ben presto vanificata dalla scarsa collaborazione di Godoy; gli spagnoli attaccarono il Portogallo e presero Olivenza il 16 maggio 1801, ma la cosiddetta \"guerra delle arance\" venne subito conclusa con un semplice accordo finanziario, senza raggiungere affatto gli ambiziosi obiettivi del Primo console.\nNel frattempo in Gran Bretagna si erano verificati importanti cambiamenti politici; la rottura con la Russia di Paolo I e la costituzione della Lega dei neutri, che bloccava l'accesso al Baltico alle navi britanniche, avevano provocato negative conseguenze sul commercio britannico con il continente; l'economia delle isole entr\u00f2 in crisi, si diffusero malcontento e irritazione tra la popolazione, si verificarono disordini e sommosse locali, la situazione finanziaria divenne preoccupante. Di fronte a queste difficolt\u00e0 il primo ministro William Pitt prefer\u00ec dimettersi il 5 febbraio 1801 e venne costituito un nuovo governo con il debole Henry Addington primo ministro e Lord Hawkesbury ministro degli esteri. Queste circostanze permisero finalmente l'apertura di una trattativa di pace tra la Francia e la Gran Bretagna; fin dal 21 febbraio 1801 Lord Hawkesbury propose formali colloqui di pace.\nSuccessi della Gran Bretagna.\nI colloqui tra Lord Hawkesbury e Talleyrand furono difficili e verterono soprattutto sul destino dell'Egitto, delle colonie e delle conquiste britanniche; entrambe le parti volevano mantenere i vantaggi acquisiti; una serie di importanti avvenimenti favorevoli ai britannici modificarono radicalmente la situazione. Il 24 marzo 1801 lo zar Paolo I venne ucciso da una congiura di palazzo forse organizzata con la connivenza britannica e il successore, il figlio Alessandro I, premuto dalla nobilt\u00e0 anglofila e dai mercanti del Baltico, prefer\u00ec rinunciare per il momento ai grandiosi progetti planetari del padre e decise rapidamente di riavvicinarsi alla Gran Bretagna. Quasi contemporaneamente la flotta britannica dell'ammiraglio Hyde Parker sferr\u00f2 un improvviso attacco per rompere il blocco dei neutrali. Le navi britanniche penetrarono nel Sund il 28 marzo e bombardarono Copenaghen, la flotta danese venne quasi distrutta e la Danimarca firm\u00f2 la pace con la Gran Bretagna il 28 maggio 1801; il 18 maggio aveva gi\u00e0 abbandonato la lega dei neutri la Svezia, mentre la Russia concluse l'accordo con i britannici il 17 giugno. Bonaparte quindi, a causa della disgregazione del sistema di alleanze anti-inglese, si decise a trattare con lo zar; i colloqui iniziarono l'8 ottobre 1801; il Primo console fece importanti concessioni e lo zar Alessandro conserv\u00f2 le posizioni mediterranee, Corf\u00f9 e l'influenza sui turchi; ottenne inoltre lo sgombero da parte francese del Regno di Napoli e le promesse di Bonaparte di compensazioni per il re di Sardegna e di collaborazione in Germania.\nLa Francia inoltre sub\u00ec un grave insuccesso in oriente dove si concluse con un completo fallimento la spedizione egiziana; il successore di Bonaparte, generale Jean-Baptiste Kl\u00e9ber, aveva cercato di concludere con gli anglo-turchi una convenzione di evacuazione che per\u00f2 venne respinta dall'ammiraglio britannico George Keith. Il generale Kl\u00e8ber sconfisse un esercito turco a Heliopolis il 20 marzo 1800 ma venne assassinato il 14 giugno e il suo sostituto, generale Jacques Fran\u00e7ois Menou, si dimostr\u00f2 debole e non in grado di mantenere le posizioni francesi. Nonostante i tentativi di Bonaparte di inviare soccorsi con la flotta dell'ammiraglio Honor\u00e9 Ganteaume, la situazione dei francesi divenne critica; dopo la caduta di Malta, i britannici inviarono un corpo di spedizione che, al comando del generale Ralph Abercromby, sbarc\u00f2 in Egitto il 6 marzo 1801 e sconfisse le truppe francesi nella battaglia di Canopo il 21 marzo. Il possedimento francese venne attaccato da tutte le direzioni: sul Mar Rosso sbarcarono truppe sepoys inviate da Richard Wellesley per mezzo della flotta dell'ammiraglio Home Popham; le truppe raggiunsero Quseir; dall'istmo di Suez intervenne invece un nuovo esercito turco. Il Cairo cadde il 28 giugno e Alessandria il 30 agosto 1801. Il generale Menou fu costretto alla capitolazione; le truppe poterono essere evacuate e ritornare in patria.\nPace di Amiens.\nAlla fine del luglio 1801, mentre la situazione in Egitto stava diventando sempre pi\u00f9 critica per la Francia, Bonaparte aveva presentato nuove proposte nei colloqui con i britannici; esse prevedevano la restituzione da parte dei due belligeranti delle rispettive conquiste coloniali: la Francia avrebbe restituito all'Impero Ottomano l'Egitto, che in realt\u00e0 in pratica era gi\u00e0 in mano dell'esercito britannico, mentre la Gran Bretagna avrebbe mantenuto Ceylon, ma avrebbe dovuto abbandonare Malta, Minorca, l'isola d'Elba, le Antille e la Trinit\u00e0. Mentre formulava queste proposte, Bonaparte iniziava ad organizzare un nuovo corpo di spedizione al campo di Boulogne per minacciare un'invasione delle isole britanniche; nel porto venne concentrata la flotta dell'ammiraglio Louis Latouche-Tr\u00e9ville che il 6 e il 16 agosto 1801 venne attaccata senza successo dalla squadra dell'ammiraglio Nelson. Il 1\u00ba ottobre 1801 il ministro degli esteri britannico Hawkesbury firm\u00f2 i preliminari di pace, accettando le condizioni del Primo console e rivendicando in pi\u00f9 solo l'isola di Trinit\u00e0.\nLa decisione del governo Addington, apparentemente troppo arrendevole alle pretese francesi, era dovuta principalmente ai timori di gravi conseguenze economiche negative per l'economia britannica nel caso del prolungamento della guerra commerciale con il continente; la notizia della conclusione dei preliminari fu peraltro accolta con favore dalla popolazione britannica; nel Parlamento invece si registrarono critiche e vivaci proteste per la decisione di accettare delle condizioni ritenute, in considerazione della situazione strategica reale, troppo favorevoli alla Francia. Dopo la conclusione dei preliminari le trattative finali iniziarono ad Amiens dove si rec\u00f2 il nuovo inviato britannico Lord Cornwallis, esperto generale, veterano della Guerra d'America, e politico coloniale esperto dell'India. Bonaparte, nonostante le trattavie in corso, non arrest\u00f2 la sua politica espansionistica; al contrario manifest\u00f2 la volont\u00e0 di riprendere una attiva politica coloniale e venne organizzato un corpo di spedizione per riconquistare San Domingo; nel gennaio 1802 divenne presidente della \"Repubblica italiana\", sorta dalla Repubblica Cisalpina. Inoltre il Primo console si rifiut\u00f2 di concludere un accordo commerciale con i britannici per riaprire il mercato francese alle merci inglesi, richiese l'accesso all'India e una base alle isole Falkland; queste pretese furono nettamente rifiutate da Cornwallis che respinse anche la richiesta francese di un riconoscimento britannico del nuovo equilibrio continentale e in particolare delle nuove repubbliche \"sorelle\" create dalla Francia in Europa.\nIl 25 marzo 1802 Lord Cornwallis prese la responsabilit\u00e0, nonostante i dubbi in patria, di firmare per la Gran Bretagna il Trattato di Amiens che pose ufficialmente termine alle ostilit\u00e0 con la Repubblica francese; nelle ultima fase trattative l'inviato britannico avevano ottenuto Tobago e inoltre, pur accettando in linea di principio di abbandonare Malta, era stato convenuto che in attesa della esecuzione di tutte le clausole del trattato, i britannici sarebbero rimasti per il momento sull'isola. Il re di Sardegna e il principe di Orange non ottennero compensi per la perdita dei loro stati. Il Trattato di Amiens fu accolto favorevolmente dalla popolazione in Gran Bretagna, mentre in Francia Bonaparte accrebbe ancora il suo prestigio e il suo potere.\nIn realt\u00e0 la classe politica britannica mostr\u00f2 scetticismo sulla durata di una simile combinazione diplomatica e numerosi parlamentari criticarono aspramente il trattato che in pratica accettava il predominio francese in Europa; entro breve tempo, l'assenza di vantaggi commerciali per le merci inglesi e le nuove manovre aggressive francesi delusero ed irritarono i politici britannici e favorirono la riapertura delle ostilit\u00e0 franco-britanniche. Per la Francia il Trattato di Amiens fu un brillante successo; esso metteva termine a dieci anni di guerra contro le monarchie europee e sembrava concludere felicemente il periodo rivoluzionario con la stabilizzazione politica interna e con una situazione strategica molto favorevole. Le \"frontiere naturali\" erano state raggiunte e accettate dalle potenze ed era stato organizzato un sistema di stati alleati, strettamente dipendenti dalla Repubblica.\nUna situazione geografico-politica cos\u00ec favorevole per la Francia avrebbe potuto continuare a sussistere solo nel caso in cui la Gran Bretagna avesse ottenuto dei vantaggi concreti dal trattato, in particolare con una riapertura del commercio europeo e con una crescita dei mercati coloniali, e soprattutto se Bonaparte avesse adottato una politica di pacificazione e di equilibrio, senza allarmare e minacciare ancora le potenze continentali. Al contrario il Primo console, oltre a continuare ad intralciare i commerci britannici sul continente, era intenzionato a continuare le politiche aggressive ed riprendere i suoi ambiziosi progetti di riorganizzazione dell'Europa e di espansione coloniale, senza tener conto degli interessi britannici e della persistente ostilit\u00e0 delle monarchie continentali sconfitte. A causa di queste circostanze la tregua di Amiens sarebbe rapidamente terminata, i britannici avrebbero ripreso la guerra fin dal 1803 e una Terza coalizione sarebbe stata costituita nel 1805 per contrastare i progetti napoleonici e indebolire la potenza francese in Europa."}
{"id": "862876", "revid": "339392", "url": "https://it.wikipedia.org/wiki?curid=862876", "title": "Registro ditte", "text": ""}
{"id": "862880", "revid": "2120780", "url": "https://it.wikipedia.org/wiki?curid=862880", "title": "Dialetti dei Castelli Romani", "text": "I dialetti dei Castelli romani fanno parte della categoria di dialetti appartenenti alla famiglia marchigiana-umbro-laziale, detta italo-mediana. Sono di difficile classificazione perch\u00e9, pur aventi originariamente caratteristiche laziali in continuit\u00e0 con la Valle del Sacco e i monti Lepini, soprattutto nella zona settentrionale gi\u00e0 da met\u00e0 ottocento risultano fortemente influenzati dal romanesco (sdoppiamento di '-RR-' latino, \"t\u00e8ra\" per 'terra') e dall'italiano, e inoltre presentano spesso un caratteristico fenomeno di metafonia (metafonia sannita come a Velletri) che li distingue dai dialetti laziali e li accosta da questo punto di vista ai dialetti meridionali. Inoltre, pur nell'ambito laziale, presentano alcuni tratti fonologici pi\u00f9 vicini al dialetto sabino che a quelli delle province di Frosinone e Latina (vocalismo arcaico a Marino). Il poeta Gioacchino Belli distingue in un suo sonetto romanesco del 16 dicembre 1832, intitolato \"Le lingue der Monno\", i dialetti dei forestieri tra quelli parlati dalla gente dei Castelli Romani e dei Burrini. Infatti il poeta declama: \n\"Sempre ho ssentito a dd\u00ec cche li paesi\"\n\"hanno oggnuno una lingua indifferente,\"\n\"che dda sciuchi l'impareno a l'ammente,\"\n\"e la parleno poi per \u00e8sse intesi.\"\n\"Sta lingua che ddich'io l'hanno uguarmente\"\n\"Turchi, Spaggnoli, Moscoviti, Ingresi,\"\n\"Burrini, Ricciaroli, Marinesi,\"\n\"e Ffrascatani, e ttutte l'antre ggente.\"\nIl poeta si riferisce a Burrini come ai villani di Romagna, agli Ariccini come abitanti di Ariccia, ai Marinesi come abitanti di Marino, ai frascatani come abitanti di Frascati.\nFanno parte del gruppo dei dialetti dei Castelli Romani:\nAltri di questi dialetti presentano grandi somiglianze fra loro.\nIl dialetto di Grottaferrata farebbe anch'esso parte di questo gruppo, ma la sua genesi \u00e8 troppo recente e composita, mentre per quanto riguarda il veliterno, esso si potrebbe considerare quasi un \"ponte\" tra i dialetti dei Castelli e quelli delle provincie di Frosinone e Latina. Infine i dialetti di Cisterna di Latina, Anzio e Nettuno presentavano in origine, malgrado una certa distanza, caratteristiche molto affini a quelle dei dialetti dei Castelli Romani, vicine a quelle del Velletrano e di transizione con l'area lepino, ma molte di esse sono sparite per via di un processo di \"romanizzazione\" ancor pi\u00f9 accentuato. Tali localit\u00e0 sono situate infatti in una posizione intermedia tra Roma e le aree pontine della provincia di Latina, per cui gli influssi del romanesco si sono rivelati pi\u00f9 intensi e massicci; i dialetti dei Castelli invece riescono ancora leggermente a contenere l'avanzata del romanesco, per via soprattutto della loro posizione collinare pi\u00f9 appartata, che favorisce un maggiore isolamento, anche se ormai le generazioni pi\u00f9 giovani risultano anche qui pressoch\u00e9 completamente \"romanizzate\", data la continua frequentazione della capitale, considerata punto di riferimento non solo lavorativo o di studio ma anche linguistico, cio\u00e8 portatrice di una variet\u00e0 dialettale di maggior prestigio."}
{"id": "862885", "revid": "1632387", "url": "https://it.wikipedia.org/wiki?curid=862885", "title": "A Real Live Dead One", "text": "A Real Live Dead One \u00e8 il sesto album dal vivo del gruppo musicale britannico Iron Maiden, pubblicato il 22 settembre 1998 dalla EMI.\nIl disco.\nSi tratta di una raccolta che unisce gli album dal vivo \"A Real Dead One\" e \"A Real Live One\", ripubblicati nel 1998 in un unico disco, e contiene alcuni brani eseguiti in vari Paesi dell'Europa prima e durante il Fear of the Dark Tour."}
{"id": "862888", "revid": "1610933", "url": "https://it.wikipedia.org/wiki?curid=862888", "title": "Cinghiale barbato", "text": ""}
{"id": "862892", "revid": "767487", "url": "https://it.wikipedia.org/wiki?curid=862892", "title": "Fishbone", "text": "I Fishbone sono un gruppo musicale alternative rock statunitense, formatosi nel 1979 a Los Angeles. Nel loro sound sono presenti influenze da molti altri generi, come funk, ska, punk rock, reggae e heavy metal.\nIl gruppo \u00e8 stato formato nel 1979 dal cantante Angelo Moore e proviene dai ghetti di Los Angeles, California, come i Red Hot Chili Peppers e i Jane's Addiction."}
{"id": "862894", "revid": "944090", "url": "https://it.wikipedia.org/wiki?curid=862894", "title": "Nicola Conforto", "text": "Studi\u00f2 musica nella citt\u00e0 natale al conservatorio di Santa Maria di Loreto, dove ebbe come insegnanti Giovanni Fischietti e Francesco Mancini. Dopo aver ricevuto la propria formazione, debutt\u00f2 durante il carnevale del 1746 a Napoli come operista con \"La finta vedova\". Negli anni successivi mise in scena altri suoi lavori sia a Napoli che a Roma; la fama ottenuta grazie a questi successi fece s\u00ec che nel 1750 ricevette la commissione di rappresentare al Teatro San Carlo la sua prima opera seria, \"Antigono\". Nel 1749 spos\u00f2 la cantante Zefferina Anselmi, dalla quale avr\u00e0 due figli. Nel 1751 scrisse la cantata \"Gli orti esperidi\" in onore dell'imperatrice Maria Teresa d'Austria. Per festeggiare l'onomastico del re di Spagna Ferdinando VI mise in scena il 30 maggio 1752 il dramma \"Siroe\" e il 23 settembre 1754 per le celebrazioni del compleanno del re di Napoli Carlo III diede \"L'eroe cinese\". Questi due lavori ottennero numerosi consensi a Madrid, tant'\u00e8 che in questa citt\u00e0 nel 1756 fu nominato \"compositore d'opera di corte\". Successivamente ricevette il titolo di maestro di cappella, ma nonostante questo la sua importanza come compositore inizi\u00f2 a declinare e negli ultimi anni si dedic\u00f2 sempre meno all'attivit\u00e0 compositiva scrivendo solo occasionalmente musica per le festivit\u00e0."}
{"id": "862896", "revid": "436907", "url": "https://it.wikipedia.org/wiki?curid=862896", "title": "The Essential Iron Maiden", "text": "The Essential Iron Maiden \u00e8 la quarta raccolta del gruppo musicale britannico Iron Maiden, pubblicato il 5 luglio 2005 dalla Sanctuary Records e dalla Columbia Records."}
{"id": "862897", "revid": "767487", "url": "https://it.wikipedia.org/wiki?curid=862897", "title": "Five More Days 'Til Christmas", "text": "Five More Days 'Til Christmas \u00e8 il secondo singolo dell'album \"Cheetah-licious Christmas\" delle Cheetah Girls.\nPresentato in anteprima dalla Disney il 5 dicembre del 2005, \u00e8 stato pubblicato il 12 dicembre 2005.\nVideo musicale.\nPer conflitti con i palinsesti, il video di \"Five More Days 'Til Christmas\" non \u00e8 mai stato fatto."}
{"id": "862900", "revid": "339392", "url": "https://it.wikipedia.org/wiki?curid=862900", "title": "The Cheetah Girls (album)", "text": ""}
{"id": "862906", "revid": "399", "url": "https://it.wikipedia.org/wiki?curid=862906", "title": "Fronte (anatomia)", "text": "In anatomia la fronte corrisponde alla porzione cranica posta al di sopra delle cavit\u00e0 orbitali e tra le semi-calotte parietali laterali. \nIn questa zona sono presenti i muscoli frontali, detti muscoli cutanei e facenti parte della categoria dei muscoli mimici, che se stimolati sono capaci di far aggrottare la fronte e cambiare espressione al volto."}
{"id": "862907", "revid": "124697449", "url": "https://it.wikipedia.org/wiki?curid=862907", "title": "Lista di manoscritti miniati", "text": "Questa \u00e8 una lista di manoscritti miniati particolarmente significativi, divisi per epoca e per genere. Insieme all'indicazione esatta della collocazione bibliotecaria \u00e8 fornito il riferimento con cui il manoscritto \u00e8 indicato nella storia dell'arte."}
{"id": "862908", "revid": "73843", "url": "https://it.wikipedia.org/wiki?curid=862908", "title": "Renault Juvaquatre", "text": "La Juvaquatre era un'autovettura di classe medio-bassa prodotta tra il 1937 ed il 1960 dalla casa automobilistica francese Renault.\nStoria.\nContesto storico e nascita del modello.\nNella seconda met\u00e0 degli anni 1930 la situazione politica e sociale in Europa era tesa: le nazioni del Vecchio Continente stavano guardando con crescente preoccupazione al folle programma degli \"spazi vitali\" messo in atto da Adolf Hitler. In Francia, Louis Renault pens\u00f2 che una politica aziendale adeguata avrebbe potuto mantenere distesi i rapporti tra il suo Paese e la Germania nazista. Pertanto, lui o alcuni suoi emissari furono regolarmente presenti ai Saloni automobilistici tedeschi e naturalmente vennero esposti i modelli pi\u00f9 significativi della Casa francese. In particolare, il patron della Casa di Billancourt si rec\u00f2 al Salone di Berlino negli anni 1935, 1938 e 1939. Fu proprio durante il primo di questi viaggi che il burbero industriale parigino scorse allo stand Opel una vettura che lo impression\u00f2 positivamente, e cio\u00e8 la Olympia, caratterizzata da alcune soluzioni stilistiche non molto diffuse in quegli anni, come ad esempio i due proiettori anteriori seminglobati nel frontale. Fu il classico colpo di fulmine: Louis Renault, notoriamente non molto incline alle innovazioni, aveva avuto fino a quel momento in catalogo solo delle vetture di fascia media, alta e di lusso. Erano trascorsi ormai anni dall'ultima volta in cui la Casa della Losanga aveva in listino una vettura di fascia medio-bassa. Fu infatti ancora nel 1929 che la Renault NN fu tolta di produzione, senza essere poi sostituita immediatamente da un modello che ne raccogliesse l'eredit\u00e0. Louis Renault, che mal digeriva l'idea di una vettura popolare, ritenendo che l'automobile fosse prerogativa di ceti agiati, si limit\u00f2 al massimo a proporre nel 1934 la Renault Celtaquatre con motore da 1.5 litri, una cilindrata che di fatto non fu appannaggio di una vasta schiera di potenziali utenti. Ma nel frattempo stavano accadendo altri eventi che di fatto avrebbero convinto il patron della Renault a cambiare idea: prima di tutto il successo senza precedenti della Peugeot 201, ma anche i consensi riscossi dalla Simca-Fiat 6CV, praticamente una Fiat 508 Balilla prodotta su licenza in Francia. Convinto della necessit\u00e0 di tornare a proporre una vettura accessibile a pi\u00f9 vaste fette di clientela, Louis Renault si decise ad avviare il progetto \"Junior\", che prevedeva fra l'altro anche la prima carrozzeria interamente in acciaio prodotta dalla Renault. La soluzione della carrozzeria in acciaio, brevettata da Edward Budd negli USA, richiedeva per\u00f2 la concessione della licenza, concessione che Louis Renault non fu inizialmente disposto a richiedere e che quindi tent\u00f2 di aggirare, ma invano. Le leggi parlavano chiaro e non davano altre possibilit\u00e0: alla fine Louis Renault dovette cedere. Ma per quanto riguarda il fatto di \"copiare\" letteralmente una Opel? Come stava reagendo la General Motors (all'epoca gi\u00e0 detentrice del marchio Opel) di fronte alla vettura che Renault stava per immettere nel mercato? In realt\u00e0 non vi sono testimonianze relative ad una possibile causa intentata dal colosso americano nei confronti della Casa di Billancourt, alcune fonti evidenziano la possibilit\u00e0 (senza peraltro nessuna prova neppure in questo caso) che Louis Renault abbia pagato una tangente sottobanco ai vertici GM pur di proseguire con il progetto \"Junior\".\nDate le premesse, il progetto \"Junior\" si svilupp\u00f2 e si concretizz\u00f2 in relativamente poco tempo: l'unico aspetto veramente inedito fu quello relativo alla scelta del motore, non un'unit\u00e0 da 1.3 litri come nel caso della \"Olympia\", bens\u00ec un nuovo propulsore da un litro con cui inserire la nuova vettura nella fascia dei 6 cavalli fiscali. A quest'ultimo progetto lavor\u00f2 Charles Edmond Serre, da sempre un fedelissimo di Louis Renault. I primi prototipi utilizzati per i test di affidabilit\u00e0 della meccanica avevano gi\u00e0 la carrozzeria definitiva di quelle che sarebbero state le prime fasi della carriera commerciale della vettura, vale a dire berlina a due sole porte. Il motore da un litro fu presentato all'ufficio omologazioni il 18 febbraio 1937. Nel corso dell'estate dello stesso anno fu avviata la produzione di venti esemplari di preserie da destinare al Salone di Parigi ed alle prove della stampa.\nPoco prima della presentazione al pubblico, la nuova \"piccola\" di Casa Renault fu sottoposta ad un severo test di affidabilit\u00e0 a consumo che comprese il tragitto Parigi-Bordeaux-Parigi (circa 1.200\u00a0km in totale) nel corso del quale, alla velocit\u00e0 media di 60\u00a0km/h fece registrare un consumo medio di 6,603 litri ogni 100\u00a0km.\nLa vettura definitiva fu presentata al Salone di Parigi del 1937, tenutosi fra il 7 ed il 17 ottobre. Seguendo la politica aziendale di quegli anni, che battezzava le vetture Renault con nomi di fantasia composti, anche nel caso della nuova arrivata, fu adottato un criterio analogo e venne scelto il nome \"Juvaquatre\".\nNel frattempo, part\u00ec la produzione degli esemplari di preserie, che vennero contraddistinti dalla sigla di progetto \"AEB1\". Alla fine del Salone di Parigi gli esemplari di preserie furono 12, ai quali si aggiunsero 34 esemplari definitivi, dotati di tutta una serie di migliorie rispetto ai primi, tanto da recare la nuova sigla \"AEB2\", che la Casa aveva appunto riservato alle versioni definitive. Tra la presentazione della vettura ed il suo lancio commerciale, questi esemplari furono sottoposti ad un esame da parte di un gruppo di potenziali clienti, allo scopo di riscontrare eventuali difetti ed apportare ulteriori migliorie. Furono almeno quaranta i punti migliorabili riscontrati da questo gruppo di persone, per cui il personale tecnico della Casa di Billancourt si mise al lavoro in tutta fretta allo scopo di eliminare tali problemi prima del lancio commerciale, fissato per i primi mesi del 1938.\nCaratteristiche.\nLa \"Juvaquatre\" definitiva, nella sua versione di base, conserv\u00f2 la configurazione di carrozzeria di tipo berlina a due porte: tale carrozzeria, interamente in lamiera di acciaio, conservava per intero i tratti stilistici della \"Olympia\", tranne che nella calandra simile per forma e dimensioni, ma con la trama della griglia dal disegno leggermente rivisto, cos\u00ec come ridisegnate, sia pur in maniera contenuta, furono anche le prese d'aria ai lati del cofano motore, disposta a quattro gruppi di feritoie per lato, anzich\u00e9 in una fila continua come nella \"gemella\" tedesca. Analogamente a quest'ultima, poi, la \"Juvaquatre\" fu proposta anche con carrozzeria trasformabile, in ogni caso sempre con quattro posti. Quest'ultima variante fu in realt\u00e0 frutto della trasformazione di una berlina a 2 porte presso carrozzerie esterne, per cui la produzione delle trasformabili viene normalmente inclusa nella produzione della berlina. Internamente lo spazio era abbastanza soddisfacente: l'unico neo che di fatto finir\u00e0 per non incontrare i gusti della clientela, fu la presenza di due sole porte, fatto che costringeva a reclinare lo schienale anteriore per accedere al divanetto posteriore. In ogni caso, il divanetto posteriore poteva essere smontato per permettere il carico di oggetti ingombranti, e cos\u00ec pure il sedile del passeggero anteriore, sempre per facilitare tali operazioni. Il posto guida era caratterizzato da un cruscotto in posizione centrale che comprendeva anche una spia per il livello dell'olio, un amperometro, un indicatore del livello carburante ed un orologio elettrico. Il volante era di grande diametro e a tre razze sottili. L'accesso al bagagliaio avveniva unicamente reclinando lo schienale posteriore, essendo la vettura sprovvista di aperture posteriori.\nLa carrozzeria in acciaio della \"Juvaquatre\" era di tipo autoportante, ma la struttura non era realmente di tipo monoscocca, bens\u00ec era costituita da un telaio a longheroni in acciaio con piattaforma incorporata, anch'essa in acciaio sul quale andava a saldarsi la carrozzeria. Il principio \u00e8 simile (ma non del tutto identico) a quello che dopo la guerra sarebbe stato adottato dalla Citro\u00ebn 2CV. Pur non garantendo la stessa rigidezza strutturale di una vera soluzione monoscocca, il passo in avanti rispetto ai vecchi telai separati fu netto. L'interasse della \"Juvaquatre\" era di 2.35 metri. Una significativa novit\u00e0 tecnica fu quella riguardante l'avantreno, che abbandon\u00f2 l'ormai superato schema ad assale rigido in favore della soluzione a ruote indipendenti con balestra trasversale ed ammortizzatori idraulici monoeffetto. Pi\u00f9 tradizionale il retrotreno ad assale rigido, anch'esso a balestra trasversale. Di tipo tradizionale anche l'impianto frenante a quattro tamburi con comando a cavo, mentre lo sterzo era a vite e settore.\nNuovo il motore Type 488 da 1003\u00a0cm\u00b3 con testata in lega di alluminio, ma ancora con distribuzione a valvole laterali. Questo motore era in grado di erogare una potenza massima di 23 CV, sufficienti per spingere i 750\u00a0kg della \"Juvaquatre\" a 100\u00a0km/h di velocit\u00e0 massima. L'architettura meccanica della vettura era anch'essa di tipo tradizionale, con motore anteriore longitudinale e trazione posteriore ottenuta mediante un cambio manuale a 3 marce, delle quali la prima non sincronizzata.\nEvoluzione.\nI primi tempi fino alla guerra.\nUna volta eliminati i problemi riscontrati negli esemplari di preserie, la commercializzazione della \"Juvaquatre\" fu avviata in via definitiva: stavolta si tratt\u00f2 degli esemplari del tipo \"AEB2\" definitivi. La gamma fu proposta in due livelli di allestimento, denominati \"Luxe\" e \"Grand Luxe\". Invariata la possibilit\u00e0 di scegliere fra le due varianti di carrozzeria citate in precedenza, ossia berlina a due porte (denominata anche coach da alcune fonti) e trasformabile. Per la carrozzeria in acciaio, Louis Renault che non riusc\u00ec ad aggirare il brevetto di Edward Budd fu costretto a pagare una quota di 2 dollari per ogni berlina costruita ed un dollaro per ogni trasformabile. La \"Juvaquatre\", il cui compito fu fin dall'inizio quello di tornare nella fascia di mercato \"popolare\" per rubare clienti alla concorrenza, con l'arrivo del 1938 si trov\u00f2 a dover risolvere anche un altro problema, ossia quello di scalzare le rivali Citro\u00ebn e Peugeot rispettivamente dal primo e secondo posto nella graduatoria dei costruttori francesi grazie anche alla maggior audacia dal punto di vista tecnico (per la Casa di Quai de Javel) e stilistico (per la Casa del Leone Rampante). Dal canto suo, uno degli argomenti commerciali che giocarono a favore della \"Juvaquatre\" fu il prezzo: basti pensare che nei primi mesi del 1938 occorrevano 16.500 FF per una \"Juvaquatre\" in versione base contro i 21.300 FF per una Peugeot 202 e addirittura contro 23.900 FF per una nuova Simca 8. Questi due modelli furono le due rivali di riferimento per la \"Juvaquatre\".\nNonostante ci\u00f2, le vendite iniziali della \"Juvaquatre\" non furono soddisfacenti: alla fine del 1938 furono solo 9.000 gli esemplari prodotti e poco import\u00f2 che dal 26 settembre di quell'anno la gamma fosse stata estesa con l'arrivo di una versione furgonata della portata massima di 250\u00a0kg. Secondo Louis Renault la scelta delle varianti di carrozzeria rimase ancora troppo limitata. Fu cos\u00ec che dal mese di aprile del 1939, alla berlina a due porte fu aggiunta anche una pi\u00f9 classica berlina a quattro porte che in effetti fin\u00ec per calamitare maggiormente l'attenzione del pubblico verso la piccola Renault. In realt\u00e0, a partire dal 1939, anche la versione a due porte cominci\u00f2 ad ottenere consensi, mentre durante la prima met\u00e0 di quell'anno furono prodotti anche un certo numero di esemplari con guida a destra. Sempre del 1939 fu l'arrivo di una particolare versione coup\u00e9, destinata per\u00f2 ad una produzione assai marginale. Lo scoppio della Seconda Guerra Mondiale pose un freno alla produzione della \"Juvaquatre\", produzione che venne quasi completamente arrestata tra la fine del 1939 e l'inizio del 1940: a dicembre scomparve dal listino la berlina a quattro porte, mentre a gennaio fu la volta della coach. Quanto alla versione furgoncino da 250\u00a0kg, essa abbandon\u00f2 il catalogo gi\u00e0 alla fine di novembre, ma solo per essere sostituita, a gennaio, dal furgoncino con portata elevata a 300\u00a0kg. Vale ancora la pena sottolineare il fatto che le ultime berline, sia a due che a quattro porte, furono equipaggiate con freni idraulici e ricevettero rispettivamente le sigle di \"BFK1\" e \"BFK2\". Durante questo periodo di ristrettezze, le difficolt\u00e0 nell'approvvigionamento del carburante indussero la Casa francese a proporre la \"Juvaquatre\" sia con impianto a gasogeno, sia con propulsore elettrico.\nDurante la guerra, un certo numero di esemplari di \"Juvaquatre\" furono requisite ed utilizzate dalla Wehrmacht come veicoli da collegamento per ufficiali e furgoni per usi vari. I veicoli militarizzati dai tedeschi erano praticamente identici al modello civile, con la sola eccezione dell'aggiunta del faro Notek (non sempre installato), i fari oscurati e, nella maggior parte degli esemplari, la colorazione mimetica e le insegne dei reparti.\nIl dopoguerra della Juvaquatre.\nAll'indomani dell'armistizio, lo stabilimento di Billancourt dovette fare i conti con i numerosi danni derivanti dai bombardamenti alleati, ma anche con il fatto di essere rimasto orfano del suo fondatore, Louis Renault. Questi, obbligato sotto minaccia a produrre mezzi per i Tedeschi, fu in seguito arrestato dalle autorit\u00e0 francesi per collaborazionismo. In carcere verr\u00e0 sottoposto a duri interrogatori, ma subir\u00e0 anche diversi pestaggi, in seguito ai quali il patron della Renault, gi\u00e0 di salute malferma, trover\u00e0 la morte. Le linee ripresero comunque a funzionare, ma nel corso del 1945 furono solo cinque le autovetture prodotte. Queste cinque vetture furono tutte delle \"Juvaquatre\": il resto della produzione del 1945 fu costituita interamente di veicoli commerciali, assolutamente necessari per avviare i lavori di ricostruzione in tutta la Francia. Tale fenomeno interess\u00f2 comunque un po' tutte le Case automobilistiche superstiti, e non solo in Francia. La produzione della \"Juvaquatre\" ricominci\u00f2 ad un ritmo pi\u00f9 regolare solo a partire dal gennaio 1946, ma a quel punto subentr\u00f2 l'incognita principale: valeva ancora la pena continuare con la produzione della \"Juvaquatre\"? In fondo una nuova vettura di fascia bassa, la 4CV, era gi\u00e0 in fase di ultimazione ed il suo impatto sul pubblico si riveler\u00e0 assai positivo. Alla fine si raggiunse la soluzione di compromesso: la \"Juvaquatre\" sarebbe rimasta in listino ancora per un paio di anni. La \"Juvaquatre\" del dopoguerra differiva da quella pre-bellica per alcuni dettagli, come il nuovo serbatoio dalla capacit\u00e0 salita da 22 a ben 38 litri (soluzione dettata dalla scarsit\u00e0 di stazioni di rifornimento) e per l'accesso al bagagliaio, ora possibile attraverso una vera apertura nella parte posteriore della vettura. Tuttavia in Francia fu veramente difficile trovare delle \"Juvaquatre\" in vendita, visto che la neonata R\u00e9gie decise di esportare gli esemplari prodotti in quei mercati esteri ove risultava conveniente vendere per via della valuta favorevole. La gamma comprendeva la berlina a 4 porte e la furgonetta da 300\u00a0kg. A queste si aggiungono anche 13 coup\u00e9, anch'esse destinate all'esportazione. La produzione della berlina e della piccolissima serie di coup\u00e9 termin\u00f2 ufficialmente nel luglio 1948, ma la storia della \"Juvaquatre\" non fin\u00ec qui.\nCuriosamente, la vera novit\u00e0 del dopoguerra arriv\u00f2 infatti nel marzo del 1949, quasi un anno dopo l'uscita di produzione della berlina: convinta dal successo di un certo numero di esemplari di furgoncino trasformati in giardinetta dalla carrozzeria Carrier, la Casa francese decise di inserire nel proprio listino anche la \"Juvaquatre Break\". Meccanicamente identica alle altre \"Juvaquatre\", la \"Break\" se ne distingueva per la parte posteriore, convertita da cassone merci a zona comprensiva di divanetto posteriore per due persone, pi\u00f9 bagagliaio. Prevista stavolta in maniera molto meno timida anche per il mercato interno, la \"Break\" conobbe anche un buon successo di vendite, tanto da spingere la dirigenza della R\u00e9gie a lasciare in listino la \"Juvaquatre\" ancora per altri anni, sia pur senza la versione berlina. Quest'ultima, per\u00f2, torn\u00f2 a far parlare di s\u00e9 quando, per motivi mai chiariti, tra il luglio ed il novembre 1951 ne furono prodotti nuovamente altri 60 esemplari, di cui 10 con guida a destra. Fu l'ultimo lampo della produzione della berlina. Non solo, ma a partire dal 1953 si ebbe una novit\u00e0 assai significativa, data dall'arrivo sotto il cofano del motore da 747\u00a0cm\u00b3 che gi\u00e0 equipaggiava in quel periodo la best seller della Casa, ossia la \"4CV\". Nelle \"Juvaquatre Break\" e \"Fourgonnette\" cos\u00ec equipaggiate, la potenza massima raggiungeva 21 CV, fermandosi quindi poco sotto il livello di potenza massima raggiunto fino a quel momento dal vecchio motore da un litro. Le versioni furgonate erano disponibili anche nell'allestimento \"Service\", cio\u00e8 pi\u00f9 spartano ed economico, che tra l'altro prevedeva addirittura la rimozione del sedile del passeggero.\nNel 1954 vi furono alcuni aggiornamenti agli interni, dove comparvero un nuovo volante a due razze ed un nuovo cruscotto, sempre in posizione centrale. Entrambe queste novit\u00e0 furono mutuate anch'esse dalla \"4CV\". L'anno successivo i vetusti indicatori di direzione a bacchetta lasciarono il posto a dei lampeggianti. Furono gli ultimi aggiornamenti di un certo rilievo prima dell'evoluzione finale.\nLa Dauphinoise.\nNel 1956 le \"Juvaquatre Break\" e \"Fourgonnette\" evolsero nuovamente, e questa volta in maniera ancor pi\u00f9 significativa. Per quanto riguarda l'aspetto tecnico, il motore della \"4CV\" lasci\u00f2 il posto al nuovo motore Ventoux da 845\u00a0cm\u00b3 che proprio in quello stesso anno aveva fatto il suo debutto sotto il cofano della Dauphine. Ma anche qui, la potenza scese dagli originari 30\u00a0CV a solamente 24. Un'altra importantissima novit\u00e0 legata a questo consistente aggiornamento fu addirittura la denominazione ufficiale della vettura, che non si chiam\u00f2 pi\u00f9 \"Juvaquatre\", bens\u00ec \"Dauphinoise\" (sigla interna: \"R2101\"). Il vecchio nome utilizzato fin dal 1937 scomparve quindi definitivamente. Per il resto la \"Dauphinoise\" eredit\u00f2 dalla precedente gamma \"Juvaquatre\" tutte le caratteristiche strutturali e funzionali. E quindi il divano posteriore rimovibile, cos\u00ec come la ruota di scorta ed il doppio fondo previsto per alloggiare la ruota stessa, allo scopo di ottenere un vano di carico di 1,57\u00a0m\u00b2 di superficie, per una capacit\u00e0 di 1,400\u00a0m\u00b3.\nLe differenze estetiche rispetto alla \"Juvaquatre\" furono minime e si limitarono a dettagli come i tergicristalli fissati in maniera differente. La carriera della \"Dauphinoise\" si protrasse per altri quattro anni, dopodich\u00e9, nel 1960, arriv\u00f2 veramente il momento del pensionamento, dopo oltre un ventennio di onorata carriera. Mentre, come gi\u00e0 visto, la berlina aveva gi\u00e0 trovato una sostituta nella \"4CV\", la \"Dauphinoise\" fu sostituita nel 1961 dalla Renault 4, anch'essa destinata ad una carriera pluridecennale.\nIn totale, tra \"Juvaquatre\" e \"Dauphinoise\", furono 252.624 gli esemplari realizzati.\nLe Juvaquatre particolari.\nTra le varie versioni speciali realizzate sulla base della \"Juvaquatre\" vanno sicuramente ricordate le gi\u00e0 citate \"Break\" realizzate dalla carrozzeria Carrier. Queste giardinette differivano dalle successive \"Break\" prodotte direttamente dalla Renault per alcuni particolari, come l'assenza dei gocciolatoi sul tetto. In non pochi esemplari, i finestrini laterali posteriori erano di altezza inferiore, mentre in altri l'altezza di tali finestrini fu la stessa di quella scelta in seguito dalla Casa di Billancourt. Ed ancora, in alcuni esemplari, la carrozzeria Carrier si ciment\u00f2 addirittura con l'elegante verniciatura bicolore. le due aree di colore diverso erano delimitate da un inserto in acciaio inox che percorreva l'intera linea di cintura.\nStrano ma vero, la versione coup\u00e9 rimase in produzione anche durante i primi anni di guerra, sebbene in quantit\u00e0 estremamente limitate. Tuttavia, vale la pena di menzionare alcune \"chicche\", tanto pi\u00f9 particolari se si pensa al tipo di vettura ed al momento storico estremamente difficile. Tanto per cominciare va detto che tra il 1939 ed il 1941 la \"Juvaquatre Coup\u00e9\" fu prodotta anche in tre esemplari a propulsione elettrica. Inoltre, va ricordato che a partire dal 1940 la coup\u00e9 benefici\u00f2 anch'essa dell'arrivo dei freni idraulici. Durante il conflitto vennero prodotte altre quattro coup\u00e9 particolari: esse recavano infatti la sigla \"BFK2\", fino a quel momento riservata alla berlina con freni idraulici. Una di queste coup\u00e9 fu distrutta durante un bombardamento, altre due erano a propulsione elettrica e la quarta fu senza dubbio la coup\u00e9 pi\u00f9 particolare di tutte, visto che si trattava di una coup\u00e9 trasformabile, cio\u00e8 con tetto in tela ripiegabile. Quest'ultima versione divenne negli anni seguenti un oggetto misterioso a proposito del quale tutti gli appassionati continuano a chiedersi se esista ancora o meno. Infine, la coup\u00e9 fu prodotta in due esemplari dall'allestimento particolarmente lussuoso, che valse a questi due esemplari la denominazione di \"Juvastella\".\nAltrettanto particolare fu un'altra variante di carrozzeria, una trasformabile che di fatto non venne mai inserita nella gamma ufficiale Renault, ma che riusc\u00ec a ritagliarsi un piccolo spazio nella storia della \"Juvaquatre\". In realt\u00e0, la \"D\u00e9couvrable\" non fu mai inserita nella gamma perch\u00e9 si tratt\u00f2 di una coach modificata da ditte esterne: secondo alcuni, tale ditta fu la \"SAPRAR\", fondata dallo stesso Louis Renault e su cui egli si appoggiava per l'eventuale richiesta di carrozzerie speciali. Ma esistono pareri discordanti sull'effettiva paternit\u00e0 della \"SAPRAR\", dal momento che secondo certe fonti alcune centinaia di esemplari furono \"vestiti\" dalla carrozzeria Pourtout, mentre sui restanti aleggia il dubbio che a carrozzarle non sia stata la \"SAPRAR\", alla quale invece fu semplicemente affidato il compito di commercializzarle. Addirittura pare incerto il numero di esemplari realizzati: le cifre ufficiali parlano di circa 500 esemplari, ma secondo alcune ricerche effettuate, il numero sarebbe di 631, di cui 397 carrozzate da Pourtout e le restanti affidate ad altri carrozzieri.\nDurante la guerra, la scarsit\u00e0 di materie prime, ed in particolare di carburante, spinsero la Renault ad approntare alcuni esemplari di \"Juvaquatre\" con sistemi di propulsione alternativi. Oltre alle gi\u00e0 citate versioni elettriche, prodotte in pochissimi esemplari, vi furono anche alcuni esemplari con impianto a gasogeno. In tutto furono 31 le \"Juvaquatre\" a gasogeno realizzate durante la guerra: l'ultimo esemplare fu consegnato il 15 gennaio 1943.\nEd ancora, va sicuramente menzionata la versione taxi, da alcuni considerata come la prima vera monovolume Renault. Tale versione fu realizzata presso la carrozzeria Escoffier, che disegn\u00f2 e costru\u00ec una carrozzeria di tipo monovolume sulla base di una \"Juvaquatre\". Furono una decina gli esemplari di taxi realizzati su base \"Juvaquatre\". Il primo vide la luce il 26 aprile 1946, mentre l'ultimo fu prodotto l'8 febbraio 1949.\nUn'altra versione molto particolare delle \"Juvaquatre\" fu il \"Tacot\", un autocarro con cassone di tipo pick-up, che nacque da una costola della \"Juvaquatre\", della quale utilizz\u00f2 il propulsore e parecchi altri organi meccanici. Fu prodotto tra il 1946 ed il 1948 in 299 esemplari.\nInfine, uno sguardo sulle \"Juvaquatre\" destinate all'esportazione: alcune di esse mutarono denominazione oppure furono proposte in varianti di carrozzeria inedite. Ad esempio, la \"Juvaquatre\" fu prodotta tra il 1938 ed il 1939 con guida a destra, espressamente per il mercato anglosassone: qui la vettura fu commercializzata come \"Renault Eight\". Tale versione, proposta unicamente come coach, differiva dalla \"Juvaquatre\" normale per alcuni particolari, come la presenza di faretti supplementari sui parafanghi anteriori, il musetto in tinta differenziata e la differente scritta identificativa. Per il mercato dei Paesi dell'Oceania, la \"Juvaquatre\" fu denominata \"Renault 9\" (ovviamente da non confondere con l'omonimo modello prodotto in Europa quarant'anni dopo) e venne proposta tra la fine degli anni '30 e l'inizio degli anni '40 (il periodo esatto non \u00e8 ben precisato) anche in un'inedita variante con carrozzeria pick-up."}
{"id": "862912", "revid": "125476295", "url": "https://it.wikipedia.org/wiki?curid=862912", "title": "Skyland", "text": "Skyland \u00e8 un cartone animato, realizzato con l'ausilio della Motion capture, prodotto nel 2005 da Method Films, 9 Story Entertainment e LuxAnimation, in collaborazione con France 2, Teletoon, Nicktoons, ABC e CITV. La serie, composta da 26 episodi, parla della lotta per la sopravvivenza del genere umano su una Terra inaridita e divisa in frammenti fluttuanti.\nTrama.\nAnno 2251. La Terra non \u00e8 pi\u00f9 il pianeta che conosciamo oggi. \u00c8 stata frantumata in milioni di blocchi, conosciuti come Skyland, che orbitano intorno al nucleo. Nel blocco di Babylonia, abitano Mahad e Lena assieme alla loro madre, Mila, una potente Seijin un tempo al servizio della Sfera ma, una volta capito la ferocia dell'organizzazione disert\u00f2 e si rifugi\u00f2 in quel placido angolo di Skyland.\nMa la Sfera non perdona i traditori. I Guardiani dopo molte retate e ispezioni riescono ad individuarla e a catturarla. Accortasi del pericolo imminente, Mila riesce a salvare i suoi figli mandandoli, con una navetta rubata alla Sfera, nel luogo in cui si nasconde il Maestro.\nSalvati da un gruppo di pirati guidati da Cortes, i due ragazzi entrano a far parte della resistenza che gi\u00e0 da tempo cerca di liberare Skyland dalla tirannia della Sfera e intraprendono un lungo viaggio fino ai confini del mondo. Ma Oslo ha programmi diversi: bloccare Lena, compiere la Profezia e unificare Skyland.\nLa Sfera.\nQuesta organizzazione \u00e8 stata fondata dai pi\u00f9 potenti capi di Skyland. Hanno creato una forte dittatura per assumere la direzione di tutto il genere umano, sotto il caritatevole scopo di riportare pace e ordine nei blocchi.\nLa sua egemonia \u00e8 rafforzata dal controllo capillare che esercita sulla risorsa pi\u00f9 preziosa di Skyland: l'acqua.\nL'opposizione non \u00e8 tollerata e perfino un insulto pu\u00f2 farvi guadagnare la pena capitale. Un minimo sospetto pu\u00f2 riservare il carcere.\nLa Sfera non controlla l'intera Skyland: le sue frange pi\u00f9 esterne sono ancora libere ed \u00e8 qui che i Pirati lottano in nome della Libert\u00e0."}
{"id": "862916", "revid": "599013", "url": "https://it.wikipedia.org/wiki?curid=862916", "title": "Fliegerkorps", "text": ""}
{"id": "862920", "revid": "1501558", "url": "https://it.wikipedia.org/wiki?curid=862920", "title": "Coppa d'Asia 2000", "text": "La Coppa d'Asia 2000 \u00e8 stata la dodicesima edizione della Coppa d'Asia. La fase finale si disput\u00f2 dal 12 ottobre al 29 ottobre 2000 in Libano.\nLa finale dello Stadio Citt\u00e0 dello sport Camille Chamoun di Beirut vide la vittoria per 1-0 del contro l', che si era qualificata di diritto alla competizione in qualit\u00e0 di campione in carica insieme al che era il paese ospitante.\nPrima fase.\nMigliori terze.\nAlla fine della fase a gironi sono state ammesse ai quarti di finale le due migliori terze classificate sulle tre totali, come mostrato dalla tabella.\nPremi.\nMiglior difensore: Ry\u016bz\u014d Morioka\nMiglior portiere: Jiang Jin\nPremio Fair-Play: "}
{"id": "862922", "revid": "1610933", "url": "https://it.wikipedia.org/wiki?curid=862922", "title": "Cinghiale verrucoso di Visayas", "text": ""}
{"id": "862924", "revid": "2074539", "url": "https://it.wikipedia.org/wiki?curid=862924", "title": "Paul Day", "text": "Biografia.\nRimase nel gruppo dal 1975 al 1976 per poi lasciare la band (sembra che fu allontanato a causa del poco carisma) e formare i More, con cui suon\u00f2 al Monsters of Rock nel 1981.\n\u00c8 stato anche cantante dei Wildfire dal 1983 al 1984 ed ha registrato un live album al Marquee Club di Londra come cantante dei Sweet nel 1986. \u00c8 stato il cantante dei Sweet dal 1985 al 1988, anno in cui i Sweet si sciolgono definitivamente. Con i Sweet, oltre l'attivit\u00e0 live, ha registrato 4 canzoni in studio: \"Jump the fence\", \"Shot down in flames\", \"Over my head\" e \"Reach out\" (cover da Petula Clark).\nPaul Mario Day vive attualmente in Australia, dove si esibisce con i Gringos."}
{"id": "862927", "revid": "729019", "url": "https://it.wikipedia.org/wiki?curid=862927", "title": "Placenta umana", "text": "La placenta umana \u00e8 l'organo deputato agli scambi metabolici tra la madre e il feto. \u00c8 costituita da una parte materna, o Decidua basale, che si sviluppa dal tessuto materno, e da una parte fetale, ossia il corion frondosum che si sviluppa dalla stessa blastocisti che forma il feto.\nLa placenta \u00e8 un organo che collega il feto in sviluppo alla parete uterina per consentire l'assorbimento dei nutrienti, la regolazione termica, l'eliminazione dei rifiuti e lo scambio di gas attraverso la fornitura di sangue della madre; per combattere l'infezione interna; e per produrre ormoni che supportano la gravidanza. La placenta fornisce ossigeno e sostanze nutritive ai feti crescenti e rimuove i rifiuti dal sangue del feto. La placenta si attacca alla parete dell'utero, e il cordone ombelicale del feto si sviluppa dalla placenta. Questi organi connettono la madre e il feto. Le placenta sono una caratteristica definente dei mammiferi placentari, ma si trovano anche nei marsupiali e in alcuni non-mammiferi con vari livelli di sviluppo.\nCaratteristiche.\nLa placenta subisce modificazioni nello sviluppo del feto. Uno dei compiti \u00e8 quello di ridurre al minimo la distanza tra sangue materno e fetale; questo compito \u00e8 svolto dai villi coriali, che compaiono a partire dal 13\u00ba giorno come citotrofoblasto. Successivamente viene interposto uno stroma connettivale di derivazione mesodermica in cui verranno inseriti capillari arteriosi e venosi. Le cellule del citotrofoblasto continuano a proliferare, e tendono alla decidua basale dove sono i vasi materni, formando uno strato parallelo ad essa, il disco trofoblastico, attorno a cui il sinciziotrofoblasto si contrae. In tal modo la distanza \u00e8 minima e il contatto massimo.\nFunzioni.\nLa funzione della placenta \u00e8 molto importante per il feto in quanto rappresenta un potente filtro per i parassiti del sangue, ma \u00e8 meno efficace contro virus, batteri e sostanze tossiche trasmissibili al feto dalla madre come il treponema della sifilide e agenti patogeni della setticemia. Nonostante ci\u00f2, al feto la madre trasmette anche i propri anticorpi (immunoglobuline) rendendolo, anche dopo la nascita, immune contro diverse malattie.\nUna delle funzioni pi\u00f9 importanti della placenta \u00e8 la produzione di ormoni aventi lo scopo di regolare le attivit\u00e0 della gravidanza; uno dei primi ormoni realizzati \u00e8 la gonadotropina corionica. Essa stimola inizialmente il mantenimento del corpo luteo gravidico, che a sua volta libera estrogeni e progesterone, inducendo cos\u00ec il processo di feedback negativo sull'ipotalamo (nessuna liberazione ipotalamica di GnRH). In seguito, la HCG agisce sulle ghiandole surrenali (sia del feto che della madre), ove viene aumentata la secrezione di un particolare ormone steroideo, il DHEA. Quest'ultimo viene riportato con il sangue nella placenta e viene modificato in alcuni estrogeni. Le conseguenze della liberazione di progesterone e estrogeni a gravidanza in corso sono: mantenimento della decidua e differenziazione delle ghiandole mammarie da parte del primo; crescita dell'utero e delle stesse ghiandole mammarie da parte dei secondi. Inoltre, la placenta \u00e8 anche responsabile della liberazione di relaxina, che ha come scopo il rilassamento dei legamenti del bacino.\nA livello farmacologico e terapeutico la placenta \u00e8 inoltre considerata fonte di cellule staminali (le cosiddette cellule staminali placentari e di PDRN\n. L'azienda farmaceutica Mastelli \u00e8 stata una delle prime aziende al mondo ad estrarre il PDRN dalle gonadi di trota e a brevettarne i suoi usi farmaceutici. Il PDRN \u00e8 infatti alla base del medicinale Placentex, \nil cui nome deriva proprio dall'organo umano da cui inizialmente veniva estratto).\nEvoluzione.\nFino alla seconda settimana, i villi circondano l'intera superficie del corion. Durante il terzo mese contemporaneamente all'espansione del corion, i villi situati sulla parte decidua capsulare vengono stirati fino a scomparire. Alla parte opposta, sullo strato basale, i villi diventano pi\u00f9 folti, lunghi e ramificati per compensare la scomparsa dei villi dal lato deciduale. L'espansione del corion \u00e8 accompagnata dall'espansione dell'amnios, che porta la parte decidua capsulare e parietale a contatto e quindi a fusione/sostituzione, con formazione della decidua \"vera\".\nLa placenta definitiva quindi deriva dall'accollamento della decidua basale e il corion frondoso, una struttura discoidale, la cui forma \u00e8 determinata dall'area su cui rimangono i villi.\nA termine tale struttura dal lato basale presenta, sulla porzione materna, zone convesse chiamate cotiledoni materni, corrispondenti ai setti che si partono dallo strato compatto.\nIl cordone ombelicale ha tre stadi di evoluzione: alla terza settimana, vascolarizzazione del peduncolo di connessione che prende il nome di peduncolo ombelicale; alla fine del terzo mese l'espansione dell'amnios porta il peduncolo ombelicale a contatto con il dotto vitellino, a formare il cordone ombelicale primitivo (arteria e vene ombelicali, allantoide, dotto e vasi vitellini, ansa intestinale media); al sesto mese il dotto e i vasi vitellini, l'allantoide e l'ansa intestinale si obliterano, lasciando tutto lo spazio alle arterie e alla vena ombelicale immerse in uno stroma connettivo e avvolte da uno strato muscolare liscio.\nIl distacco e l'espulsione della placenta dal feto avviene subito dopo il parto, in una fase detta \"secondamento\". In quel momento l'utero attua un meccanismo di contrazione tetanica noto con il nome di \"globo di sicurezza\" che ferma l'emorragia. Un mancato distacco placentare completo pu\u00f2 portare a perdite ingenti di sangue e quindi shock. Uno dei compiti ostetrici \u00e8 infatti quello di analizzare la placenta per verificare la sua integrit\u00e0; in caso negativo si procede all'asportazione manuale dei residui placentari (\"secondamento manuale\")."}
{"id": "862929", "revid": "1989899", "url": "https://it.wikipedia.org/wiki?curid=862929", "title": "Gaio Asinio Gallo", "text": "Vita.\nGallo era figlio di Gaio Asinio Pollione. Lo storico Raffaele Bigi ritiene che fosse nato a Teate (ossia Chieti). Nell'11 a.C. spos\u00f2 Vipsania Agrippina, figlia di Marco Vipsanio Agrippa e della sua prima moglie Cecilia Attica. Vipsania era inoltre la precedente moglie di Tiberio. Asinio fu console nell'8 a.C., proconsole d'Asia nel 6 a.C.-5 a.C.\nAsinio Gallo aveva avanzato il diritto di paternit\u00e0 sul figlio di Tiberio e Vipsania, Druso, e per questo era malvisto da Tiberio. Gaio corteggi\u00f2 anche la vedova di Germanico Giulio Cesare, Agrippina. Questo e la sua acuta personalit\u00e0 lo portarono ad un'inimicizia con Tiberio. \nNel 30, sotto istigazione di Tiberio, che era preoccupato di un possibile complotto e della vicinanza di Asinio col prefetto del pretorio Seiano, il Senato lo dichiar\u00f2 nemico pubblico. Asinio venne tenuto in una condizione di assoluto isolamento: \"Non aveva compagni o servi con lui, non parlava con nessuno e non vedeva nessuno, eccetto quando qualcuno doveva portargli del cibo, di scarsa qualit\u00e0 e quantit\u00e0, tanto che non gli dava nessuna forza o beneficio, ma neppure da consentirgli di morire: questo, infatti, era l'aspetto pi\u00f9 tremendo.\"\nMor\u00ec di fame in prigione nel 33, non sappiamo se volontariamente o perch\u00e9 obbligato. Quando Agrippina mor\u00ec nell'ottobre dello stesso anno, Tiberio la accus\u00f2 di immoralit\u00e0 e di adulterio con Asinio Gallo, la cui morte l'avrebbe indotta a rifiutare la vita. Il suo nome fu cancellato dai pubblici monumenti (secondo la pratica della damnatio memoriae), e successivamente venne esposto e ripresentato dopo la morte di Tiberio.\nCuriosit\u00e0.\nA Chieti pare che dagli scavi effettuati, in piazza San Giustino esistesse una villa patrizia, ritenuta comunemente essere appartenuta ad Asinio Gallo; la villa sta sotto il palazzo d'Achille sede del Municipio. Per questo motivo gi\u00e0 da epoca remota il rialzo dove si trova la Cattedrale di San Giustino era detto ed \u00e8 ancora detto \"Colle Gallo\"; quando furono erette le mura medievali, l'ingresso da Largo Cavallerizza alla piazza Duomo era chiamata Porta Gallo, poi quando fu rifatta nel XVIII secolo dal governatore Giuseppe Zunica assunse il nome di Porta Zunica o Tre Archi; venne demolita nel 1894."}
{"id": "862930", "revid": "729019", "url": "https://it.wikipedia.org/wiki?curid=862930", "title": "Strada statale 725 Tangenziale di Piacenza", "text": "La strada statale 725 Tangenziale di Piacenza (SS 725), gi\u00e0 \"nuova strada ANAS 84 Tangenziale Sud di Piacenza (NSA 84)\", \u00e8 una strada statale italiana di recente classificazione che si sviluppa nel territorio comunale di Piacenza.\nPercorso.\nLa strada funge da tangenziale all'abitato di Piacenza e fu concepita soprattutto allo scopo di convogliare i mezzi provenienti dai caselli di Piacenza sud (sulla A1 Milano-Napoli) e di Piacenza est (sull'A21 Torino-Brescia) e diretti verso la strada statale 45 di Val Trebbia e la ex strada statale 654 di Val Nure evitandone l'accesso al centro abitato.\nLa funzione di tangenziale sull'altro lato della citt\u00e0 (a nord) era svolta dalla stessa A21 Torino-Brescia, che tra l'uscita di Piacenza ovest e la ex Piacenza est non era a pagamento. Dall'8 agosto 2007, infatti, \u00e8 stato aperto al traffico il nuovo svincolo di intersezione fra A1 e A21 che bypassa il casello di Piacenza sud. La tratta urbana dell'A21 \u00e8 quindi diventata a pagamento. I residenti a Piacenza, grazie ad un accordo fra comune e SATAP (Societ\u00e0 Autostrada Torino Alessandria Piacenza) hanno ricevuto un telepass gratuito che permette di transitare sulla tratta Piacenza ovest - Piacenza sud senza dover pagare il pedaggio.\nEscluso il primo tratto, dal casello autostradale sino all'intersezione con la strada statale 9 Via Emilia in cui \u00e8 a carreggiata unica con due corsie, si presenta come una strada a carreggiate separate e quattro corsie complessive. Le trattative con il vecchio gestore della A 21 PC-BS per il raddoppio dei primi 2 km non sono andate a buon fine per il mancato rinnovo della concessione ed il subentro di un nuovo concessionario.\nPer tutto lo sviluppo dell'arteria e in entrambi i sensi di marcia vige il limite di velocit\u00e0 a 90 chilometri orari. L'arteria ha un ideale prolungamento, nel tratto aperto a partire dal 2005, in due lotti, fino al quartiere Veggioletta nei pressi di S. Antonio. La tratta ha una sola carreggiata con una corsia per senso di marcia. L'ultimo tratto (da Besurica a Veggioletta) \u00e8 classificato come strada urbana per la presenza di alcune rotatorie e vige il limite di 50\u00a0km/h.\nLa strada venne provvisoriamente denominata nuova strada ANAS 84 Tangenziale Sud di Piacenza (NSA 84) fino alla classificazione definitiva avvenuta nel 2012, col seguente itinerario: \"Casello di Piacenza sud con l'A21 - Rotatoria con la S.S. n. 45 (Km 135+600)\"."}
{"id": "862936", "revid": "1127199", "url": "https://it.wikipedia.org/wiki?curid=862936", "title": "Tangenziale sud di Piacenza", "text": ""}
{"id": "862938", "revid": "2176804", "url": "https://it.wikipedia.org/wiki?curid=862938", "title": "Ines Donati", "text": " Soprannominata \"La Capitana\", ader\u00ec all'ideologia nazionalista fin dalla prima guerra mondiale, facendo poi parte di alcune associazioni come il Corpo nazionale giovani esploratrici e l'Associazione Nazionalista Italiana. Dopo aver ricevuto il \"battesimo del fuoco\" nel 1921, partecip\u00f2 alla marcia su Roma nel 1922, anno in cui si ammal\u00f2 di tubercolosi; nonostante la malattia, fece parte della Milizia Volontaria per la Sicurezza Nazionale. Con la morte nel 1924, divenne una martire fascista, venendo poi inumata nel 1933 nella Cappella degli Eroi al Cimitero Monumentale del Verano.\nBiografia.\nDai primi anni al \"battesimo di fuoco\".\nNata da David Donati, un calzolaio e da Ludmilla Bertolli, un'orologiaia, Ines, che viene descritta come una ragazza di piccola statura con i capelli scuri, fu una nazionalista della prima ora, attratta dalla propaganda patriottica durante la prima guerra mondiale e distinguendosi fin dall'infanzia per l'acceso \"amor di patria\", motivo per cui venne soprannominata \"La Capitana\" e \"La Patriottica\". A diciotto anni si trasfer\u00ec a Roma, presso un collegio di suore in Trastevere, dove era giunta per studiare all'Istituto di belle arti, militando attivamente in alcune associazioni dell'epoca, in particolare facendo parte del Corpo nazionale giovani esploratrici, dell'Associazione Nazionalista Italiana e del \"Gruppo Giovanile Ruggero Fauro\", risultando inoltre l'unica donna iscritta nella squadra d'azione nazionalista romana dei \"Sempre Pronti\". Durante lo sciopero degli spazzini nel maggio 1920 a Roma, la Donati fu una delle due donne, insieme a Maria Rygier, che si distinsero tra gli uomini nella pulizia delle strade; la ragazza inoltre si adoper\u00f2 come portalettere ed elettricista.\nAmica di Piera Fondelli l'anno successivo, partecip\u00f2 al volontariato civile e fece propaganda per le liste nazionali fasciste alle elezioni politiche. Il 18 febbraio 1921 schiaffeggi\u00f2, all'interno del Caff\u00e8 Aragno di Roma, nei pressi di Montecitorio, il deputato del PSI Alceste Della Seta; questa fu la seconda aggressione subita dal parlamentare, tuttavia l'obiettivo iniziale programmato per quell'attacco dalla Donati, per cui venne arrestata e posta in carcere per un mese, era Nicola Bombacci, uno dei fondatori del Partito Comunista d'Italia.. Il 31 luglio dello stesso anno fu aggredita dagli Arditi del Popolo di Trastevere e venne ricoverata per venti giorni in ospedale. Nel 1921 a Ravenna, in occasione del convegno dei nazionalisti; Luigi Federzoni la defin\u00ec \"impavida, in piedi, fra il sibilar delle pallottole\".\nLo squadrismo e la morte.\nNel 1922 si ammal\u00f2 di tubercolosi. Proclamato lo sciopero legalitario da parte dell'Alleanza del Lavoro anche ad Ancona, i manifestanti presero di mira in particolar modo il servizio ferroviario, fino a quando, il 2 agosto, la sbullonatura delle rotaie caus\u00f2 il deragliamento di un treno presso Osimo, che port\u00f2 alla morte del fuochista Attilio Forlani e al ferimento di alcuni passeggeri. La Donati, pur malata, prese parte agli scontri del 5 agosto del capoluogo marchigiano contro gli scioperanti, nel corso dei quali le squadre d'azione e i nazionalisti, provenienti perlopi\u00f9 dal centro Italia, riuscirono ad occupare la citt\u00e0. Negli scontri caddero anche due antifascisti, Amilcare Biancheria e Giuseppe Morelli.\nIl 28 settembre, la Donati prese parte alle operazioni di soccorso a seguito dell'esplosione della polveriera di Falconara, che caus\u00f2 ingenti danni alle case di Pitelli. Fu inoltre una delle poche donne che presero parte alla marcia su Roma; infatti, dopo aver raggiunto Ancona, in possesso anche di due pistole, prese un treno per la capitale, dove conobbe personalmente Mussolini. Nel 1923 chiese di far parte della Milizia Volontaria per la Sicurezza Nazionale, creata nello stesso anno; in questa occasione, il 4 marzo il Duce disse:\nNel 1924 le sue condizioni di salute peggiorarono notevolmente e alle 8:20 del 3 novembre mor\u00ec di tubercolosi a Matelica, a soli 24 anni, acclamata come martire fascista.\nLa sua figura venne recuperata dal fascismo e, per volont\u00e0 di Achille Starace, il suo corpo venne riesumato il 23 marzo 1933 per dei funerali solenni che la innalzarono a icona della giovent\u00f9 femminile dell'epoca; la sua salma venne collocata nella Cappella degli Eroi nel cimitero monumentale del Verano a Roma. Precedentemente, nel 1926, \u00e8 stata intitolata a lei una colonia elioterapica a Matelica. Il 17 ottobre 1937, davanti a 25.000 persone, le venne intitolata una statua bronzea, opera dell'architetto Rutilio Ceccolini e dello scultore Luigi Gabrielli nelle vicinanze della piazza principale di San Severino Marche; il discorso di presentazione venne pronunciato da Wanda Bruschi, moglie di Raffaele Gorjux ed importante ispettrice fascista. L'opera fu sbullonata e abbattuta da alcuni settempedani il 25 luglio 1943 e venne riconvertita come monumento ai caduti di tutte le guerre."}
{"id": "862943", "revid": "75083500", "url": "https://it.wikipedia.org/wiki?curid=862943", "title": "Maoista", "text": ""}
{"id": "862944", "revid": "124973403", "url": "https://it.wikipedia.org/wiki?curid=862944", "title": "The Power of Good-Bye", "text": "The Power of Good-Bye \u00e8 una canzone della cantautrice statunitense Madonna pubblicata nel 1998. Il brano \u00e8 il quarto singolo estratto dall'album \"Ray of Light\".\nLa canzone.\nLa canzone, scritta da Madonna e Rick Nowels, \u00e8 una ballata pop dalle sonorit\u00e0 elettroniche che caratterizzano anche il resto dell'album. Nella classifica italiana raggiunge il 7\u00ba posto, nel Regno Unito il 6\u00ba posto mentre negli Stati Uniti 11\u00ba posto, in Europa nel 1999 nella classifica annuale centra la Top100 piazzandosi in 74\u00aa posizione. Il singolo contiene vari remix affidati a Luke Slater e Dallas Austin, e come b-side \"Mer Girl\" e \"Little Star\" per il mercato britannico.\nVideoclip.\nIl videoclip diretto da Matthew Rolston, vede come co-protagonista l'attore croato Goran Vi\u0161nji\u0107, scelto dalla stessa cantante dopo averlo visto nel film \"Benvenuti a Sarajevo\" di Michael Winterbottom.\nNel video, girato tra l'8 e il 10 agosto 1998 a Los Angeles, in California e a Malibu Beach, Madonna gioca con il suo fidanzato a scacchi e alla fine butta per terra la tavola con il gioco, che significa la fine della loro relazione, ma lui l'afferra e la guarda intensamente. Madonna lo bacia con passione, ma poi se lo toglie di dosso. Successivamente, la cantante cammina anche sulla spiaggia e canta ballando lentamente in un'atmosfera prevalentemente blu.\nAlcune scene del video, in particolare quando Madonna cammina e piange sulla spiaggia e incontra l'uomo con il cane, sono state ispirate da una scena interpretata da Joan Crawford nel film \"Perdutamente\" di Jean Negulesco del 1946.\nAltre influenze possono rilevarsi con il film del 1968 \"Il caso Thomas Crown\", con Steve McQueen e Faye Dunaway, nella famosa scena della partita a scacchi, e anche dal brano di Thomas Stearns Eliot \"Una partita a scacchi\", tratto dal poema del 1922 \"La terra desolata\", dove il gioco degli scacchi rappresenta il rapporto tra un uomo e una donna alle prese con la loro relazione."}
{"id": "862946", "revid": "729019", "url": "https://it.wikipedia.org/wiki?curid=862946", "title": "Home Championship 1901", "text": "Il torneo di rugby Home Championship del 1901 si disput\u00f2 dal 5 gennaio al 16 marzo. Il torneo venne vinto dalla Scozia.\nSistema di punteggio.\nI match di questa stagione vengono decisi sulla base dei punti segnati. Una meta valeva 3 punti, la sua trasformazione altri due. La realizzazione di un calcio di punizione, tre punti. Il drop e il calcio da mark 4 punti."}
{"id": "862948", "revid": "767487", "url": "https://it.wikipedia.org/wiki?curid=862948", "title": "Istrione", "text": " \nIl termine istrione (dal latino \"histrio-nem\", dall'etrusco [\"h\u00edster\"], derivante da \"Histria\", regione confinante con l'\"Illiria\", da cui si dice venissero i primi commedianti) indica il mimo e ballerino della Roma antica.\nIn origine venivano chiamati istrioni gli attori etruschi giunti a Roma che, non parlando il latino, si limitavano a rappresentare spettacoli di pantomima, danza, e musica; in seguito furono cos\u00ec chiamati dai romani tutti gli attori, dalla tragedia alla commedia. Svetonio racconta che l'imperatore romano Augusto, riguardo agli istrioni, limit\u00f2 al periodo dei \"ludi\" e al teatro il potere coercitivo dei magistrati, che in precedenza una legge aveva esteso ovunque e a qualsiasi periodo. Represse alcuni disordini degli istrioni e quando venne a sapere che un certo Stefanio, autore di commedie togate, si faceva servire a tavola da una donna con i capelli tagliati alla maschietto, lo band\u00ec e lo fece battere con le verghe in tre teatri."}
{"id": "862949", "revid": "729019", "url": "https://it.wikipedia.org/wiki?curid=862949", "title": "Home Championship 1902", "text": "Il torneo di rugby Home Championship del 1902 si disput\u00f2 dall'11 gennaio al 15 marzo. Il torneo venne vinto dal Galles.\nSistema di punteggio.\nI match di questa stagione vengono decisi sulla base dei punti segnati. Una meta valeva 3 punti, la sua trasformazione altri due. La realizzazione di un calcio di punizione, tre punti. Il drop e il calcio da mark 4 punti."}
{"id": "862950", "revid": "74801", "url": "https://it.wikipedia.org/wiki?curid=862950", "title": "Eker\u00f6 (comune)", "text": "Eker\u00f6 \u00e8 un comune svedese di abitanti, situato nella contea di Stoccolma. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "862951", "revid": "1272592", "url": "https://it.wikipedia.org/wiki?curid=862951", "title": "If I Never Knew You", "text": "If I Never Knew You \u00e8 un singolo dell'album \"DisneyMania 4\", dove dei cantanti eseguono le loro canzoni scelte dalla Disney. Premiato dalla Disney il 1\u00ba aprile 2006, \u00e8 uscito il 4 aprile 2006. La canzone \u00e8 di tipo pop ed \u00e8 stata effettuata nel film \"Pocahontas\" della Walt Disney.\nVideo musicale.\nNel video musicale, le Cheetah Girls si preparano per andare ad un party, dove non faranno altro che ballare, cantare e parlare con i ragazzi e gli amici.\nIl video \u00e8 stato presentato in anteprima dalla Disney il 28 marzo 2006."}
{"id": "862954", "revid": "599013", "url": "https://it.wikipedia.org/wiki?curid=862954", "title": "Maarten Stekelenburg", "text": "Considerato per molti anni uno dei migliori portieri d'Europa, ha occupato la 33\u00aa posizione nella classifica IFFHS dei migliori portieri del decennio 2001-2010. Nella classifica di IFFHS del 2010 \u00e8 risultato il quinto portiere pi\u00f9 forte del mondo.\nBiografia.\n\u00c8 divorziato da Kim Kallenbach, con cui ha avuto due figli: Sem (nato il 24 gennaio 2010) e Naud (nato il 10 agosto 2012). Maarten \u00e8 sordo all'orecchio destro.\nCarriera.\nClub.\nAjax.\nCresciuto nel VV Schoten, a 15 anni passa all'Ajax. Con lo Jong Ajax riesce ad arrivare sino alle semifinali della Coppa d'Olanda venendo eliminati ai rigori dall'Utrecht. Fa il suo debutto ufficiale nel club di Amsterdam allenato da Ronald Koeman l'11 agosto 2002 nella Johan Cruijff Schaal vinta per 3-1 contro il PSV Eindhoven, sostituendo i colleghi di reparto Joey Didulica e Bogdan Lobon\u021b. La settimana dopo, il 18 agosto, debutta anche in campionato contro l'Utrecht. Alla sua prima stagione colleziona 9 presenze come terzo portiere.\nAl secondo anno colleziona 10 presenze, vincendo il campionato. Durante il ritiro estivo del 2004 l'allenatore Ronald Koeman lo nomina portiere titolare ma gi\u00e0 a settembre Bogdan Lobon\u021b \u00e8 costretto a subentrargli per un infortunio. In totale in quest'annata Stekelenburg \u00e8 presente per 11 volte.\nL'anno seguente torna titolare con Danny Blind ma un ulteriore infortunio rimediato nell'amichevole contro il Boca Juniors lo tiene lontano dai campi fino al 15 ottobre, quando torna a giocare contro l'Heracles Almelo. Il 26 gennaio rinnova il contratto, in scadenza nel 2008, fino al 2010. Il 7 maggio 2006 vince la Coppa d'Olanda per 2-1 contro il PSV.\nDal 2006 al 2008 \u00e8 titolare con gli allenatori Henk ten Cate e Adrie Koster; l'anno dopo, a causa di un nuovo infortunio, gli subentra Kenneth Vermeer per quasi tutta la stagione sotto la guida di Marco van Basten. Torna nuovamente titolare di nuovo con Martin Jol nel 2009-2010, rinnovando il suo contratto fino al 2012, e poi anche con Frank de Boer nel 2011. Il 12 marzo 2011 si \u00e8 fratturato il pollice della mano sinistra durante un allenamento, mentre il 15 maggio 2011 festeggia la vittoria del suo secondo campionato con l'Ajax.\nRoma.\nIl 1\u00ba agosto 2011 la Roma ufficializza l'acquisto di Stekelenburg, versando nelle casse dell'Ajax circa sette milioni di euro. Il portiere diventa il primo olandese della storia a vestire la maglia della Roma. Fa il suo esordio con i giallorossi il 18 agosto seguente, nella partita di andata dei preliminari di Europa League persa per 0-1 sul campo dello Slovan Bratislava. L'11 settembre gioca la prima partita di campionato, nella sconfitta contro il Cagliari per 1-2 all'Olimpico. Il 17 settembre, nella sfida a San Siro contro l'Inter, esce in barella dopo uno scontro con il difensore nerazzurro Lucio. Torna in campo il 16 ottobre, in occasione del Derby di Roma perso dai giallorossi per 1-2. Termina la sua prima annata in Italia collezionando 33 presenze tra campionato e coppe, subendo 45 gol.\nNella stagione 2012-2013, che vede l'arrivo di Zden\u011bk Zeman sulla panchina della Roma, Stekelenburg viene relegato al ruolo di riserva, alle spalle del nuovo acquisto Mauro Goicoechea. Nel mese di gennaio l'olandese viene messo sul mercato e trova un accordo con il Fulham, ma la trattativa tra la squadra capitolina e il club inglese salta all'ultimo momento. Dopo l'esonero di Zeman e numerosi errori di Goicoechea, Stekelenburg si riprende il posto da titolare. Torna a giocare il 16 febbraio, in occasione della partita persa sul campo della Sampdoria per 1-3.\nFulham.\nIl 5 giugno 2013 firma un contratto quadriennale con il Fulham, che lo acquista dalla Roma per circa sei milioni di euro. Il 17 agosto seguente fa il suo esordio con la nuova maglia, nella partita vinta per 1-0 contro il Sunderland, ma \u00e8 costretto ad uscire dal campo al 76\u00ba minuto di gioco a causa di un infortunio alla spalla. Torna a giocare il 21 ottobre, nella vittoria per 4-1 sul campo del Crystal Palace. A fine stagione il Fulham, penultimo in campionato, retrocede in Football League Championship.\nPrestiti a Monaco e Southampton.\nIl 9 agosto 2014 si trasferisce ai francesi del Monaco con la formula del prestito con diritto di riscatto. Con la squadra del Principato disputa solamente una partita di campionato, il 22 marzo 2015 contro il Reims (3-1), mentre \u00e8 titolare in Coupe de France e Coupe de la Ligue. A fine stagione il Monaco decide di non riscattarlo ed il giocatore fa quindi ritorno al Fulham.\nIl 22 giugno 2015 passa in prestito al Southampton. Qui ritrova Ronald Koeman, suo allenatore all'Ajax tra il 2001 e il 2005. In totale disputa 20 partite tra campionato e coppe, subendo 26 gol.\nEverton e ritorno all\u2019Ajax.\nIl 1\u00ba luglio 2016 viene acquistato dall'Everton, con cui firma un contratto triennale; anche in questa occasione segue Ronald Koeman, nominato nel frattempo allenatore del club di Liverpool. Il 13 agosto debutta con la nuova maglia, nella partita pareggiata per 1-1 contro il Tottenham a Goodison Park. Gioca 19 partite in Premier per poi non mettere pi\u00f9 piede in campo dalla stagione 2017-2018 tranne che per due partite di League Cup del 2018-2019.\nNell\u2019estate del 2020, dopo nove anni, torna all\u2019Ajax firmando un contratto annuale. Torna in campo con i \"lancieri\" nella trasferta contro l'AZ Alkmaar (0-1) del 20 gennaio 2021, gara valida per gli ottavi di Coppa d'Olanda. Arrivato per ricoprire il ruolo di secondo portiere, gioca da titolare a partire dal 10 febbraio per via della squalifica per doping di Andr\u00e9 Onana, diventando a 38 anni il pi\u00f9 anziano giocatore ad aver indossato la casacca biancorossa. Il 18 aprile vince la Coppa d\u2019Olanda contro il e il 2 maggio la sua quarta Eredivisie nel giorno della partita numero 300 con l\u2019Ajax. Il 12 maggio prolunga poi il proprio contratto con l\u2019Ajax fino al 2022 giocando da capitano il giorno seguente il match vinto per 3-1 contro il . Ad ottobre annuncia di doversi operare all'anca per risolvere i problemi all'inguine.\nNazionale.\nIl 3 settembre 2004 fa il suo debutto internazionale con la maglia della nazionale olandese nella partita contro il , terminato 3-0. \u00c8 stato convocato dal CT Marco van Basten nella rosa degli \"oranje\" che ha disputato i Mondiali 2006 in Germania, senza scendere mai in campo durante la competizione.\n\u00c8 stato poi nuovamente tra i 23 convocati della nazionale olandese di Marco van Basten, questa volta per Euro 2008 e successivamente, dopo il ritiro internazionale di Edwin van der Sar \u00e8 diventato il portiere titolare. \u00c8 stato titolare anche nel Mondiale 2010 in Sudafrica, durante il quale la squadra raggiunge la finale e si classifica al secondo posto.\nViene convocato ad Euro 2012, dove gioca le prime tre gare con la sua nazionale che viene eliminata nella fase a gironi. Non selezionato dal CT van Gaal, per il Mondiale 2014 in Brasile, Stekelenburg torna in nazionale il 7 ottobre 2016, nella gara vinta per 4-1 ai danni della Bielorussia valida per le qualificazioni ai Mondiali 2018, giocando poi altre tre gare tra ottobre e novembre.\nTorna tra i convocati della nazionale nel marzo 2021 (dopo cinque anni di assenza) in vista delle gare di qualificazione al Mondiale 2022 venendo poi convocato all\u2019Europeo di giugno, in cui risulta essere il calciatore pi\u00f9 anziano della competizione. Il 6 del mese stesso torna a giocare con gli \"oranje\" in occasione dell'amichevole pre-manifestazione vinta 3-0 contro la . All'Europeo \u00e8 titolare al posto di Jasper Cillessen (escluso perch\u00e9 positivo al COVID-19), diventando il giocatore pi\u00f9 anziano ad aver indossato la maglia della nazionale olandese nella storia della competizione. La manifestazione si conclude agli ottavi per gli olandesi, in cui vengono eliminati dalla .\nAd agosto decide di lasciare la nazionale olandese dopo 17 anni, in cui ha racimolato 63 presenze.\nStatistiche.\nPresenze e reti nei club.\n\"Statistiche aggiornate al 28 agosto 2021.\""}
{"id": "862955", "revid": "729019", "url": "https://it.wikipedia.org/wiki?curid=862955", "title": "Home Championship 1903", "text": "Il torneo di rugby Home Championship del 1903 si disput\u00f2 dal 10 gennaio al 21 marzo e venne vinto dalla Scozia."}
{"id": "862956", "revid": "125596132", "url": "https://it.wikipedia.org/wiki?curid=862956", "title": "Personaggi di Grey's Anatomy", "text": "Questa voce contiene un elenco dei personaggi presenti nella serie televisiva \"Grey's Anatomy\".\nPersonaggi principali.\nPresenze.\nLegenda:\n nel cast principale;\n nel cast ricorrente;\n Apparizione guest;\n non presente nel cast.\nDr.ssa Meredith Grey.\nMeredith Grey (interpretata da Ellen Pompeo; stagione 1-in corso) \u00e8 la protagonista e narratrice della maggior parte degli episodi della serie. All'inizio della serie \u00e8 una promettente specializzanda in chirurgia presso il Seattle Grace Hospital, nel corso degli anni fa carriera fino a specializzarsi in chirurgia generale, dopo aver passato buona parte della sua specializzazione in neurochirurgia.Ha una situazione familiare complicata causata dalla malattia della madre, il famoso chirurgo Ellis Grey, affetta da Alzheimer precoce, e dall'abbandono del padre, che ha una nuova famiglia con cui Meredith fatica ad avere rapporti (con l'eccezione della sorellastra Lexie, sua collega, con cui inizialmente fa fatica a fare amicizia, ma con cui poi riuscir\u00e0 a instaurare un forte legame affettivo). Questo influenza notevolmente il suo carattere e la sua vita. Sin dall'inizio della serie instaura una forte amicizia con Cristina Yang, che considera la sua persona, e una relazione amorosa con il neurochirurgo Derek Shepherd, con il quale dopo numerosi alti e bassi si sposa, adotta una bambina africana di nome Zola e ha due figli biologici. Nella sesta stagione subisce un aborto spontaneo del primo figlio che stava per avere con Derek, durante una sparatoria traumatica in ospedale che vede coinvolto il marito. Da allora i due provano spesso ad avere nuovamente un figlio ma non riuscendoci decidono di adottare Zola che ottengono definitivamente nell'ottava stagione. Dopo aver subito un incidente aereo nel quale perde sua sorella Lexie e l'amico e collega Mark Sloan, nella nona stagione diventa proprietaria dell'ospedale insieme con il marito e altri suoi colleghi, ribattezzandolo in nome degli amici persi. Alla fine della stessa stagione d\u00e0 alla luce il suo secondo figlio durante una tempesta e rischia la vita, venendo salvata da Miranda Bailey e chiamando perci\u00f2 il bambino \"Bailey\" in suo onore. Durante l'undicesima stagione scopre di avere un'altra sorellastra, la cardiochirurgo Maggie Pierce, figlia segreta della madre Ellis e di Richard Webber, data in adozione alla nascita. Successivamente rimane per un breve periodo da sola con i suoi figli, poich\u00e9 Derek accetta di andare a Washington per lavorare con il Presidente. Quando il marito decide di licenziarsi dal lavoro presidenziale, ha un incidente stradale ed entra in un coma irreversibile, fino a quando Meredith decide di staccargli la spina a causa dei danni cerebrali permanenti riportati. Negli anni stringe sempre pi\u00f9 un forte legame di amicizia con l'unico dei suoi primi colleghi specializzandi rimasto con lei al Grey-Sloan Memorial Hospital: Alex, che l'aiuta molto dopo la morte di Derek e anche in occasione della nascita della piccola Ellis, di cui era rimasta incinta senza avere l'occasione di dirlo al marito. Nella dodicesima stagione torna a vivere nella casa della madre con Maggie e Amelia, sua cognata e sorella minore di Derek, che la aiutano nel gestire i bambini ora che \u00e8 rimasta da sola. Negli anni successivi ha una breve relazione con un chirurgo oncologico e successivamente con Nathan Riggs, cardiochirurgo vascolare d'emergenza, ex migliore amico di Owen Hunt.\nNella quindicesima stagione Meredith, ormai chirurgo di successo molto presa dalla sua vita lavorativa e dai suoi figli, si rende conto di aver rinunciato totalmente alla sfera sentimentale e prova a frequentare vari uomini, trovandosi attratta da due suoi colleghi: Link, il nuovo chirurgo ortopedico, e Andrew De Luca, suo specializzando da qualche anno. Decider\u00e0 di incominciare una relazione con il secondo, nonostante le iniziali titubanze, dovute anche al fatto che si tratta dell'ex di sua sorella. Quando Andrew le confessa il suo amore si sente titubante e solo dopo un po' di tempo confessa di ricambiare i sentimenti. Alla fine della quindicesima stagione compie una frode assicurativa: scrive il nome della figlia Ellis al posto di una paziente senza assicurazione a cui \u00e8 stato diagnosticato un cancro. Nella sedicesima stagione viene scoperta ma all'inizio DeLuca si prende la colpa al posto suo e finisce in carcere, in seguito confessa la sua colpevolezza e comincia a fare lavori socialmente utili, grazie all'avvocato che \u00e8 riuscito a convincere il giudice a non mandarla in prigione, per vari motivi salta troppe ore di lavoro e il giudice decide di farle passare le ore perse in carcere. Dopo qualche mese deve affrontare un \"processo\" che decider\u00e0 se potr\u00e0 tenere o no la sua licenza medica. Viene riammessa al lavoro subito dopo aver saputo di essere ancora in possesso della licenza. A met\u00e0 della sedicesima stagione Carina DeLuca le confessa il timore che Andrew stia manifestando i primi sintomi del bipolarismo di tipo 1, malattia di cui \u00e8 affetto anche il padre e Meredith cerca in tutti i modi di aiutarlo a curarsi.\nDurante la diciassettesima stagione Meredith viene colpita dal virus Covid-19 e passa gran parte del tempo ricoverata in ospedale, venendo anche intubata. Durante la sua degenza sogna di trovarsi su una spiaggia in cui ritrova i suoi vecchi amici persi nel corso degli anni, George, Mark Sloan, sua sorella Lexie e il marito Derek. Le sue conversazioni con loro vengono di tanto in tanto alternate a visioni dei personaggi che le parlano accanto al letto in ospedale. Meredith si trova come bloccata e indecisa sul da farsi ma Derek la convince che i loro figli hanno ancora bisogno di lei e che lui la aspetter\u00e0 l\u00ec quando sar\u00e0 davvero pronta. Come gi\u00e0 successo in passato nella serie questo mondo onirico in cui Meredith si trova sembra essere spirituale in quanto la Dott.ssa incontra anche il Dott. Andrew De Luca, accoltellato e poi morto mentre lei era priva di coscienza e una volta svegliata Meredith sa gi\u00e0 che lui \u00e8 venuto a mancare, spiazzando Webber e la Bailey che cercavano il modo per dirglielo. Ormai guarita Meredith torna a casa dai suoi figli e dopo alcuni mesi dalla guarigione torna al lavoro affrontando le conseguenze della malattia che l\u2019hanno resa molto pi\u00f9 debole. Dopo un primo periodo passato a insegnare in modo canonico alle matricole, Grey decide di aiutare tutte le persone che come lei affrontano le conseguenze del Covid, usando ci\u00f2 come fonte di insegnamento pratico.\nDr. Derek Shepherd.\nDerek Shepherd (interpretato da Patrick Dempsey; stagioni 1-11, guest 17) \u00e8 un famoso neurochirurgo, considerato uno dei migliori chirurghi d'America, responsabile del reparto di neurochirurgia del Seattle Grace Hospital. Sin dalla prima stagione della serie instaura una relazione amorosa con Meredith Grey. Alla fine della prima stagione si scopre che Derek in realt\u00e0 ha una moglie, Addison, che lo ha tradito con il suo migliore amico Mark Sloan. Arrivata Addison a Seattle, Derek decide di provare a perdonarla e a ricostruire il loro matrimonio, ma ci\u00f2 non d\u00e0 risultati e nella terza stagione i due divorziano, perch\u00e9 Derek in realt\u00e0 \u00e8 innamorato ancora di Meredith che nella quarta stagione, ferita, lo rifiuta e cos\u00ec lui ha una breve relazione con l'infermiera da sala operatoria Rose. Ma alla fine i due si lasciano e cos\u00ec Derek e Meredith si rimettono insieme e incominciano a progettare la loro futura casa nel terreno di Derek. Alla fine della quinta stagione si sposano con un post-it, dato che cedono il loro programmato matrimonio ad Alex e Izzie, che sta per subire un intervento al cervello. Durante la sesta stagione viene nominato primario di chirurgia e riassume vecchi dipendenti mandati via per la crisi e anche April Kepner, licenziata da Richard per aver lasciato morire una paziente senza prestarle le dovute attenzioni e la ragazza diventa il suo braccio destro. Durante il suo incarico di primario, Derek rischia la vita, a causa del marito di una donna deceduta tempo prima in ospedale, che impazzito dal dolore irrompe in ospedale armato mietendo numerose vittime; l'uomo spara a Derek ma per fortuna Cristina Yang riesce a salvarlo, anche con l'aiuto di Jackson Avery. Nella settima stagione Richard Webber ritorna al suo incarico originale di primario, con la felicit\u00e0 di Derek a cui mancava la sala operatoria al posto della noiosa burocrazia. Nella stessa stagione inoltre lui e Meredith vanno al comune per rendere ufficiale il loro matrimonio, infatti desiderano adottare una bambina africana di nome Zola, inizialmente arrivata al Seattle Grace-Mercy West con una malattia alla spina dorsale curata dallo stesso Derek, e nell'ottava stagione ci riescono. Nella nona stagione diventa proprietario dell'ospedale insieme con Meredith e altri suoi colleghi, dopo l'incidente aereo che li ha visti coinvolti e in cui perdono la vita la cognata Lexie e il suo migliore amico di sempre, Mark Sloan. Nella nona stagione diventa mentore di Heather Brooks, la matricola che diventa il suo braccio destro e che insieme con altri aiuta Meredith durante il parto del loro secondo figlio: Bailey. Purtroppo nella decima stagione la ragazza rimane folgorata, e neanche Shepherd riesce a salvarla. Nella decima stagione, gli viene offerto un lavoro dal Presidente degli Stati Uniti, ma rifiuta per rimanere a Seattle insieme con Meredith e i loro figli. Successivamente, nel corso dell'undicesima stagione, accetta il lavoro a Washington e lascia per un breve periodo Meredith da sola con i loro figli. Dopo un flirt con una specializzanda di Washington, torna a Seattle dalla sua famiglia per cercare di aggiustare le cose. Alla fine dell'undicesima stagione, Derek assiste a un orribile incidente d'auto e cerca di salvare le vite di tre giovani passeggeri. Morir\u00e0 dopo essere stato travolto da un camion, lasciando Meredith vedova e incinta a sua insaputa. Nove mesi dopo la sua morte nasce la sua terza figlia, Ellis. Nel corso della diciassettesima stagione appare a Meredith mentre questa \u00e8 incosciente per via del Covid e la convince a lottare per tornare dai loro figli.\nDr.ssa Cristina Yang.\nCristina Yang (interpretata da Sandra Oh; stagioni 1-10) \u00e8 la migliore amica di Meredith Grey che conosce all'inizio dell'internato presso il Seattle Grace Hospital. All'inizio della serie, \u00e8 una specializzanda con grandi potenzialit\u00e0 e grandi ambizioni di carriera che nel corso degli anni la portano a diventare uno strutturato di cardiochirurgia. \u00c8 grande amica di Callie Torres e successivamente stringe un buon rapporto con Lexie Grey, di cui \u00e8 responsabile come specializzanda. Il suo temperamento e la sua ambizione spesso la rendono, agli occhi degli altri, fredda e priva di sentimenti. Nel corso della serie si innamora prima di Preston Burke, che l'abbandona sull'altare, e poi di Owen Hunt che la sposa e con cui vive una lunga relazione problematica. Cristina scopre di essere incinta due volte nel corso della serie, la prima di Preston al quale non dice nulla e vorrebbe abortire ma lo perde prima di poterlo fare e la seconda di Owen, il quale la vorrebbe spingere a tenerlo forzatamente e la decisione di Cristina di abortire causa le prime serie discrepanze nella coppia; fino alla fine apparir\u00e0 evidentemente come una delle maggiori differenze tra Cristina e Owen sia proprio il desiderio dell'uomo di avere figli, invece totalmente assente nella donna. Nella nona stagione, ancora sotto shock dopo il disastro aereo che li ha visti coinvolti, dopo un primo riavvicinamento al marito che l'aveva tradita poco tempo prima, si trasferisce a lavorare nel Minnesota, dove trova \"la sua Meredith in Minnesota\", il Dr. Craig Thomas e diventa \"trombamica\" del Dr. Parker. Dopo la morte del Dr. Thomas, alla fine della nona stagione torna a Seattle, dove divorzia dal marito e diventa proprietaria dell'ospedale insieme con altri suoi colleghi. Nella decima stagione si concentra totalmente sulla sua carriera, nonostante i continui tira e molla con l'ex marito (e una breve relazione sessuale con il suo specializzando Shane Ross). Alla fine della decima stagione, dopo essere stata nominata per il premio Harper Avery ma non averlo potuto vincere a causa dell'influenza degli Avery nel consiglio ospedaliero, accetta la proposta di Preston Burke di diventare direttore di una clinica privata cardiochirurgica di Zurigo, cos\u00ec lascia Seattle e si trasferisce in Svizzera, dove la seguir\u00e0 anche il suo fedele specializzando Ross. Alla fine dell'undicesima stagione, sebbene si veda solo di spalle, Cristina \u00e8 presente al funerale di Derek. Durante la quattordicesima stagione Cristina viene menzionata pi\u00f9 volte in quanto grazie al suo aiuto Meredith e la Bailey riescono a salvare una specializzanda, Sam Bello, da un\u2019ingiusta imminenze espulsione dal paese; infatti la Dott.ssa Yang la assume nella sua clinica di Zurigo.\nNelle stagioni successive spesso Meredith riceve e scrive sms all\u2019amica, la quale le invia anche una \u201csorpresa\u201d nel corso della sedicesima stagione: un dottore di origini irlandesi, specializzato in pediatria e vedovo anch\u2019egli con due figli. Da diversi scambi tra le due si capisce che Cristina lo ha raccomandato al Grey Sloan per cercare di sistemare l\u2019amica.\nDr.ssa Izzie Stevens.\nIzzie Stevens (interpretata da Katherine Heigl; stagioni 1-6) \u00e8 collega, amica e coinquilina di Meredith Grey. \u00c8 una specializzanda in chirurgia con buone capacit\u00e0, anche se in alcuni casi la sua professionalit\u00e0 viene meno a causa della sua emotivit\u00e0 e istintivit\u00e0 che la portano a fare scelte sbagliate. Nella seconda stagione si innamora di Denny Duquette, un paziente malato di cuore che poi morir\u00e0. Durante la quinta stagione, si ammala di cancro (un melanoma metastatico al IV stadio diffuso alla pelle, cervello e fegato), e riesce a scoprirlo grazie al fantasma di Denny, il quale in realt\u00e0 era solo un'allucinazione; la prima a sapere del suo tumore \u00e8 Cristina che la aiuter\u00e0 ad affrontarlo inizialmente, e questo legher\u00e0 ancora di pi\u00f9 le due specializzande. Ma grazie alle cure mediche dei suoi amici e colleghi riesce a superare la malattia. Nel corso della serie, stringe una forte amicizia col collega George O'Malley, con cui nella quarta stagione finisce a letto, mentre lui \u00e8 ancora sposato con Callie Torres; i due provano poi a instaurare una relazione seria ma capiscono di dover restare solo amici, sebbene anche questo sia complicato a causa dell'imbarazzo creatosi. Si innamora del collega Alex Karev con cui si sposa durante la sua malattia alla fine della quinta stagione. Quando George muore, Izzie ha una crisi quasi letale nello stesso giorno e momento e vede apparirle in sogno l'amico, cos\u00ec al suo risveglio capisce ben presto che il ragazzo \u00e8 morto. Sar\u00e0 Izzie a dover decidere per la donazione degli organi di George, essendo la persona che lo conosceva pi\u00f9 di tutti. Durante la sesta stagione viene licenziata dall'ospedale, lascia Alex e se ne va da Seattle senza dire niente a nessuno. Tenter\u00e0 di farvi rientro e una volta scoperto di essere totalmente guarita cercher\u00e0 di riallacciare i rapporti con il marito, ma quest'ultimo ferito e deluso da lei le dice che si merita qualcuno che lo tratti meglio e la prega di andarsene via per sempre, cos\u00ec Izzie, pentita delle proprie scelte se ne andr\u00e0 definitivamente. Quasi dieci anni dopo si scopre che ha avuto dei figli usando gli embrioni fecondati con Alex durante la chemioterapia. Quando l'ex-marito entra di nuovo in contatto con lei e lo viene a sapere decide di lasciare tutto e di andare a vivere con lei e i loro figli, nel Kansas.\nDr. Alex Karev.\nAlex Karev (interpretato da Justin Chambers; stagioni 1-16) \u00e8 collega e per un periodo coinquilino di Meredith Grey. Negli anni i due diventano migliori amici, nonostante all'inizio non si sopportino granch\u00e9. \u00c8 un bel ragazzo e anche un donnaiolo, porta sempre donne con s\u00e9 a casa. \u00c8 uno specializzando di chirurgia promettente e determinato che all'inizio della serie sembrava molto portato per la chirurgia neonatale, guidato da Addison Montgomery, reparto che poi abbandoner\u00e0 dopo che il suo mentore Addison si trasferir\u00e0 a Los Angeles, cos\u00ec decide di buttarsi temporaneamente nella chirurgia plastica con Mark Sloan ma alla fine Arizona Robbins, conoscendolo e scoprendo che sotto la faccia da duro, in realt\u00e0 Alex \u00e8 una persona dolce, col tempo lo porta a specializzarsi in chirurgia pediatrica (reparto del quale, dopo che la Robbins far\u00e0 il dottorato per chirurgia fetale nell'undicesima stagione, diventer\u00e0 primario). Nel corso delle prime stagioni ha alcuni flirt con diverse colleghe del Seattle Grace Hospital (quali l'infermiera Olivia, Callie Torres e Addison Montgomery). Tra la terza e la quarta stagione si innamora di Rebecca Pope, una paziente di cui si prende cura, che col tempo ha un crollo psichiatrico e tenta il suicidio, venendo quindi ricoverata in un centro di psichiatria. Successivamente si innamora della collega e amica Izzie Stevens, che sposa nella quinta stagione mentre la ragazza \u00e8 malata di cancro. La storia tuttavia termina quando la ragazza viene licenziata dall'ospedale e lascia la citt\u00e0 di Seattle. Nella sesta stagione poco tempo dopo aver firmato i documenti del divorzio, viene ferito gravemente da un colpo d'arma da fuoco durante la sparatoria in ospedale e rischia la vita; viene salvato grazie all'intervento di Mark Sloan e Lexie Grey, con la quale all'epoca ha una relazione, ma in quell'occasione il ragazzo in delirio chiama disperatamente il nome di Izzie, rivelando di esserne ancora innamorato. Successivamente, dopo alcuni flirt in ospedale (tra cui la ginecologa Lucy Fields e in seguito le nuove specializzande di primo anno -nella nona stagione- Heather Brooks e Leah Murphy) si innamora della specializzanda Jo Wilson. Nella decima stagione incomincia la sua relazione con Jo e si licenzia dall'ospedale per poi tornare nel ruolo di responsabile del reparto di chirurgia pediatrica. Alla fine dell'undicesima stagione compra un loft insieme con Jo. Alla fine della dodicesima stagione, Andrew De Luca sta riportando Jo a casa dopo una sbronza e Alex, rientrando a casa pensa i due abbiano un flirt, scoppia di gelosia e picchia duramente Andrew; per questo accaduto Jo lo lascia e lui finisce anche in prigione all'inizio della tredicesima stagione, ma poi Meredith paga la cauzione per farlo uscire. Durante i primi episodi della quattordicesima stagione lui e Jo tornano assieme per poi sposarsi a fine stagione. Prima del matrimonio decide di presentare Jo alla madre, Helen, con la quale non ha rapporti da anni a causa della sua malattia di schizofrenia, riavvicinandosi a lei. Nella quindicesima, Alex torna prima dalla luna di miele per motivi di lavoro della moglie e assume il ruolo di primario temporaneo del Grey-Sloan Memorial Hospital, in sostituzione della Dott.ssa Bailey. Durante la stagione riceve una visita a sorpresa della madre, che lo preoccupa in quanto teme si tratti di una ricaduta della sua malattia.\nNella sedicesima stagione aiuta Meredith a non perdere la licenza medica, contattando diversi medici che avevano lavorato con loro al Grey-Sloan Memorial; decide di chiamare anche Izzie e scopre che la donna ha avuto due bambini: Alexis ed Eli (che sono anche figli di Alex in quanto Izzie per non perdere la possibilit\u00e0 di diventare madre a causa del cancro, aveva congelato degli embrioni). Alex decide quindi di lasciare Seattle e Jo e ritorna da Izzie per evitare che i suoi figli crescano senza un padre come successo a lui stesso.\nDr. George O'Malley.\nGeorge O'Malley (interpretato da T.R. Knight; stagioni 1-5, guest 17) \u00e8 collega, amico e coinquilino di Meredith Grey, della quale per molto tempo \u00e8 totalmente innamorato ma non corrisposto. \u00c8 uno specializzando di chirurgia con buone potenzialit\u00e0, dall'animo gentile e disponibile verso il prossimo, spesso in competizione con Alex Karev, sia sul piano professionale sia personale, e stringe un buon rapporto professionale e di amicizia con il cardiochirurgo Preston Burke, suo mentore. Nel corso della serie si sposa con Callie Torres, dalla quale poi divorzia per essere finito a letto con l'amica Izzie Stevens. Tenta quindi di intraprendere una relazione stabile con quest'ultima ma le cose non vanno e capiscono di essere fatti per restare migliori amici come prima, anche se tra i due al momento vi \u00e8 molto imbarazzo. Dopo non aver passato inizialmente l'esame di specializzazione con i suoi colleghi ed essere costretto a ripetere il primo anno, George si fa avanti con il primario per avere una seconda occasione prima del tempo e a fine quarta stagione ritenta l'esame in una sessione straordinaria, superandolo. Nel corso della quarta stagione, la sua collega e coinquilina Lexie Grey si interessa a lui, che per\u00f2 la respinge e le dice che vuole essere solo suo amico. Alla fine della quinta stagione su consiglio di Owen Hunt che in lui vedeva un futuro chirurgo d'emergenza per la sua prontezza nel pensare e reagire alle difficolt\u00e0 mediche, decide di arruolarsi nell'esercito e partire come medico per le missioni di guerra, ma mentre si reca dalla madre per comunicargli la propria decisione muore travolto da un autobus per salvare la vita a una ragazza. Compare brevemente nella diciassettesima stagione come visione a Meredith, colpita dal Covid, scambiando qualche ricordo e riflessione con lei.\nDr.ssa Miranda Bailey.\nMiranda Bailey (interpretata da Chandra Wilson; stagione 1-in corso) \u00e8 una specializzanda al quarto anno che nelle prime stagioni della serie \u00e8 responsabile delle matricole Meredith, Cristina, Alex, Izzie e George. Dalla sesta stagione in poi diventa strutturata in chirurgia generale. \u00c8 un chirurgo capace e dedito al lavoro, per il quale spesso mette in secondo piano la vita privata. Si relaziona con modi burberi nei confronti dei colleghi e dei suoi specializzandi, ma \u00e8 una donna altruista e disponibile verso il prossimo. Ha un rapporto speciale di amicizia e stima con il primario Richard Webber e con la sua specializzanda Meredith Grey. All'inizio della serie \u00e8 sposata con Tucker Jones, con il quale ha un bambino di nome William George (in onore di George O'Malley che l'aiuta a partorire). Successivamente divorzia e si fidanza prima con l'infermiere Eliah e poi con l'anestesista Ben Warren, con il quale si risposa. Durante la decima stagione, le viene diagnosticato un disturbo ossessivo compulsivo, che tiene sotto controllo grazie a sedute psicologiche e medicine. Nell'undicesima stagione diventa membro del Consiglio di Amministrazione dell'ospedale, prendendo le azioni di Cristina Yang che in realt\u00e0 le aveva lasciate in eredit\u00e0 ad Alex Karev. Nella dodicesima stagione Meredith diventa il suo braccio destro e diventa la nuova primaria del reparto di chirurgia generale, posto fino ad allora della Bailey la quale deve lasciarlo per poter diventare primario di chirurgia, in sostituzione di Owen Hunt. Durante la quindicesima stagione Miranda ha difficolt\u00e0 a gestire il suo matrimonio e il suo lavoro, preoccupata per il marito, ora pompiere e sempre in pericolo di vita, e rischia di cadere nuovamente preda dei suoi problemi psicologici, cos\u00ec decide di lasciare temporaneamente il suo ruolo di primario dell'ospedale, cedendolo ad Alex Karev, nonostante inizialmente lo avesse offerto a Teddy Altman che declina l'offerta. Inoltre nello stesso periodo riprende le sue sedute dalla terapista e per lo stress causatole dai suoi comportamenti si prende una pausa dal marito Ben, ma alla fine i due si riappacificano. Dopo la frode assicurativa compiuta dalla Grey licenzia dal Grey-Sloan Webber, DeLuca, Grey e Karev, che aveva tentato di difendere gli amici. In seguito Catherine Fox decide di assumere Tom Koracick come capo della Bailey e questo manda abbastanza in crisi Miranda. Nella sedicesima stagione scopre di essere sia incinta che in perimenopausa, ma sfortunatamente dopo poco perde il bambino. Affranta dalla perdita, con Ben decider\u00e0 di prendere in affido un ragazzo senza famiglia, e aiuter\u00e0 Amelia Shepherd a partorire, mentre Link \u00e8 occupato a operare Richard.\nDr. Richard Webber.\nRichard Webber (interpretato da James Pickens Jr.; stagione 1-in corso) \u00e8 il primario di chirurgia del Seattle Grace Hospital durante le prime stagioni della serie. \u00c8 un chirurgo di grande esperienza nel campo della chirurgia generale. In passato \u00e8 stato l'insegnante di Derek Shepherd e Addison Montgomery, ma anche di Miranda Bailey, con la quale ha un rapporto di speciale amicizia e stima. \u00c8 legato in modo particolare anche a Meredith Grey, poich\u00e9 in passato \u00e8 stato collega e amante di Ellis Grey, la madre di Meredith, causando la separazione dei genitori della ragazza. Nel corso della serie affronta diversi problemi personali, infatti cade nella dipendenza da alcol (come gi\u00e0 accaduto in giovent\u00f9) e, dopo averla superata, deve abbandonare nuovamente il ruolo di primario (nominando come suo successore Owen Hunt) in modo da avere pi\u00f9 tempo a disposizione per accudire la moglie Adele, affetta dal morbo di Alzheimer in stadio avanzato. Quando la malattia di Adele si aggrava a tal punto da non riconoscerlo pi\u00f9 e da innamorarsi di un altro uomo, Richard cerca con difficolt\u00e0 di andare avanti senza la moglie e intraprende una relazione con Catherine Avery (famoso chirurgo, madre del suo allievo Jackson Avery). Alla fine della nona stagione, durante un blackout va in cantina per riattivare il generatore, per\u00f2 con la tempesta \u00e8 entrata dell'acqua in quella stanza e prende la scossa attivando l'interruttore. Riesce poi a sopravvivere, a differenza della specializzanda Heather Brooks che scivola sulla stessa acqua e sbattendo la testa, morir\u00e0 poco dopo per un trauma cranico. Nel corso della decima stagione voleva chiedere a Catherine di sposarlo, ma a causa di una lite se ne va amareggiato lasciandole l'anello. Alla fine della stessa stagione scopre che la nuova responsabile del reparto di cardiochirurgia, Maggie Pierce, \u00e8 sua figlia, nata dalla relazione con Ellis Grey, la madre di Meredith, che l'aveva partorita segretamente e data in adozione; nell'undicesima stagione fatica a instaurare un rapporto con questa figlia totalmente sconosciuta, ma lentamente troveranno un loro equilibrio. Nello stesso periodo lega con Amelia Sheperd, in quanto entrambi frequentano le riunioni degli alcolisti anonimi per le loro dipendenze. Nel finale dell'undicesima stagione accetta di sposare Catherine Avery; il loro matrimonio verr\u00e0 messo a dura prova da un grave tumore che colpisce la donna nella quindicesima stagione ma i due si faranno forza a vicenda. Lo stesso, per\u00f2, dopo il licenziamento dal Grey-Sloan una sua vecchia amica e collega di un altro ospedale lo bacia e ci\u00f2 porta scompiglio nella sua relazione con Catherine. Durante la sedicesima stagione, dopo la lettera ricevuta da Alex Karev, il dottor Webber avr\u00e0 problemi di salute che lo porteranno a un intervento ortopedico, portando alla soluzione del caso grazie alle ricerche del dottor Andrew DeLuca.\nDr. Preston Burke.\nPreston Burke (interpretato da Isaiah Washington; stagioni 1-3, guest 10) \u00e8 un famoso cardiochirurgo che instaura una relazione amorosa con Cristina Yang, alla quale fa da mentore e a cui insegna i segreti della cardiochirurgia. Nel corso della serie subisce un incidente che gli compromette una mano, per questo per un periodo di tempo fa svolgere a Cristina i suoi interventi sotto la sua supervisione, tenendo all'oscuro delle sue condizioni fisiche il primario Richard Webber. Alla fine della terza stagione, lascia la citt\u00e0 e l'ospedale, senza preavviso, abbandonando Cristina sull'altare nel giorno del loro matrimonio. Alla fine della decima stagione, propone a Cristina di prendere il suo posto come direttore di una clinica privata di Zurigo, cos\u00ec scoprendo che si \u00e8 sposato e ha avuto due figlie. La scelta di lasciare il posto a Cristina \u00e8 dovuto al desiderio di quest'ulima di poter andare avanti nella sua carriera e nella ricerca per poter stampare un cuore, senza omettere un sentimento ancora verso di lei. Ma sar\u00e0 per l'amore verso la moglie che decide di trasferirsi a Milano, in Italia, e cedere la direzione della clinica alla dottoressa Yang.\nDr.ssa Addison Montgomery.\nAddison Montgomery (interpretata da Kate Walsh; stagioni 2-3, guest 1, 4, 6, 7, 8, ricorrente stagione 5, 18) \u00e8 un famoso chirurgo neonatale, ex moglie di Derek Shepherd, che arriva a sorpresa a Seattle e viene assunta come responsabile del reparto di chirurgia neonatale del Seattle Grace Hospital. Il suo arrivo mette in crisi il rapporto tra Derek e Meredith, che non sapeva della sua esistenza. Durante il suo soggiorno a Seattle, Addison cerca di riconquistare senza successo Derek, e ha poi un flirt sia con Mark Sloan (con il quale aveva tradito Derek in passato e con il quale cerca senza successo di instaurare una relazione stabile dopo il divorzio da Derek) sia con Alex Karev. Dopo essere andata a Los Angeles a far visita a una coppia di amici dell'universit\u00e0, Addison decide di trasferirsi in California per lavorare presso la loro clinica privata, dove confessa che il suo pi\u00f9 grande desiderio \u00e8 quello di avere un figlio (in passato era rimasta incinta ma aveva deciso di abortire essendo di Mark e amando ancora il marito). Le vicende californiane della dottoressa Montgomery vengono mostrate nella serie spin-off \"Private Practice\". Nonostante il suo trasferimento, dalla quarta all'ottava stagione il personaggio di Addison torna in alcune occasioni a far visita ai suoi vecchi colleghi del Seattle Grace Hospital, soprattutto per aiutarli o chiedere il loro aiuto in diversi casi.\nDr.ssa Callie Torres.\nCallie Torres (interpretata da Sara Ram\u00edrez; stagioni 3-12, ricorrente stagione 2) \u00e8 una specializzanda del quarto anno responsabile e affidabile, di famiglia molto ricca, con una passione per la chirurgia ortopedica, reparto nel quale si specializza nella sesta stagione e di cui diventer\u00e0 primario in seguito. \u00c8 dello stesso anno di specializzazione della Dott.ssa Bailey, con la quale si contende il posto di specializzando capo al quinto anno, e nel corso della serie diventa molto amica di Addison Montgomery e di Cristina Yang, della quale \u00e8 anche coinquilina per un periodo; successivamente stringe amicizia con Teddy Altman, gi\u00e0 molto amica di sua moglie. Si innamora quasi subito di George O'Malley e dopo poco tempo lo sposa a Las Vegas, ma il matrimonio dura poco a causa di un tradimento di George con l'amica Izzie Stevens. Successivamente ha dei brevi flirt con Alex Karev e Mark Sloan, che diventa il suo migliore amico. Nel corso della serie Callie scopre di provare attrazione anche per le donne (argomento che la porter\u00e0 a scontrarsi con la famiglia profondamente cattolica), grazie alla conoscenza del cardiochirurgo Erica Hahn, con cui scatta la passione, ma che l'abbandona all'inizio della quinta stagione, a seguito di un litigio; successivamente ha un breve flirt con la matricola bisessuale Sadie Harris (amica adolescenziale di Meredith) e quando fa la conoscenza del nuovo chirurgo responsabile del reparto di pediatria, Arizona Robbins, intraprende una relazione con lei. Durante un periodo di separazione da Arizona che era partita per l'Africa lasciandola, ha un rapporto sessuale con Mark e scopre di esserne rimasta incinta proprio quando Arizona torna da lei chiedendole perdono. Avendo sempre voluto un bambino, Callie decide di tenerlo e Arizona per amore della donna supera le sue convinzioni sul non voler avere figli e accetta che il padre sia Mark e non un donatore anonimo. A causa di un grave incidente automobilistico, Callie partorisce prematuramente una bambina di nome Sofia Robbins Sloan Torres, che si impegna a crescere insieme con Mark e Arizona e nel frattempo le due donne si sposano. Nella nona stagione diventa comproprietaria dell'ospedale insieme con la moglie e altri suoi colleghi, dopo aver perso il padre di sua figlia nel disastro aereo, rilevando le quote della causa che sarebbero spettate a lui. Tra la nona e l'undicesima stagione vive una crisi matrimoniale con Arizona: dapprima, a causa della perdita della gamba di Arizona, dopo il disastro aereo, le due sono molto distanti e in seguito Arizona tradisce Callie per un'avventura di una notte con Lauren Boswell, chirurgo neonatale, ma per uno scambio di camici Callie se ne accorge e lascia Arizona. Durante la decima stagione in realt\u00e0 Callie prova a riappacificarsi con la moglie, nonostante venga anche a sapere che durante la loro breve separazione lei \u00e8 stata con la specializzanda Leah Murphy, e nell'undicesima affrontano insieme una terapia di coppia che per\u00f2 le porter\u00e0 alla fine del loro matrimonio. Nella dodicesima stagione Callie conosce Penny Blake, nuova specializzanda del Grey-Sloan con la quale intrattiene una relazione. Callie decide poi di trasferirsi a New York con Penny, che ha vinto una borsa di studio, ma Arizona non vuole che si porti via la figlia; infine una sentenza di tribunale affida la custodia esclusiva di Sofia ad Arizona, che alla fine decide di concedere alla ex-moglie l'affidamento condiviso alternandosi un anno ciascuna in compagnia della piccola. Nel corso della quattordicesima stagione, pur non comparendo, tramite dei suoi sms scritti all'ex moglie, che sta per trasferirsi a New York per stare pi\u00f9 vicina alla figlia, scopriamo che in realt\u00e0 la sua relazione con Penny \u00e8 finita e il sentimento tra le due mogli non \u00e8 mai sparito veramente, viene quindi fatto capire che probabilmente si rimetteranno insieme all'arrivo di Arizona.\nDr. Mark Sloan.\nMark Sloan (interpretato da Eric Dane; stagioni 3-9, guest 2, 17) \u00e8 un chirurgo plastico, che arriva al Seattle Grace Hospital in occasione di un intervento per poi essere assunto come responsabile del reparto di chirurgia plastica. \u00c8 un donnaiolo ed \u00e8 anche la causa della separazione tra Derek Shepherd e Addison Montgomery, in quanto in passato era l'amante della donna nonostante Derek fosse il suo migliore amico. Pian piano riconquista la fiducia e l'amicizia di Derek, diventa grande amico di Callie Torres, mentore di Jackson Avery e si fidanza con Lexie Grey, della quale rimane innamorato anche dopo la fine della loro relazione. Nel corso della serie, Mark scopre di essere padre di una diciottenne incinta di nome Sloan Riley e vorrebbe prendersi lui cura di figlia e nipote, ma poi capisce che \u00e8 giusto che il bambino venga dato in adozione e abbia una vita normale. Durante la settima stagione diventa padre di Sofia, dopo aver messo incinta Callie e decide di crescere la bimba con lei e Arizona; questo avvenimento porta a un'altra rottura con Lexie, con la quale era tornato da poco. Nel corso della serie viene anche nominato primario dell'ospedale per un breve periodo. All'inizio dell'ottava stagione si fidanza con l'oculista Julia Canner, ma continua comunque a essere innamorato di Lexie. Alla fine della medesima stagione \u00e8 coinvolto nel disastro aereo in cui Lexie gli muore tra le braccia, mentre le dichiara il suo amore eterno, e nel quale rimane gravemente ferito. Muore all'inizio della nona stagione in seguito alle ferite riportate nell'incidente, dopo essere entrato in coma per un tempo superiore a quello previsto nel suo testamento biologico. Per onorare la sua morte e quella di Lexie, l'ospedale cambia nome in Grey-Sloan Memorial Hospital, grazie a un'idea di Jackson.\nDr.ssa Lexie Grey.\nLexie Grey (interpretata da Chyler Leigh; stagioni 4-8, guest 3, 17) \u00e8 la sorellastra di Meredith Grey, figlia di Thatcher Grey e della sua seconda moglie Susan, che incomincia il suo internato come specializzanda in chirurgia presso il Seattle Grace Hospital. Lexie \u00e8 una ragazza sveglia e intelligente, che sembra portata per la neurochirurgia; si \u00e8 laureata in medicina a Harvard ed \u00e8 un chirurgo promettente, dotata di un'impressionante memoria fotografica. Al suo arrivo in ospedale, Meredith non sembra disposta ad allacciare nessun tipo di rapporto con lei, ma successivamente le due si avvicinano e instaurano un rapporto di sorellanza, diventando in seguito anche coinquiline. Nella quarta stagione si invaghisce di George O'Malley, con il quale era inizialmente stata coinquilina e compagna di specializzazione, ma lui non la ricambia. Nel corso della serie ha delle relazioni sentimentali con Mark Sloan, Alex Karev e Jackson Avery. La storia d'amore pi\u00f9 importante \u00e8 quella con Mark Sloan, di cui Lexie \u00e8 molto innamorata anche dopo la fine della loro relazione, tanto da lasciarsi con Jackson, che tiene molto a lei, proprio per questo motivo; infatti nell'episodio 22, lei finalmente dichiara a Mark che il suo amore per lui non \u00e8 mai finito. Alla fine dell'ottava stagione, per\u00f2, Lexie muore in seguito al disastro aereo, che li coinvolge, provocando la disperazione di Meredith e di Mark, che le dichiara a sua volta quanto la ami, poco prima che lei gli spiri tra le braccia. La morte di Lexie lascia cos\u00ec devastato Mark, che l'uomo non trova le forze di combattere le ferite riportate e sembra volersi lasciar andare proprio per tornare da lei, infatti muore anche lui, dopo alcuni giorni in ospedale caduto in un coma profondo. Nella nona stagione, l'ospedale viene intitolato a lei e a Mark cambiando nome in Grey-Sloan Memorial Hospital su idea di Jackson, profondamente legato a entrambi.\nDr.ssa Erica Hahn.\nErica Hahn (interpretata da Brooke Smith; stagioni 4-5, guest 2-3) \u00e8 un brillante cardiochirurgo del Mercy West, assunta come responsabile del reparto di cardiochirurgia dopo l'abbandono di Preston Burke (suo ex compagno di college e storico rivale). Poco incline ai rapporti di amicizia con i colleghi, nutre una grande antipatia per Cristina Yang, alla quale si rifiuta di insegnare. Nel corso della serie rifiuta pi\u00f9 volte le avances fattele da Mark Sloan ma mostra un particolare interesse per la Dott.ssa Callie Torres con la quale avvia una breve relazione, che termina quando Erica decide di licenziarsi e lasciare l'ospedale a causa di un litigio con la fidanzata.\nDr. Owen Hunt.\nOwen Hunt (interpretato da Kevin McKidd; stagione 5-in corso) \u00e8 un chirurgo specializzato in traumatologia e chirurgia d'urgenza, tornato negli Stati Uniti dopo una missione in Iraq. Viene assunto come responsabile del pronto soccorso e del reparto di traumatologia e prima emergenza. Arrivato al Seattle Grace Hospital, Owen conosce Cristina Yang con la quale instaura una tormentata storia d'amore, che nonostante diversi alti e bassi giunge al matrimonio. Una volta sposati, Owen vorrebbe avere dei figli, ma il suo desiderio di paternit\u00e0 non viene assecondato da Cristina che rimasta incinta decide di abortire senza il suo consenso. A causa di questo episodio la coppia entra in crisi e in un momento di debolezza Owen, ubriaco, tradisce Cristina. Durante l'ottava stagione, Owen Hunt diventa il nuovo primario di chirurgia, in sostituzione di Richard Webber, incarico durante il quale commette un errore di valutazione che causer\u00e0 l'incidente aereo in cui saranno coinvolti la moglie e altri colleghi. Nella decima stagione divorzia da Cristina, per permettere a lei e agli altri colleghi di vincere la causa riguardo al suddetto disastro aereo; nonostante il divorzio formale, i due continuano a frequentarsi e anche dopo aver deciso di troncare e andare avanti si ritrovano spesso insieme. Nella decima stagione, infatti, quando Owen intraprende una breve relazione con il chirurgo fetale del Seattle Presbyterian, Emma Marling, si lascia nuovamente andare a una notte di passione con l'ex moglie, che ama ancora molto nonostante le loro insormontabili differenze, e per questo decide di troncare la storia. Sar\u00e0 Cristina a porre definitivamente fine a questo rapporto deleterio per entrambi, partendo per un nuovo lavoro a Zurigo, e sperando che lui possa ritrovare la felicit\u00e0. Nel corso dell'undicesima stagione si fidanza con la sorella minore di Derek Sheperd, Amelia, e decide di abbandonare il suo incarico di primario, cedendolo a Miranda Bailey durante la dodicesima stagione. Al termine della stessa stagione sposa Amelia, con la quale tenta di avere un bambino ma con scarsi risultati, infatti Amelia confesser\u00e0 poi di non volere alcun figlio, dopo che a Los Angeles, il suo primo bambino nacque anencefalo e ci\u00f2 la devast\u00f2 per sempre. Questo avvenimento manda la coppia in crisi. Durante la quattordicesima stagione due avvenimenti fanno riavvicinare temporaneamente la coppia: prima la scoperta che la sorella di Owen, creduta morta in Iraq da anni, \u00e8 invece viva e in seguito la scoperta di un tumore al cervello di Amelia; tuttavia una volta che la donna \u00e8 guarita i due divorziano, essendosi resi conto di non sembrare affatto una coppia, ma restano comunque in un ottimo rapporto di amicizia. \u00c8 in questo momento che Owen, anche spronato dall'ex moglie, si reca in Germania, per andare a trovare la sua pi\u00f9 vecchia amica, Teddy Altman, con la quale ha sempre avuto un rapporto caratterizzato da un'ambuguit\u00e0 di sentimenti. Una volta giunto da lei, Owen le dichiara il proprio amore e i due finiscono a letto insieme, ma a causa di divergenze su come gestire il loro possibile futuro insieme, Teddy lo caccia via e Owen torna alla sua vita quotidiana a Seattle.\nCos\u00ec facendo, l'uomo si accorge che tra lui e l'ex moglie Amelia forse c'\u00e8 ancora qualcosa e si riavvicina a lei, anche grazie a Leo, il bambino che decide di prendere in affidamento; il piccolo infatti \u00e8 figlio di una ragazza tossicodipendente, Betty, a cui Amelia decide di fare da sponsor. Accogliendo entrambi sotto il loro tetto, quindi Amelia e Owen cercano di costruire una nuova famiglia.\nI problemi della coppia tuttavia non sono finiti, in quanto nella quindicesima stagione Teddy giunge a Seattle e decide di confessare a Owen la verit\u00e0: dopo la sua visita di sette mesi prima \u00e8 rimasta incinta di lui e vuole tenere il bambino, (che si scoprir\u00e0 poi essere una femmina). Owen vorrebbe far parte della vita del nascituro, ma sceglie comunque di restare con Amelia, la quale tuttavia si allontana nuovamente da lui, a causa dei suoi comportamenti contraddittori verso Teddy, della quale sembra essere geloso. Inoltre, nella stessa stagione l'arrivo dei veri genitori di Betty, (che in realt\u00e0 ha mentito e si chiama Britney), aumenta la crisi della coppia, mettendo a rischio l'affidamento di Leo, che inizialmente la coppia decider\u00e0 di portare via insieme con la figlia, ma alla fine lo riporteranno da Owen riconoscendo che i veri genitori del piccolo sono lui e Amelia. Alla fine della quindicesima stagione mentre Teddy partorisce la loro figlia (chiamata Allison, in onore della migliore amica di Teddy che mor\u00ec in seguito agli attacchi alle torri dell'11 settembre) lui riuscir\u00e0, finalmente, a confessarle i suoi sentimenti. Qualche mese dopo la nascita di Allison Owen fa la proposta di matrimonio a Teddy, e lei accetta. Ma qualcosa si intromette nel giorno del matrimonio.\nDr.ssa Arizona Robbins.\nArizona Robbins (interpretata da Jessica Capshaw; stagioni 6-14, ricorrente stagione 5) \u00e8 un brillante chirurgo pediatrico responsabile del reparto di chirurgia pediatrica del Seattle Grace Hospital. Ama particolarmente il suo lavoro perch\u00e9 le permette di salvare la vita ai bambini che lei chiama i \"suoi cuccioli umani\", ai quali \u00e8 molto legata. \u00c8 molto amica di Miranda Bailey e Teddy Altman e in seguito legher\u00e0 con April Kepner e con la specializzanda Jo Wilson; dopo il disastro aereo in cui sono entrambe coinvolte si avvicina molto anche a Cristina Yang. \u00c8 una figura importante per Alex Karev, al quale fa da mentore durante il percorso di specializzazione in chirurgia pediatrica. Dichiaratamente lesbica, si innamora e instaura una relazione amorosa con Callie Torres, con la quale, dopo una breve separazione durante la quale si reca a lavorare in Africa, si sposa e si impegna a crescere come madre la piccola Sofia, figlia biologica di Callie e Mark Sloan, nonostante non sia facile inizialmente per lei accettare la presenza dell'uomo nella loro coppia e famiglia. Durante la settima stagione, quando propone a Callie di sposarla, le due hanno un grave incidente automobilistico e mentre Arizona ne esce quasi illesa, Callie rischia la sua vita e quella della bambina, riuscendo per\u00f2 poi a salvarsi entrambe fortunatamente. Alla fine dell'ottava stagione rimane coinvolta in un incidente aereo insieme con i suoi colleghi, dove tra le sue braccia vede smettere di combattere per la sopravvivenza Mark distrutto dalla morte di Lexie, e a causa delle ferite riportate perde una gamba, che Callie e Alex sono costretti ad amputarle nonostante lei non volesse, per poterle salvare la vita. Nella nona stagione, diventa proprietaria dell'ospedale insieme con la moglie e altri suoi colleghi e affronta la riabilitazione in seguito all'amputazione della gamba, rientrando finalmente al lavoro. Poco dopo lei e Callie cercano di avere un altro bambino e Arizona rimane incinta tramite l'inseminazione artificiale, ma purtroppo perde il bambino. Alla fine della nona stagione tradisce Callie con un'altra donna, il chirurgo fetale Lauren Boswell, e viene lasciata dalla moglie che si accorge di quanto successo grazie a un accidentale scambio di camici. Durante la decima stagione, ha un flirt con la specializzanda Leah Murphy, che termina quando Callie perdona il suo tradimento e decide di tornare con lei. Nell'undicesima stagione decide di specializzarsi in chirurgia fetale, mandando all'aria i piani per avere un altro figlio con Callie, evento che scatena una lunga crisi matrimoniale in cui lei e Callie affrontano anche la terapia di coppia, in seguito alla quale il loro matrimonio termina. Durante la dodicesima stagione affronter\u00e0 una lunga battaglia legale per l'affidamento della piccola Sofia, in seguito alla decisione di Callie di trasferirsi a New York con la nuova fidanzata, Penny Blake, e otterr\u00e0 l'affidamento esclusivo, salvo poi accordarsi con Callie per una via pi\u00f9 simile a quello condiviso per il bene della figlia. Nella stessa stagione stringe una forte amicizia destinata a durare nel tempo, con Andrew De Luca, un nuovo specializzando che affitta una stanza in casa sua diventando quindi suo coinquilino. Nel corso della tredicesima stagione instaura una relazione amorosa con Eliza Minnick, chirurgo assunto come responsabile degli specializzandi e del loro apprendimento. La loro storia termina quando Eliza viene licenziata e decide di lasciare Seattle. All'inizio della quattordicesima stagione avvia un flirt con la nuova ricercatrice sul cervello femminile, Carina Deluca, sorella del suo coinquilino, che per\u00f2 non sar\u00e0 duraturo dato che con l'arrivo di Sofia a casa, non pu\u00f2 permettersi una ragazza. In seguito le due tentano comunque di proseguire la loro relazione che per\u00f2 finisce definitivamente quando alla fine della quattordicesima stagione Arizona decide di andare a vivere a New York per stare pi\u00f9 vicina alla figlia, che dal trasferimento di Callie deve dividersi tra le due madri ogni anno. Dai suoi sms scambiati con l'ex moglie prima della partenza, scopriamo che la donna \u00e8 ora single, che le due si amano ancora e probabilmente torneranno insieme.\nDr.ssa Teddy Altman.\nTeddy Altman (interpretata da Kim Raver; stagioni 6-8, 15-in corso, ricorrente stagione 14) \u00e8 un cardiochirurgo che viene assunta come responsabile del reparto di cardiochirurgia al Seattle Grace Mercy West su consiglio di Owen Hunt, suo grande amico e collega nella missione di medici di guerra in Iraq, che vuole rendere felice la fidanzata Cristina, studentessa della materia e in cerca di un mentore competente. Da sempre segretamente innamorata di Owen, al suo arrivo Teddy mette in crisi la relazione tra l'amico e Cristina Yang. Rifiutata da Owen, supera le incomprensioni iniziali con Cristina, che diventa il suo braccio destro, e diventa grande amica di Arizona Robbins e della moglie Callie. Ha un breve flirt con Mark Sloan e si fidanza per un breve periodo con lo psicologo dei traumi, Andrew Perkins, che per\u00f2 lascia quando capisce di essere innamorata di Henry Burton, un paziente malato di leucemia che aveva precedentemente sposato solo formalmente per permettergli di avere un'assicurazione sanitaria. Nell'ottava stagione, Henry muore durante un'operazione effettuata da Cristina inconsapevole di chi fosse in realt\u00e0 il paziente sul tavolo, da quel momento Teddy vive un difficile periodo di elaborazione del lutto, durante il quale leva a lungo la parola a Owen che le aveva mentito sull'esito dell'operazione in quanto anche lei stava effettuando una procedura delicata in quel momento; nello stesso periodo lega ancora di pi\u00f9 con Cristina che rende un perfetto cardiochirurgo. Alla fine dell'ottava stagione, Owen licenzia Teddy in modo da permetterle di accettare un'importante offerta di lavoro presso un ospedale dell'esercito in Germania. Torna brevemente nei primi episodi della quattordicesima stagione, avendo ritrovato Megan Hunt (sorella di Owen dispersa e prigioniera in Iraq) viva dopo dieci anni; nella stessa stagione riceve poi una visita di Owen in Germania che le dichiara il proprio amore, ma dopo una notte di passione i due discutono pesantemente sul loro possibile futuro insieme e lei caccia via l'uomo.\nTorna nuovamente a Seattle nella quindicesima stagione, perch\u00e9 rimasta incinta di Owen in quell'unico incontro ed \u00e8 indecisa se comunicarglielo o meno. Riceve anche l'offerta di sostituire Miranda Bailey come primario ad interim dell'ospedale ma rifiuta perch\u00e9 ha scoperto della nuova famiglia che Owen si sta costruendo e vuole tornare indietro. Tuttavia delle piccole complicanze mediche la costringono a rimandare la partenza e infine decider\u00e0 di rivelare all'amico della gravidanza. L'uomo decide di restare con Amelia ma di far parte della vita della bambina che nascer\u00e0. Inoltre le offre anche il suo posto come primario di chirurgia d'urgenza perch\u00e9 abbia un lavoro e possa restare a Seattle. Tuttavia i comportamenti di Owen nei suoi confronti sono ancora una volta ambigui e contraddittori; infatti quando la donna intraprende una relazione con Thomas Koracick, Owen si dimostra spesso infastidito e geloso, pur attribuendo la cosa al fatto che non voglia un uomo che non stima nella vita futura di sua figlia. Durante il parto della figlia, che verr\u00e0 chiamata Allison (in onore della migliore amica morta durante l'attacco alle torri dell'11 settembre), Owen e Teddy confessano i loro sentimenti e si mettono insieme. Dopo qualche mese Owen fa a Teddy la proposta di matrimonio e lei accetta. Dopo aver scoperto della gravidanza di Amelia comincia a dubitare sull'identit\u00e0 del padre del bambino, confessa a Maggie i suoi dubbi la quale risponde dicendo che c'\u00e8 una possibilit\u00e0 che Owen sia il padre. Dopo la scoperta va in hotel da Tom dove hanno un rapporto sessuale. Tuttavia riesce ad riavvicinarsi ad Owen quando scopre che il figlio di Amelia non \u00e8 suo, ma continua ad essere corteggiata da Koracick. Owen per la continua ricerca di una stabilit\u00e0 familiare, chiede a Teddy di sposarlo e lei accetta. Ma alla fine della sedicesima stagione le nozze sono bloccate.\nDr.ssa April Kepner.\nApril Kepner (interpretata da Sarah Drew; stagioni 7-14, ricorrente stagione 6, guest 17) \u00e8 una specializzanda in chirurgia che arriva al Seattle Grace Hospital dopo la fusione dell'ospedale con il Mercy West Hospital, in cui April lavorava. April \u00e8 una ragazza insicura, logorroica e con una forte fede religiosa. Amica e collega di vecchia data di Jackson Avery sin dai tempi del Mercy West, dal quale erano arrivati insieme con Reed e Charles. Questi ultimi muoiono nella sparatoria del finale della sesta stagione, in cui la stessa April rischia la vita e rimane molto segnata soprattutto per la perdita della sua migliore amica. Nel corso della serie instaura un rapporto di amicizia con Meredith Grey e con Arizona Robbins. Ha delle buone capacit\u00e0 come chirurgo e diventa stretta collaboratrice di Owen Hunt, specializzandosi poi in chirurgia d'urgenza. Nel corso della serie viene licenziata due volte, da Richard Webber per un errore e da Owen Hunt dopo che non ha passato l'esame per l'abilitazione a chirurgo la prima volta; la ragazza \u00e8 poi riassunta prima da Derek Shepherd e poi dallo stesso Owen Hunt. Alla fine dell'ottava stagione, perde la verginit\u00e0 con Jackson Avery la notte prima dell'esame, evento che la distrae e influisce negativamente sulla sua resa agli esami e nonostante sia innamorata di lui, decide di non intraprendere una relazione per non andare contro il suo credo religioso. Al suo ritorno in ospedale all'inizio della nona stagione, April continua ad avere diversi incontri sessuali con Jackson e teme di essere rimasta incinta: \u00e8 in questa occasione che il ragazzo si mostra disponibile e desideroso di restarle accanto prendendosi le proprie responsabilit\u00e0, ma alla scoperta di non essere realmente incinta April, sollevata, ferisce Jacskon con le sue parole e per questo lui decide di lasciarla.\nNel corso della nona stagione April ripete quindi il suo ultimo anno di internato da specializzanda e conosce il paramedico Matthew, che condivide i suoi stessi valori religiosi e incomincia con lui una relazione fino a giungere alla proposta di matrimonio che lei accetta. All'inizio della decima stagione supera finalmente il suo esame di chirurgia e diventa un chirurgo abilitato, e tutto \u00e8 pronto per il suo matrimonio; la ragazza per\u00f2 lascia Matthew sull'altare dopo la dichiarazione a sorpresa di Jackson, (nonostante questi fosse fidanzato con la specializzanda Stepahanie Edwards, che viene mollata in questo modo traumatico e inaspettato), e i due scappano e si sposano segretamente; alla fine della stessa stagione April resta incinta e si riappacifica con il marito, dopo che a causa di un litigio se ne era andata di casa, venendo ospitata da Callie e Arizona.\nNell'undicesima stagione il loro bambino purtroppo nasce prematuro e muore poco dopo a causa di un'osteogenesi imperfetta, (la patologia era gi\u00e0 stata diagnosticata durante la gravidanza ma April non aveva voluto abortire a causa del suo credo religioso). Dopo questo evento traumatico April decider\u00e0 di partire per una missione di medici da campo in zone di guerra con il suo mentore Owen Hunt; questa partenza far\u00e0 sentire per\u00f2 abbandonato Jackson. Nel corso della dodicesima stagione, dopo il secondo rientro della donna dalle missioni, Jackson le rivela di non essere pi\u00f9 sicuro di voler restare con lei e i due decidono cos\u00ec di divorziare, ma nel giorno del divorzio April scopre di essere nuovamente incinta e non sa se comunicarlo all'ex marito, (decider\u00e0 in realt\u00e0 poi di dirglielo ma lui lo verr\u00e0 a sapere da altri, scaturendone un nuovo litigio).\nIn seguito il bambino nasce al termine della dodicesima stagione quando Ben Warren pratica un cesareo improvvisato sul tavolo della cucina di casa di Meredith, durante il matrimonio di Amelia e di Owen, del quale April sarebbe dovuta essere la testimone: nasce una bambina perfettamente sana, di nome Harriet.\nNel corso della tredicesima stagione April decide di accettare la proposta di Jackson di trasferirsi da lui con la piccola per potersene prendere meglio cura grazie al suo aiuto; i due restano comunque separati e hanno solo un breve riavvicinamento durante un caso in Montana. Tra il finale di stagione e l'inizio della quattordicesima ad April accadono molti eventi stressanti: si rende conto che l'ex marito \u00e8 attratto dalla Dott.ssa Maggie Pierce, incontra nuovamente Matthew, il suo ex, che sposatosi sta per avere un bambino, ma sua moglie muore di parto proprio durante le cure di April, la quale ha un crollo di fede anche a causa di uno scambio sul tema religioso con un paziente terminale. Tutto questo la porta a dubitare di chi lei sia e a passare dei momenti terribili, nei quali verr\u00e0 in parte aiutata da Thomas Koracick. Nel corso della quattordicesima stagione, una volta ripresasi April torna a frequentare segretamente Matthew, ma nel finale di stagione i due hanno un grave incidente e Jackson oltre a curarli dal punto di vista medico, prega per la sua prima volta perch\u00e9 la madre di sua figlia viva, cosa che fortunatamente accade. Durante il loro ricovero \u00e8 Arizona Robbins a svelare ai colleghi che i due giovani avevano ripreso a frequentarsi. Una volta guariti, nell'ultima puntata della quattordicesima stagione i due si sposano a sorpresa in quella che doveva essere la cerimonia di Jo e Karev, con Jackson che fa da testimone ad April, dicendole che lui vuole solo la sua felicit\u00e0. Il personaggio di April esce cos\u00ec di scena, (infatti si licenzia anche dall'ospedale), andando a costruirsi una nuova vita con il marito e dedicarsi all'aiuto dei pi\u00f9 bisognosi.\nDr. Jackson Avery.\nJackson Avery (interpretato da Jesse Williams; stagione 7- 17, ricorrente stagione 6) \u00e8 uno specializzando del Mercy West entrato nella serie durante la fusione tra il proprio ospedale e il Seattle Grace. All'inizio sembra avere una cotta non corrisposta per Cristina Yang. \u00c8 un chirurgo promettente e nel corso della specializzazione si rivela bravo in ogni disciplina, in particolare in neurochirurgia e in chirurgia plastica; infatti viene conteso dai due primari dei reparti in questione, Derek Sheperd e Mark Sloan, ma alla fine sceglie quest'ultimo come suo mentore specializzandosi in chirurgia plastica, diventando il braccio destro del suo maestro e formando con lui quella che Sloan battezza 'la banda dei plastici'. Jackson \u00e8 molto legato a Mark, in quanto \u00e8 stato come un padre per lui e lo stesso \u00e8 per Mark che lo considera come un figlio; infatti quando a seguito del disastro aereo Mark entra in coma, Jackson continua a fargli visita per parlargli dei progressi compiuti nel suo reparto. Jackson ha trascorso una vita difficile, in cui il padre \u00e8 sempre stato assente (lo rincontrer\u00e0 poi nella dodicesima stagione in un viaggio in Montana con April), e la famiglia di medici molto ricca gli ha sempre messo sulle spalle il peso di una grossa eredit\u00e0 e nomea da portare avanti; si tratta infatti della famiglia Avery, che ha dato il nome all'omonimo premio Harper Avery, con il quale ogni anno si premia il migliore chirurgo americano per le sue scoperte scientifiche e mediche. In realt\u00e0 Jackson durante la serie dimostra pi\u00f9 volte di non voler appoggiarsi al proprio nome per fare successo nella sua professione. Nella sparatoria del finale della sesta stagione perde i suoi amici e colleghi Reed e Charles (quest'ultimo in particolare era il suo migliore amico) e questo evento insieme con l'aver dovuto operare il Dottor Sheperd con una pistola puntata addosso lo segna profondamente, tanto che nella stagione successiva riscontra diverse problematiche da stress post-traumatico sul lavoro. Gli resta cos\u00ec soltanto April come sua prima amica proveniente dal Mercy West. Successivamente ha una relazione con Lexie Grey (nella settima e nell'ottava stagione), ma la lascia quando si rende conto che la ragazza ama ancora Mark Sloan, che era stato con lei prima di lui. \u00c8 Jackson a proporre di intitolare l'ospedale Grey-Sloan Memorial Hospital, quando dopo il disastro lo riacquista con altri colleghi per salvarlo dalla bancarotta, in ricordo di due persone a cui era cos\u00ec legato. Nel corso della serie si trova spesso a dover gestire la presenza invadente della madre nella sua vita privata e professionale; inoltre avr\u00e0 non poche difficolt\u00e0 ad accettare la relazione della donna con il suo insegnante e capo, Richard Webber. Questo fatto, insieme con l'avere un nome famoso lo accomuna molto a Meredith, con la quale spesso scherza al riguardo. Verso la fine dell'ottava stagione, la notte prima del loro esame di chirurgia Jackson e April vanno a letto insieme, violando il voto di restare vergine fino al matrimonio della ragazza, (che sconvolta non passa l'esame), e questo prima li allontana, per poi riavvicinarli tanto da intraprendere una relazione sessuale. Durante la nona stagione quando April pensa di essere rimasta incinta di lui, Jackson si dice pronto a prendersi le proprie responsabilit\u00e0, ma April, sollevata di non esserlo, lo ferisce involontariamente con le proprie parole; Jackson decide quindi di chiudere con lei e nella stessa stagione prova ad andare avanti avviando una relazione con la specializzanda Stephanie Edwards. All'inizio della decima stagione, per\u00f2, Jackson si rende conto di aver sempre amato April e nel giorno del suo matrimonio col paramedico Matthew le si dichiara non curante di tutti; a questo punto April molla tutto e scappa con Jackson con cui si sposa segretamente la stessa notte. In seguito i due neo-sposini hanno vari litigi dovuti ai loro diversi modi di vedere la vita ma si riappacificano quando April scopre di aspettare un figlio, che purtroppo per\u00f2 nasce con una malattia degenerativa alle ossa, che lo porter\u00e0 a morire poco dopo il parto. La perdita del piccolo Samuel segna gravemente April che alla fine dell'undicesima stagione fugge in Iraq con il suo mentore Owen per una missione di medico da campo di un anno, in modo da ritrovare s\u00e9 stessa. Jackson, che si \u00e8 sentito abbandonato in un momento doloroso anche per lui e stufo di aspettarla senza certezze, al suo ritorno le fa trovare le carte del divorzio e i due si separano all'inizio della dodicesima stagione. Lo stesso giorno del divorzio April scopre di essere nuovamente incinta di Jackson e partorisce nella tredicesima stagione una bambina in perfetta salute, Harriet. I due crescono assieme la bambina, vivendo inizialmente nella stessa casa pur essendo separati e restando comunque buoni amici. Jackson tra la fine della tredicesima stagione e gli inizi della quattordicesima, si rende conto che tra lui e il cardiochiururgo Maggie Pierce, c'\u00e8 un'attrazione reciproca e cos\u00ec i due incominciano a flirtare, per poi avviare, dopo numerosi alti e bassi, una relazione pi\u00f9 stabile durante la quindicesima stagione. Durante questa stagione Jackson, dopo essersi salvato da un incidente letale, affronta anche una crisi sulla sua fede, gi\u00e0 incominciata a fine della precedente stagione, quando April aveva rischiato di morire e lui si era trovato a pregare per la prima volta in vita sua. Inoltre poco dopo aveva accompagnato l'ex moglie all'altare mentre si sposava con Matthew, dicendole che desidera solo la sua felicit\u00e0.\nNel corso della quindicesima stagione Jacskon scoprir\u00e0 anche che sua madre, Catherine Avery, ha un grave tumore, che per\u00f2 fortunatamente i due neurochirurghi, Amelia Sheperd e Thomas Koracick, riescono ad asportare in gran parte, salvandole la vita. Durante un campeggio Maggie e Jackson capiscono di non essere fatti l'uno per l'altro e cominciano a discutere, poco dopo si lasciano definitivamente e in poco tempo Jackson comincia ad avvicinarsi a Victoria Hughes (Barrett Doss in Station 19), successivamente si mettono insieme. A met\u00e0 della sedicesima stagione Jackson e Maggie scoprono che Richard e Catherine si stanno separando.\nDr.ssa Jo Wilson.\nJo Wilson (interpretata da Camilla Luddington; stagione 10-in corso, ricorrente stagione 9) \u00e8 una specializzanda in chirurgia con buone capacit\u00e0 da chirurgo. Nel corso del suo internato inizialmente segue molti casi di pediatria con il Dr. Alex Karev, ma successivamente si appassiona fortemente all'ortopedia grazie alla Dott.ssa Callie Torres; in seguito alla partenza di quest'ultima finisce la propria specializzazione applicandosi alla chirurgia generale, in particolar modo nella branca della medicina moderna. \u00c8 una ragazza forte e indipendente, che ha avuto un'infanzia difficile, non avendo genitori e venendo trattata male dalle famiglie affidatarie; cos\u00ec a sedici anni rub\u00f2 un'auto dove ha vissuto fino all'inizio della sua specializzazione. Il suo passato la accomuna ad Alex Karev, con il quale instaura subito un rapporto speciale, ostacolato per\u00f2 inizialmente dalla sua relazione con lo specializzando di ginecologia, Jason Myers (soprannominato \"Pettmarm\"), che durante una discussione la picchia, cos\u00ec Jo, sapendo difendersi, lo spinge e gli fa battere la testa sul camino, rischiando di ucciderlo. Terminata la relazione con quest'ultimo, dopo la dichiarazione d'amore di Alex si fidanza con lui. Durante la serie perde la collega e amica Heather Brooks, che muore alla fine della nona stagione durante la tempesta; mentre gli amici Shane e Stephanie lasciano l'ospedale rispettivamente alla fine della decima stagione per trasferirsi in una clinica svizzera e alla fine della tredicesima per lasciare medicina, a seguito di un evento traumatico. Rimasta senza i suoi amici e colleghi di sempre, (anche la collega Leah se ne va quando viene licenziata alla fine della decima stagione), Jo stringer\u00e0 nel tempo un legame sia con Meredith sia con Arizona.\nAlla fine dell'undicesima stagione lei e Karev decidono di comprare un loft insieme e Jo dice per la prima volta \"Ti amo\" ad Alex. \u00c8 la migliore amica di Stephanie Edwards ed \u00e8 una degli specializzandi pi\u00f9 promettenti del suo anno, nonch\u00e9 l'unica tra loro a non lasciare il Grey-Sloan Memorial. Durante la dodicesima stagione Alex le chiede di sposarlo per due voltw ma lei prima non gli d\u00e0 una risposta e la seconda volta rifiuta, provocando una lite con il ragazzo che se ne va arrabbiato. \u00c8 solo al termine della dodicesima stagione che Jo confida, in un momento di ubriachezza, all'amico e collega Andrew DeLuca che \"Jo\" (Josephine) non \u00e8 il suo vero nome e che in realt\u00e0 \u00e8 scappata a Seattle sotto falsa identit\u00e0 per nascondersi da un uomo con il quale risulta ancora legalmente sposata e che la picchiava ogni giorno, ma non vuole che Alex lo sappia per paura di cosa possa fare e che si possa mettere nei guai. Durante questa confidenza Alex rientra in casa per fare pace con la ragazza, ma vedendo Jo e Andrew sul letto insieme, lo aggredisce in modo brutale, (in realt\u00e0 Jo era soltanto caduta mentre andava a dormire facendo perdere l'equilibrio anche all'amico). Spaventata dall'aggressione, Jo lascia Alex, che finisce anche in prigione agli inizi della tredicesima stagione, uscendone solo grazie alla cauzione pagata da Meredith. Nella quattordicesima stagione, Jo chiede ad Alex di tornare a vivere assieme con un cartello con scritto \"Homecoming?\" (in inglese, \"torni a casa?\")., dopo che questi gli ha rivelato di aver conosciuto suo marito, (occasione in cui scopriamo che il vero nome di Jo \u00e8 Brooke), ma non aver fatto nulla perch\u00e9 non la metterebbe mai in pericolo.\nDurante la stagione Jo, dopo aver ottenuto il ruolo di capo degli specializzandi, si rende conto in pi\u00f9 occasioni che il fatto di essere ancora legalmente sposata con Paul, la tiene sotto il suo potere e per questo prende coraggio e chiede il divorzio da lui. L'uomo per\u00f2 la rintraccia e si presenta al Grey-Sloan Memorial facendola sentire in pericolo, soprattutto quando Jo cerca di far allontanare da lui la nuova compagna che mostra chiari segni di violenza domestica, (evidentemente l'uomo non ha cambiato abitudini). Tuttavia una mattina l'uomo viene investito, e anche se inizialmente la colpa sembra ricadere su Jo e Alex, alla fine il vero colpevole si costituisce. Jo, che \u00e8 ancora sua moglie per la legge, decide di far staccare la spina a Paul e donarne gli organi. Finalmente libera dal suo incubo, Jo chiede ad Alex di sposarla, cosa che avviene, dopo non poche peripezie, nel finale di stagione, e Jo decide di cambiare il suo cognome in Karev. Poco prima del matrimonio fa un viaggio con Alex che le presenta sua madre Helen, dalla quale si era allontanato per anni perch\u00e9 affetta da schizofrenia, ma che ora sembra stare meglio. All'inizio della quindicesima stagione Jo \u00e8 in luna di miele con Alex ma si concentra cos\u00ec tanto sui suoi studi di medicina innovativa che i due tornano prima del previsto, e la ragazza comincia a lavorare come Membro di Medicina Innovativa in collaborazione dapprima con Meredith e in seguito con Miranda Bailey; il suo matrimonio comunque va a gonfie vele e lei sta accanto al marito, ora primario dell'ospedale. Inoltre in questa stagione la ragazza rincontra un suo vecchio compagno del college, Atticus Lincoln, detto \"Link\", che arriva al Grey-Sloan Memorial come nuovo primario di chirurgia ortopedica. Nella stessa stagione decide di cercare la madre biologica e di parlarle, quando la incontra scopre che la madre ha una bella vita, ha due figli, un marito e una casa grande, cosa che cambia l'idea che Jo aveva prima dell'incontro. Quel giorno scopre che la madre era stata violentata dal padre e da l\u00ec era stata concepita, alla sua nascita ricordava troppo il padre, cos\u00ec la madre decise di abbandonarla. Jo dopo l'incontro entra in un grave periodo di depressione: si rifiuta di parlare con Alex, Link, Meredith e si presenta anche al lavoro ubriaca. Meredith preoccupata, dopo un po' di tempo, riesce a farla parlare e la convince a parlarle con Alex e con la Bailey per prendersi un periodo di aspettativa. In quel periodo viene mandata a fare terapia in un centro di riabilitazione. In un episodio della quindicesima stagione si scopre che i documenti del matrimonio non sono stati spediti e di conseguenza Jo e Alex non sono legalmente sposati, questo porta Jo, nel periodo di riabilitazione, a dire ad Alex che se lui dovesse lasciarla capirebbe. Dopo sua ripresa, Jo, torna a lavorare al Grey-Sloan, ma Karev le propone un lavoro da strutturata al Pac-North (ospedale in cui sta lavorando Alex da quando \u00e8 stato licenziato), cos\u00ec Jo convince la Bailey a darle un posto da strutturata al Grey-Sloan e comincia a lavorare come tale. Nella giornata di Halloween Alex porta Jo in municipio per sposarsi legalmente. Qualche giorno dopo il processo di Meredith Alex non compare pi\u00f9 e pian piano Jo comincia a preoccuparsi e a capire che non torner\u00e0. In seguito riceve una sua lettera dove le dice di aver scoperto di avere dei figli, che sono anche di Izzie, e che ha deciso di far loro da padre. Con la lettera le manda anche i documenti del divorzio e i documenti che stabiliscono che le quote del Grey-Sloan di Alex sono destinate a Jo.\nDr. Shane Ross.\nShane Ross (interpretato da Gaius Charles; stagione 10, ricorrente stagione 9) \u00e8 uno specializzando in chirurgia, molto competitivo e ambizioso. Durante la nona stagione, si interessa alla neurochirurgia con il Dr. Derek Sheperd e instaura una forte rivalit\u00e0 con la collega Heather Brooks, fino a quando quest'ultima muore folgorata durante la tempesta abbattutasi su Seattle. Sentendosi responsabile della morte della collega, che lui aveva mandato nello scantinato al suo posto per soffiarle un intervento, Shane decide di lasciare la neurochirurgia e diventa il braccio destro di Cristina Yang in cardiochirurgia, con la quale ha anche un breve flirt, prima di avere un crollo nervoso causa stress e mancanza di sonno; \u00e8 in questa occasione che commette degli errori che costano la vita al padre di Alex Karev. Alla fine della decima stagione, lascer\u00e0 Seattle per andare a lavorare a Zurigo seguendo il suo mentore, la Dott.ssa Yang, ora a capo di una clinica privata nella citt\u00e0 svizzera.\nDr.ssa Stephanie Edwards.\nStephanie Edwards (interpretata da Jerrika Hinton; stagioni 10-13, ricorrente stagione 9) \u00e8 una specializzanda in chirurgia, sveglia e intelligente. Durante il secondo anno di specializzazione, dopo aver sperimentato diverse discipline, si innamora della neurochirurgia e diventa il braccio destro di Amelia Shepherd. Nella nona stagione aveva intrapreso una relazione con Jackson Avery, che per\u00f2 era terminata malamente quando quest'ultimo, innamorato di April Kepner, aveva interrotto il matrimonio della donna per dichiararsi, senza nemmeno aver prima parlato a Steph. \u00c8 la migliore amica di Jo Wilson, nonch\u00e9 la specializzanda del loro anno pi\u00f9 talentuosa in chirurgia; Stephanie era amica e collega di Heather Brooks (morta dopo la tempesta a causa di una scossa nello scantinato dell'ospedale). La Edwards, nonostante sia molto dotata, decider\u00e0 di lasciare il lavoro in ospedale volendo cambiare la propria vita, in seguito a un sequestro e poi incendio del quale \u00e8 protagonista nella tredicesima stagione e in cui riporta grosse ustioni. Durante la specializzazione si scopre qualcosa in pi\u00f9 del suo passato: da bambina era spesso ricoverata in ospedale a causa dell'anemia falciforme di cui soffre e questo ha probabilmente influito sulla sua decisione di studiare medicina; anche per questa ragione, dopo l'incendio, Stephanie decider\u00e0 di andarsene, perch\u00e9 capisce che la vita \u00e8 breve e lei l'ha gi\u00e0 trascorsa per troppo tempo chiusa tra le mura ospedaliere, prima da paziente e poi da medico.\nDr.ssa Leah Murphy.\nLeah Murphy (interpretata da Tessa Ferrer; stagione 10, ricorrente stagioni 9 e 13) \u00e8 una specializzanda in chirurgia, istintiva e spesso insicura. All'inizio della nona stagione ha una cotta per Alex Karev, con il quale ha avuto un breve flirt. Alla fine della nona stagione rivela ai suoi compagni di essere stata in realt\u00e0 inserita nel programma d'internato in chirurgia al Grey-Sloan, per intercessione di Mark Sloan, che ebbe una breve relazione con sua madre anni prima. Era grande amica e coinquilina di Heather Brooks, morta durante la tempesta. Nella decima stagione ha una breve relazione con Arizona Robbins e quando questa torna con la moglie, la ragazza decide di denunciare Callie alle risorse umane perch\u00e9 si sente trattata male a causa di quanto accaduto con la Robbins; da questa denuncia si scatena il panico per le nuove regole severe riguardo alle relazioni in ospedale tra colleghi e in particolare con i sottoposti (soprattutto Jo si arrabbia molto per questa denuncia, dal momento che le crea difficolt\u00e0 nella sua relazione con Alex, anche se inizialmente crede sia stata opera di Stephanie). Alla fine della decima stagione, viene licenziata perch\u00e9 non sembra essere portata per la chirurgia e ottiene un lavoro presso un laboratorio di ricerca medica. Fa il suo ritorno nel sesto episodio della tredicesima stagione per conoscere Maggie Pierce e apprendere le sue tecniche, dopo aver continuato con impegno il suo percorso di specializzazione, diventando una \"prima della classe\". Cos\u00ec passer\u00e0 parte della tredicesima stagione nel reparto di cardiochirurgia, diventando il braccio destro della Pierce, pur avendo a volte delle difficolt\u00e0 nel seguire i metodi d'insegnamento di Maggie. All'inizio della quattordicesima stagione inspiegabilmente il suo personaggio non compare sulle scene, forse perch\u00e9 trasferitasi in un altro ospedale per finire il suo internato.\nDr.ssa Amelia Shepherd.\nAmelia Shepherd (interpretata da Caterina Scorsone: stagione 11-in corso, guest 7-8, ricorrente stagione 10) \u00e8 la pi\u00f9 piccola delle quattro sorelle di Derek Shepherd, con il quale condivide la professione di neurochirurgo. Profondamente segnata dall'omicidio del padre, di cui \u00e8 stata testimone insieme con Derek da bambini, ha avuto una vita difficile, infatti \u00e8 pi\u00f9 volte caduta nella dipendenza da medicinali e droga. Dopo alcuni anni trascorsi in California a lavorare presso la clinica privata Ocean Side di Los Angeles, insieme con Addison Montgomery (sua ex cognata, protagonista della serie spin-off \"Private Practice\", di cui Amelia diventa uno dei personaggi principali), decide di trasferirsi a Seattle, per lavorare presso il Grey-Sloan Memorial Hospital. Nel corso dell'undicesima stagione stringe un legame di amicizia con la cognata Meredith, mentre entra in conflitto con il fratello, in quanto entrambi ambiscono al posto di primario di neurochirurgia dell'ospedale, temporaneamente lasciato da Derek, che lo rivorrebbe indietro. Successivamente avr\u00e0 lei il posto in seguito alla morte del fratello, che dovr\u00e0 affrontare alla fine dell'undicesima stagione. Dopo questo tragico evento, tra Amelia e Owen Hunt, scatta un bacio e sembra che i due potrebbero mettersi insieme, per\u00f2 l'uomo parte subito dopo per una missione da medico di guerra. Amelia in questo periodo va a vivere con Meredith e Maggie Pierce, la sorellastra della cognata, legando con entrambe. Stringe inoltre un rapporto particolare con Richard Webber, in quanto entrambi frequentano le riunioni degli alcolisti anonimi per le loro vecchie dipendenze e condividere questo fatto li porta a confidarsi o confrontarsi in varie occasioni. Nella dodicesima stagione quando Owen torna, i due avviano una relazione, che, tra alti e bassi, li porta infine a sposarsi al termine della stagione.\nDurante la tredicesima stagione, dopo varie incomprensioni che si susseguono a un test di gravidanza che risulta negativo mentre cercano di avere un figlio, i due sembrano essere giunti alla fine della loro relazione. In realt\u00e0, infatti, Amelia non ha mai voluto il bambino poich\u00e9 a Los Angeles ha dovuto affrontare la morte del suo primo figlio nato anencefalo, evento che l'ha perci\u00f2 devastata sotto questo punto di vista.\nTuttavia, nella quattordicesima stagione, quando durante uno studio al cervello femminile guidato dalla sorella di Andrew, Carina Deluca, Amelia scopre di avere un tumore al cervello, i due si riavvicinano, anche se per poco; la guarigione infatti fa finalmente capire ad Amelia di voler porre fine alla relazione dato che in realt\u00e0 non si amano pi\u00f9, cos\u00ec i due divorziano restando per\u00f2 comunque buoni amici. Amelia sprona inoltre Owen ad andare in Germania dalla sua vecchia amica Teddy, perch\u00e9 convinta che lui la ami, ma quando lui torna a Seattle e prende in affidamento un bambino, Leo, la cosa fa riavvicinare nuovamente la coppia, che, sentendo di provare ancora qualcosa l'uno per l'altra, cerca di costruire una nuova famiglia, aiutando anche la ragazza madre del bambino, Betty, che \u00e8 una tossicodipendente e che Amelia prende sotto la propria ala.\nI problemi tra Amelia e Owen non sono per\u00f2 finiti perch\u00e9, durante la quindicesima stagione, l'ex fiamma di Owen, Teddy, torna dal suo passato rivelando di essere rimasta incinta quando sette mesi prima lui era andato a trovarla ed erano stati insieme. Nonostante l'indecisione e ambiguit\u00e0 dei suoi sentimenti, Owen sembra scegliere di restare con Amelia, pur volendo riconoscere il nascituro, ma le sue incertezze e gelosie verso Teddy fanno allontanare ancora una volta Amelia.\nNella stessa stagione Amelia intanto ha un grande successo professionale: asportandole un tumore infatti salva la vita a Catherine Avery, insieme con il collega neurochirurgo, Thomas Koracick. Nella stessa stagione, Amelia si avvicina sentimentalmente al dottor Atticus Lincoln \u201cLink\". Nella sedicesima stagione confessa di essere stata attratta da Carina DeLuca e scopre anche di essere incinta. Inizialmente, pensando di essere di circa 20 settimane, \u00e8 convinta che il padre sia Link, ma durante un controllo scopre di essere di 24 settimane e si rende conto che potrebbe essere di Owen. Quando comunica a Link che potrebbe non essere il padre del bambino si allontanano, lui la esorta a fare il test di paternit\u00e0 ma lei ammette di non essere pronta. Successivamente comunicher\u00e0 la paternit\u00e0 a Link e proseguir\u00e0 la gravidanza fino al parto avvenuto alla fine della sedicesima stagione.\nDr.ssa Maggie Pierce.\nMargaret \"Maggie\" Pierce (interpretata da Kelly McCreary; stagione 11-in corso, guest 10) \u00e8 un cardiochirurgo che viene assunta come nuovo responsabile del reparto di cardiochirurgia presso il Grey-Sloan Memorial Hospital, dopo la partenza di Cristina Yang. \u00c8 la figlia nata dalla relazione extraconiugale tra Richard Webber ed Ellis Grey, data segretamente in adozione da quest'ultima, pertanto \u00e8 sorellastra di Meredith Grey, che ne ignorava l'esistenza fino al suo arrivo in ospedale. Ha avuto un'infanzia felice grazie ai suoi affettuosi genitori adottivi, che in pi\u00f9 occasioni la mettono in imbarazzo per i loro modi piuttosto provinciali; durante il college era, per sua stessa ammissione, la classica secchiona sfigata, isolata e bullizzata. Nell'undicesima stagione instaura con fatica un legame con Meredith, ma rifiuta di avere contatti con Richard, tuttavia con il passare del tempo i due lentamente creeranno un loro rapporto. Nella dodicesima stagione va a vivere con Amelia (con la quale stringe un legame tra sorelle) e Meredith a casa di quest'ultima, cercando di aiutarla con i bambini dopo la morte del marito. Nello stesso periodo si innamora di Andrew Deluca, con il quale ha un breve flirt, ma in seguito lui la lascia e alla fine della stessa stagione Maggie s'innamora del nuovo collega cardiochirurgo Nathan Riggs, innamorato per\u00f2 a sua volta di Meredith, che lo contraccambia. Durante la tredicesima stagione diventa il mentore della specializzanda Leah Murphy, tornata dopo anni nell'ospedale e di cui solo Maggie, che non l'aveva conosciuta in passato, pare essere entusiasta. Dopo aver affrontato la morte della madre adottiva, Diane, che ha un tumore al seno, Maggie si avvicina a Jackson Avery e alla fine della tredicesima stagione, anche grazie alle parole della stessa ex moglie di lui, April, si rende conto che tra loro c'\u00e8 un'attrazione reciproca. Durante la quattordicesima stagione quindi i due incominciano a flirtare per poi intraprendere una relazione, (rivelandola ben presto ai rispettivi genitori, Richard Webber e Catherine Avery, che sono sposati tra loro), che diventer\u00e0 pi\u00f9 stabile, seppur con alti e bassi iniziali, nella quindicesima stagione. In questa stessa stagione Meredith confessa titubante a Maggie di star frequentando il suo ex Andrew, preoccupata di una sua reazione negativa, ma per Maggie non ci sono problemi al riguardo. Inoltre riceve la visita in ospedale di una sua vecchia compagna del college, che non perdeva occasione per tormentarla con atti di bullismo quando erano ragazzine; la donna \u00e8 gravemente malata e dopo aver ricevuto parecchi pareri negativi da altri dottori, vorrebbe che fosse Maggie a operarla, in quanto negli anni si \u00e8 costruita la fama della pi\u00f9 brava nel settore: dopo alcune titubanze la Pierce decide di acconsentire all'intervento e lo porta a termine con successo. Durante un campeggio lei e Jackson scoprono di avere diverse divergenze e di non essere adatti l'uno per l'altro e successivamente mettono fine alla loro relazione. Nella sedicesima stagione conosce Sebi (Sabrina) e Chris, nonch\u00e9 la nipote e il fratello di Richard, Sebi confessa di averli raggiunti per un tumore al cuore (un mixoma) che si espande in fretta, ma comunica anche di non voler essere operata dalla cugina anche se \u00e8 uno dei migliori cardiochirurghi. Quando \u00e8 in pericolo di vita, Richard esorta il fratello ad acconsentire all'operazione fatta da Maggie, ma a causa di un fraintendimento con lo staff medico del Pac-North Sebi muore e in seguito Chris Webber denuncia Maggie per omicidio colposo. Ad una cena con Catherine e Richard, lei e Jackson scoprono che i due si stanno separando.\nDr. Benjamin Warren.\nBenjamin Warren (interpretato da Jason George; stagioni 12-14, ricorrente stagioni 6, 8-11, 15-in corso; guest 7) \u00e8 un medico anestesista del Mercy West Hospital che arrivato al Seattle Grace, dopo la fusione tra i due ospedali, fa la conoscenza di Miranda Bailey, con la quale incomincia a frequentarsi. La loro esordiente relazione per\u00f2 finisce all'inizio della settima stagione per volere di Miranda, che scioccata dalla sparatoria a cui ha assistito in ospedale, non pu\u00f2 sostenere legami con nessuno al momento in quanto, gli dice, ha bisogno di tempo per ritrovare se stessa. L'uomo cerca cos\u00ec di evitare Miranda in ospedale per mesi, nel tentativo di non turbarla, ma in realt\u00e0 l'aspetta perch\u00e9 ha capito che lei avesse bisogno solo di tempo; ecco perch\u00e9 ci rimane molto male quando viene a sapere da Derek Sheperd che la donna ha invece intrapreso una relazione con un infermiere dell'ospedale, e decide cos\u00ec di riconquistarla. Nell'ottava stagione Ben torna finalmente insieme con Miranda e poco tempo dopo va gi\u00e0 a vivere con lei e suo figlio. Nella nona stagione Ben sposa Miranda e subito dopo il viaggio di nozze parte per Los Angeles, per incominciare il suo internato di chirurgia presso l'UCLA; tuttavia nella decima stagione l'uomo lascer\u00e0 inizialmente la chirurgia per poter stare vicino alla moglie, ma avr\u00e0 l'opportunit\u00e0 di proseguire la specializzazione al Grey-Sloan, dove si era liberato un posto dopo la morte di Heather Brooks. In questo periodo sembra rivelarsi il pi\u00f9 promettente degli specializzandi; sembrerebbe anche portato per la chirurgia plastica, guidato da Jackson Avery che vuole ricreare \"la banda dei plastici\".\nDurante la dodicesima stagione commette per\u00f2 alcuni gravi errori che gli costano prima una sospensione di alcuni giorni dal programma, e in seguito un allontanamento di sei mesi, cosa che comporta degli attriti nel suo matrimonio dato che la moglie \u00e8 anche il suo capo. I loro litigi proseguiranno per tutta la stagione, in quanto Ben vorrebbe tornare a fare l'anestesita durante il periodo di sospensione ma la moglie non si fida pi\u00f9 di lui. A fine stagione l'uomo si trova da solo in casa con April, che ha le doglie ed \u00e8 costretto a praticare un cesareo d'emergenza per evitare che il bambino soffochi, cos\u00ec, superata la paura iniziale, Ben salva madre e figlia con successo e riconquista la fiducia della Bailey. Per tutta la durata del suo internato Ben si trover\u00e0 spesso diviso tra la lealt\u00e0 verso Miranda che gli chiede informazioni su cosa accade tra gli specializzandi, e l'amicizia e complicit\u00e0 che lo legano a loro. Durante la quattordicesima stagione, anzich\u00e9 completare l'ultimo anno di specializzazione in chirurgia, Ben cambia nuovamente idea su cosa voglia fare e incomincia un corso di preparazione per diventare vigile del fuoco, portandolo a termine a met\u00e0 della stagione, (le sue vicende come pompiere vengono da allora narrate in Station 19, secondo spin-off della serie, di cui Warren \u00e8 protagonista). Questa decisione comporta grande stress in Miranda, che nella quattordicesima stagione rischia un infarto e nella successiva si allontana da lui perch\u00e9 sull'orlo di una crisi psicologica. Ben si sentir\u00e0 ferito dall'allontanamento della moglie, ma con il tempo i due si riappacificheranno. Durante la quindicesima stagione e nella seconda met\u00e0 della quattordicesima, il suo personaggio compare saltuariamente durante le puntate crossover, in cui \u00e8 necessario l'intervento dei pompieri nella storia.\nDr. Andrew DeLuca.\nAndrew DeLuca (interpretato da Giacomo Gianniotti; stagioni 12-17, guest 11) \u00e8 uno specializzando in chirurgia, al primo anno di internato. Di origine italiana, quando era ancora un ragazzino si trasfer\u00ec negli Stati Uniti con la madre in seguito alla separazione dei genitori, mentre sua sorella rimase in Italia con il padre. Al suo arrivo al Grey-Sloan Memorial si finge uno strutturato e per questo si attira le antipatie dei suoi colleghi, che non vorranno essere suoi coinquilini; per questo motivo affitta una stanza nell'appartamento di Arizona Robbins, che dopo la separazione dalla moglie cercava proprio un affittuario. La convivenza tra i due fa nascere un buon rapporto di amicizia. Poco dopo il suo arrivo instaura una relazione, inizialmente clandestina, con il suo superiore Maggie Pierce, ma poco tempo dopo la lascia restando comunque in buoni rapporti. Alla fine della dodicesima stagione viene aggredito da Alex Karev che, a causa di un equivoco, pensa stia per andare a letto con la sua fidanzata Jo Wilson. In seguito alle confidenze della ragazza per\u00f2 Andrew si interessa realmente a Jo, che invece lo rifiuta; durante la tredicesima stagione De Luca decide comunque di ritirare le accuse contro Karev, solo per evitare altri problemi e sofferenze a Jo.\nAll'inizio della quattordicesima stagione rientrando a casa, De Luca trova la sua coinquilina Arizona in atteggiamenti intimi con un'altra donna, che in realt\u00e0 \u00e8 sua sorella Carina De Luca, arrivata in citt\u00e0 senza avvisare. Sar\u00e0 proprio lei, assunta al Grey-Sloan come ricercatrice sul funzionamento del cervello femminile in relazione all'orgasmo, a scoprire insieme con il fratello il tumore di Amelia Sheperd, che si era recata nella stanza delle RM come volontaria per la ricerca. Andrew prometter\u00e0 quindi ad Amelia di mantenere segreta quest'informazione, trovandosi per\u00f2 alquanto a disagio per questo motivo; inoltre star\u00e0 vicino alla donna prima e dopo l'operazione, durante la quale assiste il neurochirurgo Thomas Koracick, giunto appositamente su chiamata di Amelia. Quando quest'ultima ha difficolt\u00e0 a rendersi conto di essere guarita \u00e8 proprio De Luca a mostrarle il tumore rimosso e a farla sentire meglio anche grazie ai suoi consigli riguardo al suo matrimonio con Owen, ormai giunto al capolinea.\nNel corso della stagione Andrew ritrova, tra le nuove matricole del Grey-Sloan Memorial Hospital, una sua ex, Sam Bello, con cui ha avuto una storia tormentata e bizzarra. Nonostante i due sappiano dagli avvenimenti del passato quanto non vadano bene l'uno per l'altra, finiscono per intraprendere una relazione sessuale, fino a quando non si dichiarano reciprocamente il proprio amore; le cose sembrano quindi andare per il meglio e i due vorrebbero addirittura andare a vivere insieme, quando purtroppo Sam rischia l'espulsione dal paese a causa di una semplice multa per semaforo rosso, (la ragazza infatti \u00e8 nata a El Salvador, pur essendo cresciuta da sempre negli USA e potrebbe essere rispedita nel suo paese di origine). Meredith e la Bailey aiutano Sam a guadagnare tempo e le trovano una via di fuga in Svizzera, presso la clinica che dirige Cristina Yang: questa frettolosa partenza pone quindi fine alla relazione con De Luca, che saluta Sam promettendole di andarla a trovare non appena possibile, ma lei tronca il loro rapporto spiegandogli che non vuole che si debba sacrificare anche lui, solo perch\u00e9 lei \u00e8 costretta a partire.\nDurante la quindicesima stagione De Luca si sente sempre pi\u00f9 attratto dal suo superiore, il chirurgo Meredith Grey, che riesce a conquistare dopo qualche difficolt\u00e0 e rivalit\u00e0 iniziali, e con la quale avvia una relazione. A met\u00e0 di questa stagione riceve una visita inaspettata da parte del padre che non vede da anni e con cui non ha un buon rapporto; in effetti qualche puntata prima il ragazzo, parlando in italiano, si era sfogato sul passato del padre, che sembra aver operato in maniera irresponsabile dei pazienti, uccidendone alcuni e averla passata liscia grazie ai soldi e alle conoscenze. Durante la stagione il rapporto con Meredith si evolve fino a quando lui non le dichiara il suo amore, spiazzandola; a seguito di una frode assicurativa attuata dalla Grey in buona fede per aiutare un paziente, Andrew decide di prendersi la colpa al posto suo. Durante il processo per la licenza medica di Meredith, lei gli confessa che se dovesse perdere l'abilitazione probabilmente metterebbe fine alla loro storia, dopo aver saputo la decisione della commissione e che quindi Meredith terr\u00e0 la sua licenza, Andrew le dice di prendersi una pausa e di riflettere, perch\u00e9 sente che non lo tratta come se fosse al suo livello e che non si sente totalmente rispettato. Mentre si stanno lavando per un intervento, Jackson gli fa notare che non sono effettivamente allo stesso livello, che Meredith \u00e8 a un livello molto pi\u00f9 alto e questo spinge Andrew a voler parlare con Meredith e riappacificarsi. DeLuca si trova ad affrontare un caso complicato e chiama un'esperta in diagnostica per aiutarlo, ovvero la dottoressa Lauren Riley (interpretata da Shoshannah Stern). Mentre cerca di curare la paziente, Andrew comincia a manifestare diversi sintomi del bipolarismo di tipo 1, malattia da cui \u00e8 affetto anche il padre. Durante la sedicesima stagione, contribuir\u00e0 alle cure del dottor Webber e alla fine della stagione \u00e8 visibilmente scosso ed esausto, conscio probabilmente di essere bipolare come il padre.\nNella diciasettesima stagione, Andrew \u00e8 ormai uno strutturato e segue con attenzione la terapia e lo stile di vita adatto alla sua malattia; inoltre, aiuta la Dtt.ssa Altman a cercare le cure per Meredith, colpita dal Covid-19. Purtroppo per\u00f2 De Luca non vedr\u00e0 mai la collega e amica guarire, in quanto viene accoltellato mentre segue una trafficante di esseri umani gi\u00e0 sfuggitagli una volta quando non era lucido a causa della malattia. Dopo due interventi il giovane dottore perde quindi la vita e appare in una visione a Meredith che durante il decorso del virus si trova in una specie di mondo spirituale. La Dott.ssa Grey lo saluta e lo vede raggiungere la mamma persa anni prima, conscia che se ne sia andato per sempre, ma in pace.\nDr. Nathan Riggs.\nNathan Riggs (interpretato da Martin Henderson; stagioni 12-14) \u00e8 un chirurgo cardiotoracico, impulsivo ma competente, che nella dodicesima stagione arriva al Grey-Sloan Memorial per esguire un'operazione su richiesta di April Kepner, che ha conosciuto durante l'esperienza di quest'ultima negli ospedali da campo in Giordania. Quasi subito dopo il suo arrivo viene assunto nel reparto di cardiochirurgia dell'ospedale, con a capo Maggie Pierce, con la quale si scontra spesso su come gestire i pazienti in arrivo. Sin dall'inizio mostra di avere dei dissapori irrisolti con Owen Hunt, infatti quest'ultimo arriver\u00e0 a colpirlo con un pugno durante un litigio; tutto \u00e8 dovuto al fatto che Owen lo incolpa della scomparsa della propria sorella anni prima. Durante la serie si innanora di Meredith Grey, ma tra loro sorgeranno fin da subito vari ostacoli (primo fra tutti il fatto che Meredith \u00e8 ancora legata al defunto marito, Derek). La sorellastra di Meredith, Maggie, inoltre, durante la tredicesima stagione, si invaghisce dell'uomo, facendo sentire in colpa Meredith tanto da tenere segreta la relazione con lui. All'inizio della quattordicesima stagione inoltre torna il suo grande amore, Megan (sorella di Owen e fidanzata di Nathan quando lavoravano nell'esercito) che a differenza di quanto si credeva non \u00e8 morta ma era stata rapita in Iraq, segregata per 10 anni ed \u00e8 stata ritrovata solo ora. Nathan e Megan tornano quindi insieme, con la benedizione di Meredith che sprona l'uomo a correre dalla sua amata, dal momento che lui pu\u00f2 farlo a differenza sua. La coppia decide quindi di trasferirsi a Malib\u00f9 per cominciare una nuova vita insieme, anche con Farouk (figlio adottivo di Megan).\nDr. Levi Schmitt.\nLevi Schmitt (interpretato da Jake Borelli; stagione 16-in corso, ricorrente stagioni 14-15) \u00e8 uno specializzando del primo anno al Grey-Sloan, piuttosto imbranato e soprannominato \"Occhiali\" dagli altri medici, a causa di un incidente nel quale fece cascare i propri occhiali da vista in un paziente aperto sul tavolo operatorio. Quando era appena arrivato, Jo Wilson ha un rapporto sessuale con lui, nel periodo di rottura con Karev. Frequenta lo stesso anno degli specializzandi Vik Roy, Sam Bello, Taryn Helm, Dahlia Qadri e Casey Parker. Durante la quindicesima stagione fa coming out, prendendo consapevolezza del proprio orientamento sessuale grazie a Nico Kim, un borsista di ortopedia, con il quale intraprende una relazione; nello stesso periodo Schmitt acquisisce maggiore consapevolezza di se stesso e migliora anche in ambito medico.\nDr. Thomas \"Tom\" Koracick.\nThomas Koracick (interpretato da Greg Germann; stagione 16-17, ricorrente stagioni 14-15, guest 18) \u00e8 un neurochirurgo, che \u00e8 stato professore di Amelia Shepherd alla Johns Hopkins University, e che la donna chiama quando scopre di avere un tumore al cervello; Koracick la opera con successo e, in seguito al divorzio di Amelia, i due finiscono a letto insieme. Tom \u00e8 un uomo dal carattere complesso, sembra uno sbruffone e un vero e proprio Don Giovanni, ma ha un passato doloroso alle spalle, in quanto ha perso suo figlio all'et\u00e0 di 10 anni. \u00c8 anche un vecchio amico intimo di Catherine Fox, la quale lo ha aiutato nel difficile periodo del lutto; durante la quindicesima stagione, quando alla donna viene diagnosticato un tumore in stadio avanzato, Koracick la opera con l'aiuto di Amelia, salvandole la vita. Pur lavorando altrove, torna pi\u00f9 volte al Grey-Sloan per diverse consulenze e per un progetto al quale collabora con la Shepherd. Nella quattordicesima stagione ha alcuni rapporti occasionali con April Kepner, quando quest'ultima affronta un periodo di crisi di fede, dal quale Tom la aiuta ad uscire; durante la quindicesima stagione intraprende una relazione con Teddy Altman, di cui si innamora nonostante questa sia incinta di Owen Hunt, e non ascolta i consigli di Amelia che lo mette in guardia dalla possibilit\u00e0 di uscire ferito da questa storia. Alla nascita della figlia di Teddy capisce che lei e Owen si sono messi insieme, ripete pi\u00f9 volte a Teddy i suoi sentimenti ma lei lo rifiuta dicendo di amare Owen. A met\u00e0 della sedicesima stagione Teddy si presenta nel suo hotel e hanno un rapporto sessuale.\nDurante la diciassettesima stagione, il dottore risulta positivo al COVID-19 che lo constringe alla quarantena. Guarito, nelle ultime puntate della stagione si trasferisce a Boston assieme a Jackon Avery e April Kepner.\nDr. Atticus \"Link\" Lincoln.\nAtticus Lincoln (interpretato da Chris Carmack; stagione 16-in corso, ricorrente stagione 15) \u00e8 il nuovo chirurgo ortopedico, si fa chiamare da tutti \"Link\", e ha un fisico particolarmente prestante, tanto da attirare spesso le attenzioni su di s\u00e9; alquanto competente nel suo settore, di frequente sembra essere precipitoso e superficiale a causa del suo modo di ragionare e agire molto velocemente. \u00c8 un vecchio amico e compagno del college di Jo Wilson, dalla quale si era allontanato non sapendo degli abusi che la ragazza subiva dal primo marito Paul. Sin dal suo arrivo, Link si mostra particolarmente interessato a Meredith, anche su spinta di Jo, e ci prova varie volte con la donna, la quale per\u00f2 inizialmente lo rifiuta bruscamente; in seguito si innesca una sorta di triangolo amoroso tra lui, Meredith e Andrew DeLuca, l'altro pretendente della Grey, dal quale Link viene sconfitto. L'atteggiamento di Lincoln \u00e8 sempre sorprendentemente positivo, anche davanti alle situazioni peggiori, in quanto quando era soltanto un bambino gli fu diagnosticato un grave tumore, e l'aver sconfitto una battaglia cos\u00ec grande lo spinge a voler vedere sempre il lato bello della vita. Verso la fine della quindicesima stagione Link va a letto con Amelia Shepherd, dopo che i due di incontrano casualmente a un convegno a San Diego; in seguito si trovano ad affrontare insieme le sorelle di Amelia e lui prende le sue difese, da quel momento la relazione tra i due si evolve sempre pi\u00f9, tanto da spingere Link a chiedere ad Amelia se il suo rapporto con l'ex marito Owen sia definitivamente finito e se il rapporto che stanno costruendo sia serio o meno. Quando Amelia scopre di essere incinta, nasce il problema di chi sia il padre, dato che al momento del concepimento Amelia aveva avuto rapporti sessuali sia con Owen che con Link, e nonostante entrambi gli uomini la esortino a fare il test di paternit\u00e0, per Amelia sono necessari diversi mesi per decidere a farlo, durante i quali Owen si riavvicina a Teddy mentre Link sembra voler fare sul serio sempre di pi\u00f9. Dopo settimane, alla fine, Amelia rivela a Link di aver fatto il test ma di non aver bisogno di sapere il risultato perch\u00e9, comunque vadano le cose, lei intende crescere il bambino da sola assieme alle sorelle. Link inizialmente \u00e8 rattristato dalla notizia, ma poi Jo gli fa capire che ci\u00f2 che Amelia sta facendo \u00e8 dargli l'opportunit\u00e0 di scegliere dato che la loro relazione \u00e8 iniziata in pratica assieme alla gravidanza, allora Link si presenta da Amelia e le comunica che l'ama e vuole stare con lei, chiunque sia il padre del bambino. In risposta Amelia lo bacia, gli dice che ricambia e gli comunica che il test ha rivelato che il bambino \u00e8 suo. Qualche mese dopo Amelia entra in travaglio, ma Link non pu\u00f2 assistere alla nascita del figlio perch\u00e9 impegnato con la sostituzione della protesi d'anca di Richard Webber.\nDr. Hayes.\nCormac Hayes (interpretato da Richard Flood; stagioni 16 - in corso)"}
{"id": "862957", "revid": "439868", "url": "https://it.wikipedia.org/wiki?curid=862957", "title": "Ducato di Ferrara", "text": "Il Ducato di Ferrara, a volte chiamato anche in modo estensivo Ducato di Ferrara, Modena e Reggio, \u00e8 l'antica entit\u00e0 statuale sotto il controllo della casata Este e legata da vincoli di vassallaggio con lo Stato Pontificio iniziata nel 1471 e terminata nel 1598. I duchi di Ferrara governarono il ducato sino al momento della devoluzione.\n\"Ducatus Ferrariae\" altomedievale.\nL'antico \"ducatus Ferrariae\", nominato per la prima volta (755 circa) al tempo del re longobardo Desiderio, faceva parte dei territori dell'esarcato di Ravenna (la \u00abRom\u00e0nia\u00bb), e quindi dei domini della Chiesa.\nIl marchese Tedaldo di Canossa ottenne (984 circa) dal sommo pontefice il possedimento per s\u00e9 ed i suoi eredi, dietro pagamento di un tributo. Il tramonto dei Canossa si consum\u00f2 con la morte (1115) della gran contessa Matilde di Canossa, proprio mentre a Ferrara nacque e si consolid\u00f2 l'istituto comunale, che pose fine all'antico \"ducatus\".\nDal comune alla signoria Estense.\nIl libero comune di Ferrara si realizz\u00f2 per circa 150 anni e termin\u00f2 nel 1208, quando Azzo VI d'Este instaur\u00f2 la signoria cittadina della casata Este, di parte guelfa. Da questo momento, gli Este estesero il loro dominio anche sulle terre di Modena e Reggio Emilia.\nFerrara e i suoi domini facevano parte giuridicamente dello Stato Pontificio, mentre Modena e Reggio rientravano nei domini del Sacro Romano Impero, pertanto i signori d'Este erano feudatari del Papa per il territorio di Ferrara, e dell'imperatore per i territori di Modena e Reggio.\nDucato di Ferrara.\nNel 1471 il signore Borso d'Este, che dal 1452 era gi\u00e0 duca di Modena e Reggio, ottenne dal papa Paolo II il titolo ducale anche per Ferrara, poco prima della morte.\nDopo Borso, alla guida del ducato di Ferrara si avvicendarono 4 signori:\nIl territorio originario del ducato includeva l'attuale provincia di Ferrara, eccezion fatta per Cento che entrer\u00e0 nei possessi estensi solo nel 1502, e per il Polesine di Rovigo. La penetrazione nel contado inizi\u00f2 nella seconda met\u00e0 del XII secolo: Comacchio fu occupata nel 1299. A sud il confine con il comune di Bologna era marcato dal Navile. Tra il 1288 ed il 1289 i comuni di Modena e poi di Reggio si assoggettarono volontariamente agli Estensi. Reggio per\u00f2 venne subito persa e sar\u00e0 riconquistata solo nel 1409.\nAll'inizio del XV secolo inizi\u00f2 l'ampliamento dello Stato verso Ravenna, culminato con la presa della Romagna estense, ossia il territorio di Lugo di Romagna. Tra il 1429 e il 1451 fece atto di dedizione a Ferrara gran parte della Garfagnana con l'importante fortezza di Castelnuovo, mentre nel 1431 si sottomisero le aree pi\u00f9 remote dell'Appennino reggiano, come Ligonchio e Piolo.\nRovigo e gran parte del Polesine andarono perduti in gran parte al termine della guerra del sale, del 1482-1484. I luoghi rimasti agli Este sulla sponda sinistra del Po, noti col nome di Transpadana ferrarese, rimasero legati a Ferrara anche dopo l'annessione dell'antica capitale estense allo Stato Pontificio e vennero separati definitivamente nel 1815. Alla fine del XV secolo furono espugnate alcune importanti rocche, quali Montecchio, poste al confine con Parma.\nDevoluzione allo Stato della Chiesa.\nAlfonso II d'Este non ebbe figli legittimi e questo permise a papa Clemente VIII di rientrare in possesso del feudo di Ferrara non riconoscendo la successione di Cesare d'Este, del ramo dei Montecchio Emilia. Il luogo di sepoltura privilegiato degli Este a Ferrara era nel monastero del Corpus Domini.\nIl ramo di Montecchio risaliva ad Alfonso d'Este, figlio del duca Alfonso I e di Laura Dianti. La relazione tra Alfonso I e Laura Dianti avvenne nel periodo successivo alla morte della moglie legittima del duca, Lucrezia Borgia, dalla quale erano nati ben tre eredi maschi. Non \u00e8 certo se Alfonso I avesse o meno sposato Laura Dianti prima di morire.\nDa questa relazione nacquero Alfonso (1527-1587) ed Alfonsino (1530-1547). Ad Alfonso il padre assegn\u00f2 la terra di Montecchio, in territorio reggiano. Nel 1549 Alfonso di Montecchio aveva sposato Giulia Della Rovere (figlia del duca di Urbino Francesco Maria I della Rovere), da cui nacque Cesare. Il 13 ottobre del 1562 l'imperatore Ferdinando I aveva elevato il territorio di Montecchio a marchesato.\nNel 1598 Cesare d'Este, designato alla successione di Alfonso II d'Este dagli Este ma non riconosciuto dal papa fu costretto a rinunciare a Ferrara perch\u00e9 minacciato di scomunica e con le forze dello Stato della Chiesa stanziate nella vicina a Faenza. Situazione diversa fu quella di Modena e Reggio, feudi imperiali, per i quali l'imperatore Rodolfo II consider\u00f2 legittima la successione degli Este di Montecchio e pertanto concesse l'investitura a Cesare d'Este.\nCesare d'Este abbandon\u00f2 cos\u00ec l'antica capitale della casata uscendo attraverso la porta degli Angeli e spostando a Modena la nuova capitale dello Stato e la sede della sua corte.\nCon la devoluzione del ducato di Ferrara allo Stato della Chiesa la legazione conserv\u00f2 il nome di \"ducato\", ma divenne di fatto una provincia di confine dello Stato Pontificio, e da quel momento la vita culturale ed economica della citt\u00e0, che aveva vissuto momenti di grandissimo splendore, sub\u00ec un forte arresto."}
{"id": "862958", "revid": "729019", "url": "https://it.wikipedia.org/wiki?curid=862958", "title": "Home Championship 1904", "text": "Il torneo di rugby Home Championship del 1904 si disput\u00f2 dal 9 gennaio al 19 marzo. Il torneo venne vinto dalla Scozia."}
{"id": "862959", "revid": "2074952", "url": "https://it.wikipedia.org/wiki?curid=862959", "title": "Segretario generale del PCUS", "text": "Il Segretario generale del Comitato centrale del PCUS () era la pi\u00f9 alta carica amministrativa del Partito Comunista dell'Unione Sovietica e veniva eletto dal plenum del Comitato centrale unitamente agli altri membri della Segreteria.\nStoria.\nLa carica di Segretario generale del Comitato centrale venne istituita nel 1922 dall'XI Congresso del Partito bolscevico, senza tuttavia essere formalizzata nello Statuto del partito, e fu assegnata dal Comitato centrale a Stalin. Dopo la morte di Lenin (21 gennaio 1924) la rilevanza del Segretario generale crebbe fino a diventare di fatto la posizione pi\u00f9 importante dell'intera Unione Sovietica. Prima del 1922, invece, tra i membri della Segreteria era scelto dapprima un Presidente e poi un Segretario responsabile, che rivestivano ruoli principalmente di carattere tecnico. Dal 1934 i verbali di elezione della Segreteria da parte del plenum del Comitato centrale non facevano menzione del titolo di Segretario generale, ma Stalin continuava ad utilizzarlo.\nDurante la ristrutturazione del partito del 1952 la carica venne formalmente abolita, e Stalin, entrato a far parte del neonato Ufficio del Praesidium del Comitato centrale, conserv\u00f2 il ruolo di membro della Segreteria e il potere effettivo. Nel 1953, con Nikita Chru\u0161\u010d\u00ebv, la carica fu reistituita con la denominazione di Primo segretario del Comitato centrale. In una prima fase, tuttavia, il potere di Chru\u0161\u010d\u00ebv sul Paese era in concorrenza con quello del Presidente del Consiglio dei ministri Georgij Malenkov.\nDopo il fallito tentativo di rovesciare Chru\u0161\u010d\u00ebv condotto da Malenkov e dal cosiddetto gruppo antipartito nel 1957, la posizione del capo della Segreteria torn\u00f2 ad essere quella di leader di fatto dell'URSS, e tale rimase con il successore, Leonid Bre\u017enev, il cui ruolo dal 1966 venne di nuovo identificato con la denominazione di Segretario generale ed inserito nello Statuto del PCUS.\nNel 1990, con Gorba\u010d\u00ebv, si pass\u00f2 all'elezione diretta del Segretario generale e della neoistituita figura del vicesegretario da parte del Congresso e non del Comitato centrale. Nell'agosto 1991, dopo le dimissioni di Gorba\u010d\u00ebv, il vicesegretario Iva\u0161ko divenne teoricamente capo del partito, ma di fatto non ebbe modo di esercitare alcuna funzione fino allo scioglimento del PCUS."}
{"id": "862962", "revid": "1226", "url": "https://it.wikipedia.org/wiki?curid=862962", "title": "Tolkeniano", "text": ""}
{"id": "862964", "revid": "729019", "url": "https://it.wikipedia.org/wiki?curid=862964", "title": "Home Championship 1905", "text": "Il torneo di rugby a 15 Home Championship del 1905 si disput\u00f2 dal 14 gennaio al 18 marzo. Il torneo venne vinto dal Galles."}
{"id": "862970", "revid": "1718925", "url": "https://it.wikipedia.org/wiki?curid=862970", "title": "City of Blinding Lights", "text": "City of Blinding Lights \u00e8 un singolo del gruppo musicale irlandese U2, pubblicato il 6 giugno 2005 come quarto estratto dall'undicesimo album in studio \"How to Dismantle an Atomic Bomb\".\nNel 2006 il brano \u00e8 stato premiato con un Grammy Award alla miglior canzone rock.\nDescrizione.\nRiguardo l'ispirazione per comporre la canzone, il cantante Bono ha dichiarato che gli venne proprio in occasione di un loro concerto a New York durante l'Elevation Tour, poche settimane dopo gli attentati dell'11 settembre 2001. Quando le luci si sono accese, riusciva a vedere le lacrime scorrere sui visi dei fan.\nLa canzone ha aperto gran parte dei concerti del Vertigo Tour con Adam Clayton a suonare la tastiera. Durante un concerto promozionale a New York, sotto il Ponte di Brooklyn, Bono ha ricordato quando la band arriv\u00f2 per la prima volta in citt\u00e0, nel 1980, dicendo: \"\u00c8 stato un momento incredibilmente magico per le nostre vite\". Introducendo \"City of Blinding Lights\" ha aggiunto: \"Questa \u00e8 una canzone che parla dell'innocenza e della spontaneit\u00e0\".\nUtilizzo.\nIl brano \u00e8 stato usato come colonna sonora da Barack Obama durante l'annuncio della propria candidatura come Presidente degli Stati Uniti d'America, avvenuto a Springfield il 10 febbraio 2007 e suonata prima del suo discorso al convegno del Partito Democratico nel 2008. Gli U2 l'hanno eseguita live anche durante \"We are One\", la cerimonia di insediamento del neopresidente eletto, il 18 gennaio 2009.\nVideo musicale.\nIl videoclip \u00e8 stato registrato durante la tappa del Vertigo Tour al General Motors Place di Vancouver nell'aprile del 2005.\nTracce.\nTesti di Bono, musiche degli U2."}
{"id": "862979", "revid": "729019", "url": "https://it.wikipedia.org/wiki?curid=862979", "title": "Home Championship 1906", "text": "Il torneo di rugby Home Championship del 1906 si disput\u00f2 dal 13 gennaio al 17 marzo. Il torneo venne vinto dal Galles e dall'Irlanda."}
{"id": "862980", "revid": "124967745", "url": "https://it.wikipedia.org/wiki?curid=862980", "title": "The Chieftains", "text": "The Chieftains sono un gruppo tra i pi\u00f9 famosi al mondo di folk irlandese.\nIl nome Chieftain deriva dalla traduzione della parola gaelica irlandese \"Taoiseach\" (ma esistono gli analoghi t\u00f2iseach e tywysog rispettivamente in gaelico scozzese e in gallese), che significa capo clan.\nBiografia.\nI Chieftains vengono fondati nel 1963 dal piper Paddy Moloney insieme ad alcuni amici con cui gi\u00e0 suonava nei \"Ceolt\u00f3ir\u00ed Chualann\" di Se\u00e1n \u00d3 Riada: ne fanno parte il violinista Martin Fay, il suonatore di tin whistles Se\u00e0n Potts, il flautista M\u00ecche\u00e0l Tubridy, e al bodhr\u00e1n David Fallon.\nPaddy Moloney ha gi\u00e0 suonato in diversi gruppi ed \u00e8 alla ricerca di un nuovo approccio alla musica tradizionale irlandese che lo porti a suonare \"una musica che non sia mai stata ascoltata\".\nNel 1963 i Chieftains pubblicano il loro primo disco omonimo; la copertina, come nei tre album successivi \u00e8 disegnata da Edward Delaney.\nNel 1966 Fallon lascia il gruppo; per un breve periodo i Chieftains suonano senza bodhran, poi lo sostituiscono con Peadar Mercier.\nNel 1968 anche Martin Fay e Se\u00e0n Potts lasciano il gruppo per un breve periodo ed entra nella formazione dei Chieftains il violinista Se\u00e1n Keane.\nNel 1969 esce, a pi\u00f9 di cinque anni dal precedente, il secondo album \"Chieftains 2\" registrato in un weekend agli Craighall Studios di Edimburgo. Tra i brani compaiono composizioni di Turlough O'Carolan.\nNel 1970 il gruppo apre un concerto dei Fairport Convention al National Stadium di Dublino.\nI Chieftains pubblicano il loro terzo disco \"Chieftains 3\" nel 1971, registrato agli Air Studios di Londra.\nNel 1972 i Chieftains suonano a Belfast per un concerto di Carolan insieme alla Northern Ireland Orchestra della BBC e conoscono l'arpista Derek Bell.\nMoloney, che da tempo sta cercando un arpista per il gruppo, offre a Bell di entrare nei Chieftains, Bell accetta.\nNel 1974 esce \"Chieftains 4\", che vede un tributo a Se\u00e0n \u00d3 Riada con il brano \"Mne\u00e1 na he\u00c9reann\".\nNell'anno successivo pubblicano \"Chieftains 5\", disco che comporta alcune novit\u00e0 come l'uso del tiompan e l'approccio a musiche bretoni.\nIl 1975 \u00e8 infatti l'anno della svolta, i Chieftains diventano un gruppo professionista, ognuno lascia il proprio lavoro; il nuovo manager Jo Lustig organizza un concerto alla Royal Albert Hall di Londra per il giorno di San Patrizio e organizza una tourn\u00e9e negli Stati Uniti.\nNel 1976, in vista di un tour in Europa, Australia e Nuova Zelanda Mercier, ormai sessantenne e con 10 figli, decide di lasciare il gruppo. Viene sostituito da Kevin Conneff.\nIl successo cresce grazie al contributo alla colonna sonora, che vincer\u00e0 anche un Oscar, del film \"Barry Lyndon\" di Stanley Kubrick\nSempre dello stesso anno \u00e8 il concept album \"Bonaparte's Retreat\" che riguarda l'alleanza degli Irlandesi con Napoleone in funzione anti-inglese.\nPer la prima volta compaiono parti cantate, alla voce la diciassettenne Dolores Keane.\nSono del 1977 \"Chieftains 7\", una sorta di raccolta della musica preferita da ciascun membro del gruppo, e \"Chieftains live\" registrato in due serate a Boston e a Toronto.\nNel 1978, dopo le registrazioni di \"Chieftains 8\" Se\u00e0n Potts e M\u00ecche\u00e0l Tubridy lasciano il gruppo, ne entra a far parte il virtuoso flautista Matt Molloy (ex The Bothy Band e Planxty)\nNel 1979 pubblicano \"Boil the Breakfast\", che vede Conneff alla voce e, per la prima volta, il flauto di Matt Molloy. Ma l'evento pi\u00f9 importante dell'anno \u00e8 la visita di papa Giovanni Paolo II in Irlanda, i Chieftains sono chiamati a suonare davanti a pi\u00f9 di un milione di persone: suonano \"Carolan's Welcome\" prima dell'arrivo del Papa e altri brani durante la messa.\nNel 1981 esce \"Chieftains 10\", prima incursione nella musica country, con la tradizionale americana \"Cotton-eye Joe\".\nNel 1982 i Chieftains collaborano con la televisione RTE per la colonna sonora di una miniserie \"The Year of the French\".\nNel 1983 aprono il concerto dei Rolling Stones allo Slane Castle di Dublino, suonano inoltre al Capitol Building a Washington e sulla Grande muraglia cinese, dal cui concerto verr\u00e0 pubblicato \"The Chieftains in China\".\nPer i festeggiamenti del ventunesimo anniversario i Chieftains radunano anche i vecchi compagni Potts e Tubridy in un concerto alla National Concert Hall, concerto che si conclude con un omaggio a Luke Kelly.\nDello stesso anno \u00e8 la colonna sonora del film canadese \"The Grey Fox\" che viene premiata con un Genie. Nel 1986 sempre per il regista Philip Borsos incidono la colonna sonora del film \"Ballad of the Irish Horse\", colonna sonora di un documentario della National Geographic.\nNel 1987 pubblicano \"Celtic Wedding\", un concept album che vuole ricreare le atmosfere e le musiche di un matrimonio bretone del XIV secolo: \u00e8 il primo album che va alla ricerca delle radici della musica celtica nel mondo.\nDello stesso anno \u00e8 \"In Ireland\", insieme al noto flautista classico James Galway. \nPer il venticinquesimo anniversario registrano un concerto a cui partecipano anche Van Morrison, Christy Moore, Dolores Keane e Mary Black.\nNel 1988 Moloney viene insignito di una laurea honoris causa dal Trinity College di Dublino. Dalla collaborazione con Van Morrison nasce \"Irish Heartbeat\", un album che mira a unire le radici irlandesi con il blues e il soul. Sempre del 1988 \u00e8 la colonna sonora del cartone animato \"The Tailor of Gloucester\", una classica storia inglese per bambini narrata da Meryl Streep.\nNel 1989 i Chieftains vengono nominati dal governo irlandese \"Ambasciatori musicali\". Pubblicano l'album \"A Chieftains' Celebration\" che include anche musiche scozzesi, bretoni e galiziane.\nNel 1990, dopo la caduta del muro di Berlino, i Chieftains partecipano al concerto di \"The Wall\" di Roger Waters, insieme ad altri ospiti come Sin\u00e9ad O'Connor, Van Morrison, Bryan Adams, Marianne Faithfull.\nRegistrano inoltre la colonna sonora per il remake de \"L'isola del tesoro\" con Charlton Heston e Oliver Reed, Tra gli ospiti Carlos N\u00fa\u00f1ez.\nNel 1991 escono \"Over the Sea to the Skye\" tratto da alcuni concerti registrati a Brisbane con il flautista James Galway, \"The Bells of Dublin\" e la raccolta di colonne sonore \"Reel Music: the Film Scores\".\nNel 1992 pubblicano \"Another Country\" che esplora le connessioni tra la musica tradizionale irlandese e quella americana: folk, country e bluegras e \"An Irish Evening\", un \"live\" all'Opera House di Belfast con Roger Daltrey e Nanci Griffith, che vincer\u00e0 un Grammy come miglior album folk.\nNel 1993 pubblicano \"Celtic Harp\" con la Belfast Harp Orchestra, vincitore di un Grammy nel 1994.\nNel 1994 il gruppo partecipa al concerto per il venticinquesimo anniversario degli Who.\nNel 1995 i Chieftains collaborano alla colonna sonora del film Braveheart - Cuore impavido di Mel Gibson e pubblicano \"The Long Black Veil\", uno dei loro maggiori successi, con \"guest stars\" come i Rolling Stones, Van Morrison, Marianne Faithfull, Mark Knopfler, Sin\u00e9ad O'Connor, Tom Jones, Sting e Ry Cooder.\nNel 1996 esce \"Santiago\", omaggio alla musica galiziana, album che vincer\u00e0 un Grammy l'anno successivo.\nNel 1998 escono \"Long Journey Home\", colonna sonora di alcuni documentari sull'emigrazione irlandese negli Stati Uniti (Grammy nel 1998 come miglior album folk), \"Fire in the Kitchen\" e \"Silent Night: a Christmas in Rome\", una serie di canzoni natalizie riarrangiate dai Chieftains con la collaborazione di Monsignor Mario Frisina.\nNel 1999 pubblicano \"Tears of Stone\" che immortala le migliori collaborazioni tra i Chieftans e voci femminili da tutto il mondo: fra di esse Joni Mitchell, Loreena McKennitt, Sin\u00e9ad O'Connor. Nello stesso anno sono ospiti di Zucchero Fornaciari in alcune tappe del suo \"Bluesugar World Tour Mondiale\".\nNel 2000 esce \"Water from the Well\", un ritorno ai brani tradizionali irlandese, \"un viaggio in lungo e in largo per l'isola d'Irlanda\".\nNel 2002 pubblicano la raccolta \"The Wide World Over\" e \"Down the Old Plank Road: The Nashville Sessions\", una registrazione di session musicali di country, bluegrass e roots che vedr\u00e0 un secondo episodio in \"Further Down the Old Plank Road\" del 2003. Nello stesso anno muore l'arpista Derek Bell; il gruppo pubblica un tributo nel 2005 intitolato \"Live in Dublin - A Tribute to Derek Bell\".\nNel 2007 collaborano con Eros Ramazzotti per il disco \"e\u00b2\" nel quale reincidono la canzone \"Un'emozione per sempre\".\nFormazione.\nPaddy Moloney \u00e8 stato il leader del gruppo, principale compositore e arrangiatore dei brani.\nAgli inizi la band cambia pi\u00f9 volte i suoi membri, ma si stabilizza nel 1976 quando Kevin Conneff sostituisce Peadar Mercier.\nDa allora fino al 2002 i membri sono:\nNel 2002, Fay si ritira e Bell muore.\nAltri musicisti che hanno fatto parte del gruppo sono:"}
{"id": "862981", "revid": "6066", "url": "https://it.wikipedia.org/wiki?curid=862981", "title": "Chiesa di Sant' Antonio a Posillipo", "text": ""}
{"id": "862983", "revid": "23117", "url": "https://it.wikipedia.org/wiki?curid=862983", "title": "Jean-Fran\u00e7ois Gillet", "text": ""}
{"id": "862985", "revid": "142614", "url": "https://it.wikipedia.org/wiki?curid=862985", "title": "La creatura di Frankenstein", "text": ""}
{"id": "862987", "revid": "1013865", "url": "https://it.wikipedia.org/wiki?curid=862987", "title": "Syktyvkar", "text": "Syktyvkar \u00e8 una citt\u00e0 della Russia europea nordoccidentale, capitale della Repubblica dei Komi; sorge sul fiume Sysola, vicino alla sua confluenza nella Vy\u010degda.\nStoria.\nProprio questa sua posizione geografica \u00e8 all'origine del nome con cui venne dichiarata citt\u00e0 nel 1780 (\"Ust'-Sysolsk\", ); il nome attuale significa sostanzialmente la stessa cosa, dal momento che nella lingua dei Komi il fiume si chiama \"Syktyv\" e \"kar\" indica una citt\u00e0.\nLa sua fondazione rimane nel mistero, anche se sembra che fin dal XVI secolo esistesse un insediamento nella zona.\nEconomia.\nLa base dell'economia della citt\u00e0 \u00e8 costituita dall'industria forestale e, quindi, della lavorazione del legno.\nSport.\nStazione sciistica specializzata nello sci nordico, ha ospitato una tappa della Coppa del Mondo di sci di fondo 1985 e varie competizioni minori."}
{"id": "862989", "revid": "94080", "url": "https://it.wikipedia.org/wiki?curid=862989", "title": "Chieftains", "text": ""}
{"id": "862993", "revid": "729019", "url": "https://it.wikipedia.org/wiki?curid=862993", "title": "Home Championship 1907", "text": "Il torneo di rugby Home Championship del 1907 si disput\u00f2 dal 12 gennaio al 16 marzo. Il torneo venne vinto dalla Scozia."}
{"id": "862994", "revid": "80339", "url": "https://it.wikipedia.org/wiki?curid=862994", "title": "Vicegda", "text": ""}
{"id": "862999", "revid": "729019", "url": "https://it.wikipedia.org/wiki?curid=862999", "title": "Home Championship 1908", "text": "Il torneo di rugby Home Championship del 1908 si disput\u00f2 dal 18 gennaio al 21 marzo. Il torneo venne vinto dal Galles."}
{"id": "863000", "revid": "117575345", "url": "https://it.wikipedia.org/wiki?curid=863000", "title": "Herzogenrath", "text": "Herzogenrath (nel dialetto ripuario \"Herzeroa\"; in Limburghese \"Hertseraoj\"; in olandese \"\u2019s-Hertogenrade\") \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo di Colonia e alla regione urbana di Aquisgrana.\nCitt\u00e0 situata a ridosso della frontiera con i Paesi Bassi, forma di fatto un'unica conurbazione insieme alla municipalit\u00e0 olandese di Kerkrade appartenente alla provincia del Limburgo: la linea di confine tra le due entit\u00e0 \u00e8 in gran parte tracciata dalla \"Nieuwstraat\" (parola olandese letteralmente traducibile come \"strada nuova\").\nHerzogenrath si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nAmministrazione.\nGemellaggi.\nHerzogenrath \u00e8 gemellata con:\nLa citt\u00e0 intrattiene contatti amichevoli con:"}
{"id": "863001", "revid": "1058515", "url": "https://it.wikipedia.org/wiki?curid=863001", "title": "Il mostro di sangue", "text": ""}
{"id": "863003", "revid": "1632387", "url": "https://it.wikipedia.org/wiki?curid=863003", "title": "Sweeney's Men", "text": "Gli Sweeney's Men sono un gruppo folk irlandese. Sono considerati i pionieri dell'irish folk moderno e, nonostante la loro breve vita artistica, sono annoverati ancor oggi tra le band tradizionali pi\u00f9 influenti.\nBiografia.\nAlla fine degli anni sessanta il folk revival in Irlanda era prevalentemente in mano ai Dubliners e ai Clancy Brothers di Tommy Makem.\nIl gruppo viene fondato nel 1966 da Joe Dolan, Johnny Moynihan e Andy Irvine, poi Dolan viene sostituito da Terry Woods l'anno successivo. Quest'ultima formazione \u00e8 quella pi\u00f9 famosa degli Sweeney's Men.\nL'innovazione maggiore apportata alla musica tradizionale \u00e8 l'introduzione del bouzouki, strumento di origine greca a sei corde, sostituito poi nella maggior parte dei gruppi dal bouzouki a otto corde, suonato da Johnny Moynihan. Il repertorio spazia dai tradizionali irlandesi a brani scozzesi, inglesi e americani come \"Tom Dooley\".\nNel 1968 il trio pubblica \"Sweeney's Men\". Nell'estate Andy Irvine lascia il gruppo per viaggiare in Est Europa (former\u00e0 i Planxty) e viene sostituito dal chitarrista elettrico Henry McCullough.\nDopo l'esibizione al Cambridge Folk Festival la stampa parla di una svolta folk rock che segue le orme dei gruppi inglesi Fairport Convention e Pentangle.\nNel 1969 Moynihan e Woods registrano \"The Tracks of Sweeney\", oltre a nuovi arrangiamenti di brani tradizionali compaiono 4 brani originali composti da Woods.\nIl gruppo si scioglie definitivamente e Terry Woods, con la moglie Gay, entra nella formazione originaria degli Steeleye Span di Ashley Hutchings.\nMoynihan e Irvine suonano per un periodo insieme nei Planxty."}
{"id": "863004", "revid": "729019", "url": "https://it.wikipedia.org/wiki?curid=863004", "title": "Home Championship 1909", "text": "Il torneo di rugby Home Championship del 1909 si disput\u00f2 dal 16 gennaio al 20 marzo. Il torneo venne vinto dal Galles."}
{"id": "863011", "revid": "253269", "url": "https://it.wikipedia.org/wiki?curid=863011", "title": "Shane West", "text": "Ha interpretato il ruolo di Ray Barnett nella serie televisiva \"E.R. - Medici in prima linea\", il ruolo di Michael Bishop nella serie televisiva statunitense \"Nikita\". Ha avuto il ruolo di co-protagonista, insieme a Mandy Moore, nel film del 2002 \"I passi dell'amore - A Walk to Remember\".\nBiografia.\nFiglio del musicista Don Snaith e dell'avvocatessa Leah Catherine, i suoi genitori divorziarono quando aveva 4 anni.\nDopo essere apparso come comprimario in un episodio della serie tv I Viaggiatori, debutta nel 1999 nel film \"Liberty Heights\" di Barry Levinson, successivamente ottiene un piccolo ruolo in \"Dracula's Legacy - Il fascino del male\", seguito da \"A Time for Dancing\". Dopo essersi fatto conoscere per il ruolo dell'adolescente Eli Sammler nella serie televisiva \"Ancora una volta\", nel 2002 \u00e8 protagonista al fianco di Mandy Moore nel film \"I passi dell'amore - A Walk to Remember\", partecipa anche videoclip del brano portante del film \"Cry\", interpretato da Mandy Moore.\nNel 2003 interpreta Tom Sawyer ne \"La leggenda degli uomini straordinari\" al fianco di Sean Connery, nel 2004 entra nel cast della serie tv \"E.R. - Medici in prima linea\" dove interpreta il Dr. Ray Barnett, lasciando la serie nel 2007. Nel 2005 diventa la voce del gruppo punk The Germs, riformatosi dopo lo scioglimento del 1980 causato dalla morte della voce Darby Crash, del quale West prende il posto sia sul palco che sulla scena interpretandolo nel film tributo uscito l'8 agosto 2008 negli Stati Uniti, \"What We Do Is Secret\".\nNel 2010 entra a far parte del cast di \"Nikita\" nel ruolo di Michael."}
{"id": "863012", "revid": "74801", "url": "https://it.wikipedia.org/wiki?curid=863012", "title": "Monschau", "text": "Monschau \u00e8 una citt\u00e0 della Germania, nella regione urbana di Aquisgrana, nello Stato della Renania Settentrionale-Vestfalia.\nGeografia fisica.\nEstesa su di un territorio di al confine col Belgio, Monschau conta circa abitanti. Fino al 1918 si chiamava \"Montjoie\" (da pronunciarsi alla francese), quando per decreto imperiale venne introdotto il nome attuale."}
{"id": "863014", "revid": "1983214", "url": "https://it.wikipedia.org/wiki?curid=863014", "title": "Arancione internazionale", "text": "L'arancione internazionale \u00e8 un colore utilizzato per segnalare gli ostacoli aumentando il contrasto con gli oggetti circostanti e lo sfondo del cielo. \u00c8 simile all'arancione fiamma, altro colore utilizzato per la segnaletica, ma \u00e8 pi\u00f9 scuro ed ha un colore pi\u00f9 tendente al rosso, sebbene a volte i produttori non aderiscano agli standard, per cui \u00e8 difficile distinguerlo da altre tonalit\u00e0.\nIl Golden Gate Bridge e la Tokyo Tower sono dipinti con arancione internazionale, come le tute pressurizzate utilizzate dall'equipaggio dello Space Shuttle (denominate Advanced Crew Escape Suit). Le tute per voli ad alta quota dell'aeronautica statunitense presentano invece una tonalit\u00e0 pi\u00f9 chiara.\nNell'industria aerospaziale, l'arancione internazionale \u00e8 comunemente utilizzato per indicare parti sottoposte a test.\n\u00c8 il colore utilizzato per le strisce dipinte sulle fiancate delle navi della United States Coast Guard."}
{"id": "863016", "revid": "1632387", "url": "https://it.wikipedia.org/wiki?curid=863016", "title": "The Bothy Band", "text": "The Bothy Band \u00e8 il nome di un gruppo musicale folk irlandese, attivo alla fine degli anni '70.\nBiografia.\nLa Bothy Band nasce nel 1975 da un progetto di Donal Lunny, chitarrista e suonatore di bouzouki appena fuoriuscito dai Planxty. La band dura solo cinque anni e vede tra le sue file, oltre al sopracitato Lunny, Paddy Keenan (uillean pipes), Matt Molloy (flauti), Paddy Glackin (violino) e Tony MacMahon (fisarmonica diatonica). Poco dopo MacMahon lasci\u00f2 il gruppo, mentre entrarono in formazione Michael O Dhomhnaill (chitarra) e Triona Ni Dhomhnaill (voce, clavinet). Dopo pochi mesi il violinista Paddy Glackin fu sostituito da Tommy Peoples: con questa formazione incisero il loro primo album. Prima dell'incisione del secondo album a Peoples subentr\u00f2 Kevin Burke. \nLa band si sciolse nel 1979, dopo aver inciso tre album in studio e un live. Furono pubblicati successivamente una raccolta e un altro live contenente registrazioni del periodo '76-'78.\nDopo lo scioglimento del gruppo, Lunny torn\u00f2 brevemente nei Planxty prima di formare una band folk-rock chiamata Moving Hearts; Molloy entr\u00f2 a far parte dei Chieftains; Triona Ni Dhomhnaill form\u00f2 prima i Touchstone, poi, col fratello Michael i Nightnoise; Kevin Burke si trasfer\u00ec a Portland, negli Stati Uniti, dove partecip\u00f2 ad un album di Arlo Guthrie, in seguito si esib\u00ec e incise due album in duo con l'altro ex-Bothy Band Michael O Dhomhnaill."}
{"id": "863017", "revid": "547034", "url": "https://it.wikipedia.org/wiki?curid=863017", "title": "\u00c1lmos", "text": "Salito al potere intorno all'850, resta oggetto di dibattito accademico se fosse il regnante sacro (\"kende\") dei magiari o il loro capo militare (\"gyula\"). La sua biografia \u00e8 costellata di elementi immaginari e reali: nato, secondo la leggenda, grazie all'intervento di una figura mitologica, secondo Costantino VII Porfirogenito, accett\u00f2 la sovranit\u00e0 del khagan dei cazari nel primo decennio del suo regno, ma gli ungari agirono indipendentemente da questi ultimi dall'860 circa. La \"Chronica Picta\" narra che mor\u00ec assassinato in Transilvania all'inizio della conquista ungherese del bacino dei Carpazi intorno all'895.\nSuo figlio \u00c1rp\u00e1d risult\u00f2 il capostipite della prima casa regnante d'Ungheria, rimasta al potere fino al 1301.\nBiografia.\nOrigini.\nL'anonimo notaio di B\u00e9la III, lo sconosciuto autore delle \"Gesta Hungarorum\" realizzato intorno al 1200 al 1210, affermava che \u00c1lmos discendeva dalla dinastia di Attila. Simone di K\u00e9za, cronista della fine del XIII secolo, riferiva che \u00c1lmos era \"della stirpe dei Turul\". Lo scrittore riportava inoltre lo stendardo del condottiero unno, il quale recava \"l'immagine dell'uccello mitologico che gli ungari chiamano \"turul\"\" identificato come girfalco o falco. La presenza del volatile gioca un ruolo importante nella leggenda sulla nascita di \u00c1lmos, come riferiscono sia le \"Gesta Hungarorum\" sia la \"Chronica Picta\". La leggenda narra che la madre di \u00c1lmos, gi\u00e0 incinta di lui, sogn\u00f2 di un uccello predatore \"che aveva le sembianze di un falco\" e che la fecondava. Una simile vicenda vanta strette analogie a livello folkloristico nell'ambiente nomade della steppa. In particolare, nella \"Storia segreta dei mongoli\", si sostiene che la suocera di Genghis Khan sogn\u00f2 un falco bianco che teneva \"il Sole e la Luna nei suoi artigli\" (il \"turul\" viene solitamente raffigurato con un sole) che piombava dal cielo e si appoggiava sulla sua mano, predicendo cos\u00ec la nascita di un bambino e della dinastia reale. Una simile storia si spiega col fatto che i falchi erano spesso associati alla fertilit\u00e0. Pi\u00f9 nel dettaglio, questa specie ornitologica \"compare in molte leggende sulla fondazione di dinastie e imperi\" ed \u00e8 popolare nelle tradizioni e nel simbolismo di tutti i popoli steppici.\nGli storici Gyula Krist\u00f3 e Victor Spinei hanno riferito che questa storia inizialmente narrava l'origine della famiglia di \u00c1lmos da un antenato totemico.\nSecondo le \"Gesta Hungarorum\", \u00c1lmos nacque dal capo scita \u00dcgyek e da Emese, figlia del \"principe Eunedubeliano\". Krist\u00f3 ha immaginato che il suo nome, contenente l'antico termine ungherese che stava per madre (\"em\"), potrebbe essere stato inventato dall'anonimo. Per quanto riguardava la moglie di \u00c1lmos, l'autore si riferiva alla donna come alla \"figlia di un certo nobilissimo principe della Scizia\". Il nome del padre di \u00c1lmos rimane incerto perch\u00e9 le cronache magiare lo riportano in due varianti distinte. L'anonimo afferma che si chiamava \u00dcgyek, mentre la \"Chronica Picta\" del XIV secolo sostiene che El\u00f6d, lo stesso figlio di \u00dcgyek era il padre di \u00c1lmos. Krist\u00f3 dice che entrambi i nomi potrebbero essere stati inventati dai cronisti, in quanto il nome di \u00dcgyek deriva dall'antico termine ungherese \"\u00fcgy\" (\"santo, sacro\"), mentre con El\u00f6d si farebbe semplicemente riferimento a un antenato. L'anonimo sostiene che \u00dcgyek celebr\u00f2 le nozze con Emese nell'819. Qualora questa data fosse corretta, \u00c1lmos nacque intorno all'820.\nL'anonimo compie un collegamento tra il nome di \u00c1lmos e la parola ungherese con cui si indica il sogno (\"\u00e1lom\"), che resta forse l'origine pi\u00f9 accreditata del nome. Poich\u00e9 nell'ungherese moderno il sostantivo significa \"assonnato\", \"assopito\", appare lecito sostenere che il significato del nome \u00c1lmos potrebbe essere lo stesso. Se questa teoria fosse valida, il termine \"sogno\" si adatterebbe meglio alla leggenda che circonda la sua nascita, la quale riferisce di quanto immaginato da sua madre. \"\u00c1lom\" ha la sua radice nel proto ugro-finnico *\"adema\" (\"dormire, sogno\"), ma anche il vogulo \u04ef\u043b\u0435\u043c (\u016blem, \"sogno\") lascia palesare la somiglianza. Anche Krist\u00f3 ha ammesso che l'etimologia del nome \u00c1lmos \"\u00e8 possibile nel modo descritto dall'anonimo notaio, ovvero che il nome \u00c1lmos potrebbe derivare dall'ungherese \"\u00e1lom\" (\"almu\")\". Autori pi\u00f9 scettici hanno inoltre osservato che \"la teoria etimologica legata ad \"\u00e1lom\" resiste alle obiezioni\".\nGli storici Andr\u00e1s R\u00f3na-Tas e Victor Spinei sostengono dal canto loro che il suo nome sia di origine turcica. Ad ogni modo, lo stesso Spinei ha invitato a ricordare che l'etimologia di un nome non riflette sempre l'etnia del suo portatore. Nonostante il 10% del lessico nell'ungherese moderno sia di origine turca e le influenze si estendano anche al campo genetico e culturale, i magiari non sono un popolo turco.\n\u00c1lmos, nato da un principe magiaro ed Emese, \"la madre di tutti gli ungari etnici\", condusse il suo popolo alla conquista del bacino dei Carpazi dopo essere stato attaccato dai peceneghi. Scelto come capo dei magiari dai nobili della sua terra, subentrando a Lebed, la fazione capeggiata da \u00c1lmos si rivel\u00f2 la pi\u00f9 forte delle sette trib\u00f9 ungari.\nRegno.\nStando all'anonimo, l'elezione al potere di \u00c1lmos fu suggellata definitivamente quando i sette capi \"prestarono giuramento secondo usanze pagane, ovvero versando delle gocce di sangue su un'unica nave\". Si introdussero inoltre dei princ\u00ecpi di base del governo, incluso il diritto ereditario dei discendenti di \u00c1lmos a succedergli nella carica e la facolt\u00e0 per l'erede dei suoi elettori a godere di un seggio nel consiglio reale. Secondo lo storico P\u00e1l Engel, la vicenda del \"patto di sangue\" (), la quale riflette la filosofia politica degli autori basso-medievali piuttosto che gli eventi reali, \u00e8 stata \"spesso presentata dagli studiosi ungheresi come la primissima manifestazione del pensiero parlamentare moderno in Europa\" fino al 1945.\nUna versione fortemente contrastante del 950 circa redatta dall'imperatore bizantino Costantino VII Porfirogenito afferma invece di \u00c1lmos che suo figlio \u00c1rp\u00e1d fu il primo capo supremo delle trib\u00f9 ungare; inoltre, riporta che l'elezione di \u00c1rp\u00e1d fu avviata dal khagan cazaro. Sempre nello stesso resoconto, si asserisce che il khagan sped\u00ec un delegato ai voivodi (capi dei vari gruppi ungari), dopo essere stati costretti dai peceneghi a lasciare le loro dimore vicino al khaganato cazaro e a stabilirsi in un nuovo territorio chiamato Etelk\u00f6z. Il khagan ipotizzava di nominare uno dei voivodi di nome Levedi a guidare le trib\u00f9 ungare per meglio perseguire i suoi interessi. Inaspettatamente Levedi rifiut\u00f2 l'offerta del khagan, proponendo invece al suo posto uno dei suoi pari, \u00c1lmos o il figlio di \u00c1lmos, \u00c1rp\u00e1d, alla carica proposta. Il khagan accett\u00f2 l'offerta di Levedi e diede le disposizioni necessarie affinch\u00e9 si tenessero le elezioni. Cos\u00ec, gli ungari elessero il loro primo principe, ma preferirono investire \u00c1rp\u00e1d anzich\u00e9 suo padre. L'opera di Costantino VII, che definiva i magiari \"turchi\", bench\u00e9 fornisca elementi veritieri nella sostanza a giudizio degli studiosi occidentali, indica spesso dati confusi e intrisi di leggende.\nGyula Krist\u00f3 e altri autori confutano il resoconto di Porfirogenito dell'omissione di Almos a favore di suo figlio, dicendo che la leggenda del \"turul\" collegata alla nascita di \u00c1lmos dimostra il suo ruolo come capostipite della sua dinastia. Stando a tale ricostruzione storiografica, il racconto dell'imperatore si baserebbe su un resoconto di uno dei discendenti di \u00c1rp\u00e1d di nome Termacsu, il quale sottoline\u00f2 con questo resoconto dell'elezione di \u00c1rp\u00e1d che solo gli eredi di quest'ultimo erano adatti a guidare gli ungari; gli altri figli di \u00c1lmos rimanevano infatti esclusi. Andr\u00e1s R\u00f3na-Tas afferma che Costantino Porfirogenito riferiva in modo maldestro di un colpo di stato organizzato contro il \"kende\" Levedi ad opera del \"gyula\" \u00c1lmos, che fece eleggere suo figlio \u00c1rp\u00e1d come sovrano al posto del suo precedente avversario. Uno studioso dell'Asia centrale della fine del IX secolo, Abu Abdallah al-Jayhani, le cui opere sono state parzialmente trasmesse grazie ai lavori di Ibn Rusta e di altri autori musulmani, conferma l'esistenza di queste due alte cariche tra gli ungari. Egli descrive il \"kende\" come il sacro sovrano degli ungari e il \"gyula\" come il loro comandante militare. Gli storici discutono ancora su quale dei due incarichi fosse stato davvero ricoperto da \u00c1lmos.\nKrist\u00f3 riferisce che \u00c1lmos fu a capo dell'unione tribale ungara dall'850 circa. Secondo la narrazione di Porfirogenito, inizialmente il nobile accett\u00f2 la sovranit\u00e0 del khagan al di sopra della sua. Ad ogni modo, gli ungari apparentemente raggiunsero la loro indipendenza intorno all'860, poich\u00e9 da allora in poi compaiono i primi rapporti sui loro saccheggi in Europa centrale. Gli \"Annales Bertiniani\" indica poi la loro incursione nel regno di Ludovico il Germanico nell'862. In quel frangente storico, tre trib\u00f9 che si separarono dal khaganato cazaro, conosciute da Porfirogenito come \u039a\u03ac\u03b2\u03b1\u03c1\u03bf\u03b9 (\"Kabaroi\"), scelsero di unirsi agli ungari negli anni 860 o 870. Spinei sottolinea che il loro arrivo fu testimoniato dall'anonimo, che cita \"i sette duchi cumani\" che \"si sottomettevano al principe \u00c1lmos\" a Kiev.\nLo scrittore basso-medievale scrive di una guerra tra gli ungari e la Rus' di Kiev conclusasi con la vittoria dei primi, comandati da \u00c1lmos. La \"Cronaca degli anni passati\", redatta in Rus', racconta di una \"collina in mano ungara\" situata a Kiev nell'882, in concomitanza con l'occupazione della citt\u00e0 da parte di Oleg di Novgorod. La stessa cronaca menziona altres\u00ec il \"castello di Ol'ma\" (\u041e\u043b\u044a\u043c\u0438\u043d\u044a \u0434\u0432\u043e\u0440\u044a), localizzato sulla stessa collina. Georgij Vernadskij afferma che questa fortificazione difensiva doveva il suo nome ad \u00c1lmos, ma questa teoria non risulta unanimemente accettata a livello storiografico.\nMorte.\nGli ungari che vivevano nelle parti pi\u00f9 occidentali delle steppe pontico-caspiche venivano occasionalmente assunti dalle potenze vicine come mercenari per intervenire nelle loro guerre. Si pensi, a titolo di esempio, a quando furono incaricati di invadere la Grande Moravia al soldo di Arnolfo di Carinzia nell'892. Il loro intervento in un conflitto tra il Primo Impero Bulgaro e l'impero bizantino provoc\u00f2 una contro-invasione congiunta da parte dei bulgari e dei peceneghi. I magiari dovettero lasciare le steppe del Ponto e attraversare i Carpazi in cerca di nuovi territori in cui stanziarsi intorno all'895.\nSecondo le \"Gesta Hungarorum\", gli ungari invasero il bacino dei Carpazi sotto la guida di \u00c1lmos, che \"elev\u00f2 suo figlio, \u00c1rp\u00e1d, al rango di comandante e maestro\" della federazione tribale ungara situata a Ungv\u00e1r (U\u017ehorod, Ucraina). Da quel momento in poi, l'anonimo autore non menziona pi\u00f9 \u00c1lmos. Nella contrastante versione fornita dalla \"Chronica Picta\", si asserisce che \u00c1lmos \"non pot\u00e9 arrivare in Pannonia perch\u00e9 ucciso a Erdelw\", ovvero in Transilvania. A giudizio di Krist\u00f3, la cronaca conserva la memoria del sacrificio di \u00c1lmos per glorificare la catastrofica sconfitta del suo popolo subita da parte dei peceneghi. Se questo fosse vero, il suo omicidio dimostra che \u00c1lmos era il capo sacro della federazione tribale ungara. R\u00f3na-Tas mette in dubbio quanto riportato e afferma che, qualora il resoconto della cronaca fosse attendibile, il passaggio andrebbe interpretato come una congiura ordita per fini politici ai danni di \u00c1lmos da parte del figlio. Preferendo la narrazione delle \"Gesta Hungarorum\" al resoconto della \"Cronaca illuminata\", Victor Spinei non ritiene plausibile l'assassinio di \u00c1lmos in Transilvania, considerando che l'anonimo scrive che gli ungari aggirarono questa regione quando invasero il bacino dei Carpazi.\nFamiglia.\nNessuna fonte narra del nome della moglie di \u00c1lmos. L'anonimo scrive che era \"la figlia di un certo nobilissimo principe\". L'unico figlio di \u00c1lmos conosciuto per nome era \u00c1rp\u00e1d, subentrato ad \u00c1lmos dopo la sua dipartita.\nQuello che segue \u00e8 un albero genealogico che presenta i parenti pi\u00f9 stretti di \u00c1lmos:"}
{"id": "863018", "revid": "729019", "url": "https://it.wikipedia.org/wiki?curid=863018", "title": "Cinque Nazioni 1910", "text": "Il torneo rugbistico del Cinque Nazioni 1910 fu la 28\u00aa edizione del \"Championship\" e la 1\u00aa con tale denominazione, dopo l'apertura della competizione anche alla , che esord\u00ec a capodanno a Swansea contro il .\nSi tenne dal 1\u00ba gennaio al 28 marzo 1910 e fu vinto dall'."}
{"id": "863021", "revid": "33689", "url": "https://it.wikipedia.org/wiki?curid=863021", "title": "Mummio Luperco", "text": "Luperco era \"legatus\" (comandante) degli accampamenti invernali delle due legioni dell'armata del Reno. Allo scoppio della rivolta dei Batavi, Luperco fu inviato con le sue legioni dal comandante in capo Ordeonio Flacco contro il capo dei ribelli, Gaio Giulio Civile. Civile sconfisse Luperco, grazie al tradimento di un'\"ala\" formata da Batavi, e lo costrinse a rinchiudersi con i suoi uomini a \"Castra Vetera\" (moderna Xanten). Luperco fece rinforzare le difese dell'accampamento, che difese abilmente contro gli assalitori finch\u00e9 i suoi soldati, affamati e scoraggiati, sollecitati dagli emissari di Giulio Classico, non si arresero a Civile. Il capo degli insorti invi\u00f2 Luperco come \"dono\" alla profetessa Veleda, che aveva previsto il successo dell'insurrezione: Luperco fu per\u00f2 ucciso lungo il viaggio."}
{"id": "863022", "revid": "113811948", "url": "https://it.wikipedia.org/wiki?curid=863022", "title": "Roetgen", "text": "Roetgen (pronuncia: ) \u00e8 un comune di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia ed alla regione urbana (\"St\u00e4dteRegion\") di Aquisgrana (targa AC)."}
{"id": "863026", "revid": "125896662", "url": "https://it.wikipedia.org/wiki?curid=863026", "title": "Michail Ivanovi\u010d Kalinin", "text": "Biografia.\nNato da una famiglia contadina a Ver\u010dnjaja Troica, in Russia, Kalinin lavor\u00f2 dapprima in una fattoria, per poi trasferirsi nel 1889 a Pietrogrado dove divenne operaio nel 1895. Lavor\u00f2 anche come maggiordomo e operaio addetto alla linea ferroviaria in un deposito di Tbilisi, dove incontr\u00f2 Sergej Alliluev, padre della seconda moglie di Stalin. Nel 1898, frustrato dai soprusi dello zarismo e dalle terribili condizioni dei lavoratori, si un\u00ec al Partito Operaio Socialdemocratico Russo.\nNel 1906 spos\u00f2 l'estone Ekaterina Lorberg ( (1882-1960). Nel 1916 venne arrestato dalla polizia zarista per la sua attivit\u00e0 politica, e fu liberato durante la Rivoluzione russa di febbraio del 1917, che port\u00f2 all'abdicazione dello zar Nicola II. Partecip\u00f2 alla Rivoluzione d'ottobre nella fazione bolscevica divenendo un sostenitore di Lenin.\nRivoluzione russa.\nKalinin entr\u00f2 nella commissione bolscevica di Pietrogrado e collabor\u00f2 all'organizzazione del giornale di partito \"Pravda\", ora legalizzato dal nuovo regime. Nell'aprile 1917, Kalinin, come molti altri bolscevichi, inizialmente si colloc\u00f2 politicamente tra quanti proponevano di sostenere condizionatamente il Governo provvisorio in cooperazione con i menscevichi, posizione in netto contrasto con quella di Lenin. Egli continu\u00f2 a dichiararsi contrario all'ipotesi di un'insurrezione armata per rovesciare il governo di Aleksandr Kerenskij durante l'estate.\nNel corso delle elezioni per la Duma di Pietrogrado dell'autunno 1917, Kalinin venne scelto come sindaco della citt\u00e0, che egli amministr\u00f2 durante e dopo la rivoluzione bolscevica del 7 novembre. Kalinin ricopr\u00ec importanti cariche. Dal 1919 fu membro candidato del Politburo, entrandone a far parte attivamente nel 1925. Dal 1919 al 1946 fu Presidente del Presidio del Soviet Supremo, cio\u00e8 capo dello Stato dell'Unione Sovietica. Dal 1941 affianc\u00f2 Stalin, che era stato appena eletto Premier dell'Unione Sovietica, cio\u00e8 capo del governo. Nel 1920, Kalinin presenzi\u00f2 alla Seconda Internazionale di Mosca come parte della delegazione russa, prendendo ampiamente parte ai vari dibattiti.\nUnione Sovietica.\nDurante l'aspra lotta per il potere scatenatasi alla morte di Lenin nel 1924, Kalinin fu alleato di Stalin. Consegn\u00f2 un rapporto confidenziale su Lenin al Comintern durante il quinto congresso nel luglio dello stesso anno. Kalinin era uno dei pochi membri della cerchia ristretta di Stalin ad avere origini veramente proletarie. Le sue umili origini furono ampiamente pubblicizzate sulla stampa ufficiale.\nEsercit\u00f2 un potere molto limitato pur essendo parte della dirigenza, e le sue proposte non erano sempre prese in considerazione. Ricordandolo, il futuro leader sovietico Nikita Chru\u0161\u010d\u0451v disse: \u00abNon so bene quale lavoro pratico svolgesse Kalinin sotto Lenin. Ma sotto Stalin egli era il prestanome per la firma di tutti i decreti, anche se in realt\u00e0 raramente prendeva parte agli affari di Stato. Certe volte veniva fatto membro di una commissione, ma gli altri non tenevano in conto la sua opinione pi\u00f9 di tanto. Fu imbarazzante per noi vedere ci\u00f2; uno semplicemente si sentiva addolorato per Michail Ivanovi\u010d\u00bb.\nDurante le grandi purghe degli anni trenta tenne un profilo basso, ma contribu\u00ec a . Per questo, si guadagn\u00f2 l'appellativo di \"caro nonno Kalinin\" (mentre Stalin era il \"caro padre\"). Nel contempo, ebbe comunque un ruolo fondamentale nelle condanne dei dirigenti epurati. Tra il 1937 e il 1941, ricevette a colloquio centinaia di persone nella sua dacia e migliaia di lettere da parte di sospettati dal regime che lo supplicavano di aiutarli a sfuggire gli arresti. Anche se si oppose (senza successo) all'esecuzione di suoi amici personali, quali Avel Enukidze, Kalinin rest\u00f2 sempre fedele al volere di Stalin che, con la motivazione di proteggerlo, faceva attentamente sorvegliare i suoi appartamenti da agenti dell'NKVD.\nLa moglie di Kalinin venne arrestata il 25 ottobre 1938 dall'NKVD e costretta sotto tortura a confessare \"attivit\u00e0 trockiste controrivoluzionarie\". Venne inviata in un gulag, dove rimase fino al 1945, poco prima della morte del marito. La prigionia della moglie di Kalinin forniva a Stalin una garanzia sul fatto che il presidente dell'URSS avrebbe avallato le sue scelte.\nMorte.\nKalinin si dimise dalla presidenza per motivi anagrafici il 19 marzo 1946. Mor\u00ec di cancro il 3 giugno dello stesso anno a Mosca: fu elogiato in un grande funerale di Stato e venne sepolto nella necropoli delle mura del Cremlino.\nTre citt\u00e0 sovietiche furono fondate o rinominate in suo onore: Tver', che assunse il nome \"Kalinin\" tra il 1931 e il 1990; Korol\u00ebv, fondata nel 1938 come \"Kaliningrad\" e che mantenne tale nome fino al 1996, e K\u00f6nigsberg citt\u00e0 ex tedesca, tuttora chiamata Kaliningrad, nome assunto nel giugno 1946 dopo la sua annessione all'Unione Sovietica."}
{"id": "863029", "revid": "1711941", "url": "https://it.wikipedia.org/wiki?curid=863029", "title": "Ar-Pharaz\u00f4n", "text": ""}
{"id": "863030", "revid": "174925", "url": "https://it.wikipedia.org/wiki?curid=863030", "title": "Storiella ebraica", "text": "La storiella ebraica, spesso detta j\u00fcdischer Witz o, semplicemente, Witz (\"barzelletta\" in tedesco e yiddish) per antonomasia, \u00e8 la tipica espressione del cosiddetto umorismo ebraico. Nella molteplicit\u00e0 di argomenti e situazioni delle storielle ebraiche, un dato che spicca \u00e8 la loro natura fortemente autoironica.\nFreud, che dedic\u00f2 un ben noto studio all'indagine de \"Il motto di spirito\" (1905), rilev\u00f2 come non esistesse, in altre culture, una forma letteraria analoga a quella della storiella ebraica, proprio perch\u00e9 \u00e8 raro trovare altrove un uso altrettanto sistematico dell'autoironia.\nLa storiella ebraica \u00e8 raccontata dall'ebreo e tratta degli stereotipi che l'antisemita medio ha creato nel corso dei secoli.\nLa storiella ebraica \u00e8 anche un insegnamento, ma non vuole rivelare nulla: parte dal nonsense e ivi finisce, solo per \"suggerire\", evocare, far pensare.\nLa storiella ebraica \u00e8 anche un lamento: l'ebreo litiga con Dio, lo rimprovera, ma capita anche che lo consoli, e che lo canzoni."}
{"id": "863034", "revid": "125888567", "url": "https://it.wikipedia.org/wiki?curid=863034", "title": "I passi dell'amore - A Walk to Remember", "text": "I passi dell'amore - A Walk to Remember (\"A Walk to Remember\") \u00e8 un film del 2002 diretto da Adam Shankman e basato sul romanzo omonimo del 1999 di Nicholas Sparks. Il film \u00e8 interpretato Shane West, Mandy Moore, Peter Coyote e Daryl Hannah.\nTrama.\nLandon Carter, diciotto anni, \u00e8 un liceale ribelle e senza regole che vive a Beaufort nella Carolina del Nord assieme alla madre divorziata e ha un cattivo rapporto con il padre, colpevole - a suo dire - di essersene andato di casa ed averli lasciati soli. A scuola, \u00e8 uno dei ragazzi pi\u00f9 popolari del corpo studentesco, corteggiato da diverse ragazze ed ancora oggetto di desiderio di Belinda, la sua ex fidanzata, che, nonostante non stiano pi\u00f9 insieme, cerca ancora in ogni modo di farlo riavvicinare a lei.\nUn giorno Landon e i suoi amici attirano un nuovo studente, Clay Gephardt, in una fabbrica di cemento per fargli uno scherzo con l'obiettivo fittizio di effettuare una cerimonia di iniziazione. Lo scherzo finisce male e il giovane malcapitato finisce in ospedale e la cosa viene portata all'attenzione del preside della scuola attraverso le forze dell'ordine. Il preside pone a Landon due soluzioni: essere espulso dalla scuola oppure completare diversi progetti di servizio che includono tutoraggio dei ragazzini problematici nel fine settimana, compiti di pulizie e partecipazione alla recita scolastica di fine anno.\nScegliendo il servizio civile, Landon entra in contatto con Jamie Sullivan, la figlia del reverendo battista locale. Jamie \u00e8 una ragazza semplice, di grande fede, che nel tempo libero fa volontariato ed \u00e8 appassionata di astronomia. Per il suo carattere e modo di vestire, \u00e8 spesso oggetto di prese in giro, soprattutto da parte di Landon e dei suoi amici. Dovendo chiederle aiuto per la recita, Landon comincia a frequentarla e a conoscerla meglio, ma Landon \u00e8 scortese con Jamie a scuola per impressionare i suoi amici e Jamie si rende conto che Landon vuole mantenere segreta la loro amicizia agli altri.\nNella serata di apertura dello spettacolo, Jamie stupisce Landon e il pubblico con la sua voce e la sua bellezza. Quando Jamie finisce di cantare verso la fine, Landon la bacia impulsivamente appena prima che il sipario si chiuda. In seguito, Jamie evita Landon fino a quando gli amici di Landon non le fanno uno scherzo crudele, guidati da Belinda. In opposizione ai suoi amici, Landon difende Jamie ed anzi chiede a Jamie di andare ad un appuntamento. Jamie rivela che non le \u00e8 permesso uscire ma Landon non desiste e chiede il permesso al padre di lei che, inizialmente titubante, \u00e8 d'accordo.\nLa relazione si rafforza man mano e i due giovani si innamorano sinceramente l'uno dell'altro e tutto sembra a posto. Tuttavia, durante un appuntamento, Jamie confessa di non fare progetti per il futuro perch\u00e9 ha la leucemia e non ha risposto alle cure. Le condizioni di Jamie peggiorano e viene mandata in ospedale. Landon allora chiede aiuto a suo padre che \u00e8 un medico, e con cui non ha mai avuto un buon rapporto. Landon torna indietro in lacrime dopo essersi sentito deluso dall'incapacit\u00e0 di suo padre di aiutarla in quanto \u00e8 un cardiologo. Jamie d\u00e0 a Landon un libro che una volta apparteneva alla sua defunta madre e gli dice che Landon \u00e8 il suo angelo e, all'insaputa di Landon, Jamie riceve assistenza domiciliare privata dal padre di Landon per alleviare l'onere finanziario del reverendo.\nLandon costruisce un telescopio per Jamie per vedere una cometa e, con l'aiuto del padre di Jamie, lo finisce in tempo per dare a Jamie la bella sorpresa. \u00c8 allora che Landon chiede a Jaime di sposarlo. Jamie accetta in lacrime.\nAnni dopo, Landon torna a Beaufort per visitare il padre di Jamie, rivelando che \u00e8 stato accettato alla facolt\u00e0 di medicina. Landon si lamenta del fatto che Jamie non sia mai stata in grado di assistere a un miracolo, a cui il padre di Jamie risponde che il miracolo \u00e8 lo stesso Landon.\n2002 CD Soundtrack Tracklist.\n- Il CD include il video della canzone di Mandy Moore \"Cry.\""}
{"id": "863035", "revid": "110157", "url": "https://it.wikipedia.org/wiki?curid=863035", "title": "Simmerath", "text": "Simmerath \u00e8 un comune di 15.610 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia ed alla regione urbana (\"St\u00e4dteRegion\") di Aquisgrana (targa AC).\nSuddivisione amministrativa.\nIl territorio comunale si divide in 17 zone, corrispondenti a centro abitato di Simmerath e a 16 frazioni:"}
{"id": "863036", "revid": "483325", "url": "https://it.wikipedia.org/wiki?curid=863036", "title": "Digiuno ecclesiastico", "text": "Il digiuno ecclesiastico \u00e8 il digiuno praticato dai cristiani come forma di penitenza durante alcuni giorni dell'anno. \nNella Chiesa cattolica.\nNella Chiesa cattolica le pi\u00f9 recenti norme di questo digiuno sono state scritte da papa Paolo VI nella costituzione apostolica \"Paenitemini\" del 17 febbraio 1966, dettagliate nel Codice di Diritto Canonico (can. 1249 e seguenti), e possono essere ulteriormente determinate dalle Conferenze Episcopali.\nLe norme riguardo al digiuno.\nSecondo il Codice di Diritto Canonico, cann. 1249-1253, i fedeli cattolici dei vari riti latini sono tenuti contemporaneamente sia al digiuno ecclesiastico sia all'astinenza dalle carni due volte l'anno, il Mercoled\u00ec delle Ceneri (per il rito ambrosiano, il primo venerd\u00ec di Quaresima) e il Venerd\u00ec Santo. \nL'obbligo del digiuno inizia a 18 anni compiuti. Precedentemente il termine era fissato a 21 anni. Cos\u00ec prescrivevano gi\u00e0 Tommaso d'Aquino, \"Summa theologiae\", II-II, 147; e il Catechismo di Pio X, 487. Il nuovo termine di 18 anni \u00e8 stato introdotto con il Codice di Diritto Canonico del 1983. L'obbligo del digiuno termina a 60 anni incominciati. Tuttavia, i fedeli sono dispensati dall'obbligo del digiuno in taluni casi.\nLa regola del digiuno obbliga a fare un solo pasto durante la giornata, ma non proibisce di prendere un po' di cibo al mattino e alla sera, attenendosi, per la quantit\u00e0 e la qualit\u00e0, alle consuetudini locali approvate. L'acqua e le medicine sia solide sia liquide si possono assumere liberamente.\nI parroci possono, per giusta causa, dispensare i singoli fedeli o le famiglie dall'osservanza del digiuno e dell'astinenza, o commutarlo con altre opere pie.\nL'insieme di queste norme costituisce il quarto dei cinque precetti generali della Chiesa: \"In giorni stabiliti dalla Chiesa astieniti dal mangiare carne e osserva il digiuno\", che nel Catechismo di Pio X figurava al secondo posto. Il suo fine \u00e8 garantire ai fedeli il minimo necessario nell'impegno penitenziale (cfr. Catechismo della Chiesa Cattolica, n\u00b0 2041); tuttavia \"per legge divina, tutti i fedeli sono tenuti a fare penitenza, ciascuno a proprio modo\" (can. 1249 del Codice di Diritto Canonico), specialmente nel tempo penitenziale della Quaresima; i Vescovi italiani hanno suggerito, a tal proposito, nuove forme di penitenza accanto a quelle tradizionali, come l'astensione dal fumo e dalle bevande alcoliche, dalla ricerca di forme smodate di divertimento, dai comportamenti consumistici, e dalla televisione.\nIl canone 919 del Codice di Diritto canonico obbliga poi tutti i fedeli che vogliono ricevere l'Eucaristia ad astenersi \"per lo spazio di almeno un'ora prima della sacra comunione da qualunque cibo o bevanda, fatta eccezione soltanto per l'acqua e le medicine\".\nIn Italia.\nPer l'Italia, la Conferenza Episcopale Italiana ha emanato nel 1994 la nota pastorale a carattere normativo \"Il senso cristiano del digiuno e dell'astinenza\".\nI Vescovi riuniti nella CEI nelle \"Disposizioni normative\" del documento hanno consigliato inoltre di osservare il digiuno oltre che al Venerd\u00ec Santo anche nel giorno di Sabato Santo fino alla Veglia Pasquale; hanno infine stabilito che ci si pu\u00f2 astenere dall'osservanza dell'obbligo della legge del digiuno per una ragione giusta, come ad esempio per motivi di salute.\nNella Chiesa ortodossa.\nNella Chiesa ortodossa occorre distinguere due tipi di digiuno: quello ecclesiastico strettamente detto, la cui prescrizione si rivolge a tutti i fedeli, e il digiuno monastico.\nIl digiuno ecclesiastico strettamente detto non si applica in \"periodi liberi\" che sono: la settimana seguente la Pasqua detta \"Luminosa\", il periodo tra Natale e la Vigilia della Teofania e una settimana precedente il grande digiuno della Grande Quaresima. Al di fuori di questi periodi i fedeli digiunano due volte la settimana ossia il Mercoled\u00ec ed il Venerd\u00ec. Il digiuno consiste nel non mangiare al mattino e dopo sesta (mezzogiorno) e astenendosi da ogni cibo di derivazione animale (carne, pesce compreso, uova latte e latticini), nonch\u00e9 dal vino e dalle altre bevande alcoliche e dall'olio d'oliva. Se cade una grande festa del Signore il digiuno \u00e8 soppresso, se cade una grande festa della Madre di Dio o di Santi particolarmente festeggiati \u00e8 consentito olio, vino e pesce, se capita la festa di un Santo particolarmente festeggiato ma di livello liturgico inferiore \u00e8 consentito l'olio e il vino. Qualsiasi calendario ortodosso contiene queste mitigazioni. Inoltre si digiuna in maniera pi\u00f9 mitigata nei 40 giorni che precedono il Natale, nei giorni dalla Domenica dopo Pentecoste alla festivit\u00e0 degli Apostoli Pietro e Paolo. Invece si digiuna pienamente nella Quaresima che precede la Pasqua, con particolare rigore (il pesce \u00e8 consentito solo la Domenica delle Palme e la festa dell'Annunciazione e l'olio e il vino solo il sabato e la domenica) e nei giorni dal 1\u00b0 al 14 agosto - Digiuno della Dormizione della Madre di Dio, con pesce consentito per la festa della Trasfigurazione. Nella pratica il digiuno \u00e8 seguito dagli ortodossi praticanti specialmente per i due digiuni maggiori che precedono la Pasqua e della Dormizione. Tuttavia, dal momento che per gli ortodossi la legislazione ecclesiastica ha carattere pedagogico ed educativo alla vita spirituale pi\u00f9 che precettistico non si parla di trasgressione \"morale\" nel caso della non osservanza e i fedeli che sono impossibilitati ad osservarlo rigorosamente ne parlano col loro padre spirituale che nell'ortodossia ha una parte pi\u00f9 importante che in occidente nella vita spirituale dei fedeli osservanti.\nNelle Chiese orientali cosiddette \"non-calcedonesi\" (Copti, Armeni, Siri e anche Assiri d'Oriente) i digiuni assomigliano molto a quelli degli ortodossi.\nPosizione delle Chiese protestanti.\nLe Chiese protestanti, ad eccezione degli anglicani, rifiutarono le regole che prescrivevano l'obbligatoriet\u00e0 del digiuno nei periodi stabiliti dalla Chiesa cattolica. La riforma protestante concep\u00ec il digiuno come una pratica esteriore che non serviva di per s\u00e9 a guadagnare la salvezza. Martin Lutero riteneva che un cristiano potesse scegliere individualmente di praticare il digiuno come un esercizio spirituale per disciplinare il proprio corpo, ma che il tempo e il modo di digiunare dovessero essere lasciati alla discrezione individuale. La posizione di Lutero \u00e8 stata accolta dalla maggior parte delle Chiese protestanti, in cui il digiuno \u00e8 meno popolare rispetto alle altre confessioni cristiane. In genere, le Chiese luterane consigliano di effettuare volontariamente di tanto in tanto alcuni giorni di digiuno senza finalit\u00e0 rituali o salutistiche ma con finalit\u00e0 spirituali, per distogliere l'attenzione da se stessi e dai propri desideri, associando il digiuno alla preghiera. Alcune comunit\u00e0 consigliano di praticare il digiuno durante il periodo della Quaresima, preferibilmente nei giorni di gioved\u00ec o venerd\u00ec, in ricordo del digiuno che Ges\u00f9 effettu\u00f2 per 40 giorni nel deserto all'inizio della sua missione. Per il metodismo il digiuno \u00e8 considerato un'opera di piet\u00e0, che \u00e8 bene praticare insieme alla preghiera e alle opere di misericordia. Il digiuno va considerato come una disciplina spirituale che aiuta a focalizzare l'attenzione sulla preghiera e su Dio, evitando di cadere nel formalismo (che consiste nel considerarlo come fine a se stesso) e nel legalismo (che consiste nel considerarlo come un mero dovere religioso). Il digiuno non va inoltre praticato per ottenere grazie da Dio, perch\u00e9 \u00e8 una pratica che serve a cambiare il fedele e non le intenzioni di Dio."}
{"id": "863037", "revid": "729019", "url": "https://it.wikipedia.org/wiki?curid=863037", "title": "Cinque Nazioni 1911", "text": "Il torneo di rugby Cinque Nazioni del 1911 si disput\u00f2 dal 25 gennaio al 25 marzo. Il torneo venne vinto dal Galles che conquista Triple Crown e grande slam."}
{"id": "863038", "revid": "287204", "url": "https://it.wikipedia.org/wiki?curid=863038", "title": "Contea di Clay (Georgia)", "text": "La contea di Clay (in inglese Clay County) \u00e8 una contea dello Stato USA della Georgia. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di 3.357 abitanti. Il suo capoluogo \u00e8 Fort Gaines.\nGeografia fisica.\nLo United States Census Bureau certifica che l'estensione della contea \u00e8 di 562 km\u00b2, di cui 506 km\u00b2 composti da terra e 56 km\u00b2 composti di acqua.\nStoria.\nLa Contea di Clay venne istituita il 16 febbraio 1854 da parti delle contee di Early e di Randolph."}
{"id": "863039", "revid": "38120", "url": "https://it.wikipedia.org/wiki?curid=863039", "title": "I passi dell'amore (film)", "text": ""}
{"id": "863040", "revid": "842", "url": "https://it.wikipedia.org/wiki?curid=863040", "title": "Gothic III (videogioco)", "text": ""}
{"id": "863043", "revid": "767487", "url": "https://it.wikipedia.org/wiki?curid=863043", "title": "The Albion Band", "text": "La Albion Band (in precedenza Albion Country Band e Albion Dance Band) era un gruppo musicale folk rock inglese.\nBiografia.\nThe Albion Country Band.\nIl gruppo nacque con il nome di The Albion Country Band nell'aprile del 1971 come gruppo di supporto durante le registrazioni dell'album \"No Roses\" di Shirley Collins, moglie di Ashley Hutchings membro fondatore dei Fairport Convention e Steeleye Span, eminenti gruppi del folk rock inglese. La formazione iniziale include i chitarristi Simon Nicol e Richard Thompson dei Fairport Convention, il cantante-fisarmonicista John Kirkpatrick e pi\u00f9 tardi Royston Wood. In questi anni si alternano molti musicisti, fra gli altri, Steve Nicol, Dave Mattacks (ex Fairport Convention), Martin Carthy (Steeleye Span). Nel 1973 il gruppo registra l'unico album \"Battle of the Field\" che sar\u00e0 pubblicato solo nel 1976. Tra il 1974 ed il 1976 Hutchings si dedica con la moglie al progetto Etchingham Steam Band.\nThe Albion Dance Band.\nNel 1977 Hutchings riforma il gruppo stavolta chiamandolo The Albion Dance Band, con il quale la musica tradizionale da ballo rielaborata in chiave folk rock. Ne fanno parte Simon Nicol, Graeme Taylor dei Gryphon ed altri componenti. Il gruppo pubblica \"The Prospect Before Us\".\nThe Albion Band.\nNel 1978 il gruppo diventa \"The Albion Band\", e vede la presenza di Ric Sanders (poi nei Fairport Convention) al violino e pubblica \"Rise Up Like the Sun\".\nIl gruppo negli anni successivi ha avuto numerosi cambi di formazione, ha visto tra l'altro la presenza di Brian Protheroe (alla voce e tastiere) Clive Bunker (ex Jethro Tull), ruotando intorno alla figura del bassista-fondatore Hutchings, che si \u00e8 dimostrato successivamente anche abile talent scout: tra le sue scoperte il violinista Joe Broughton e la cantante Kellie While."}
{"id": "863044", "revid": "842", "url": "https://it.wikipedia.org/wiki?curid=863044", "title": "Gothic II (videogioco)", "text": ""}
{"id": "863046", "revid": "74801", "url": "https://it.wikipedia.org/wiki?curid=863046", "title": "Stolberg (Rhld.)", "text": "Stolberg (Rheinland) (ufficialmente: \"Stolberg (Rhld.)\") \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia ed alla regione urbana (\"St\u00e4dteRegion\") di Aquisgrana (targa AC).\nStolberg si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia fisica.\nPosizione.\nLa citt\u00e0, che si estende su una superficie di , ha una popolazione di circa abitanti.\nSuddivisione amministrativa.\nStolberg si suddivide in 17 \"Ortsteile\", tra distretti cittadini e frazioni."}
{"id": "863049", "revid": "56620", "url": "https://it.wikipedia.org/wiki?curid=863049", "title": "Plasmodi", "text": ""}
{"id": "863050", "revid": "287204", "url": "https://it.wikipedia.org/wiki?curid=863050", "title": "Luis Barragan", "text": ""}
{"id": "863051", "revid": "116002080", "url": "https://it.wikipedia.org/wiki?curid=863051", "title": "W\u00fcrselen", "text": "W\u00fcrselen \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia ed alla regione urbana (\"St\u00e4dteRegion\") di Aquisgrana (targa AC).\nW\u00fcrselen si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nStoria.\nW\u00fcrselen \u00e8 una citt\u00e0 di antichissima origine: gi\u00e0 sede di una postazione di confine ai tempi dell'impero romano, il suo nome \u00e8 menzionato per la prima volta nel medioevo, durante il IX secolo."}
{"id": "863053", "revid": "3115", "url": "https://it.wikipedia.org/wiki?curid=863053", "title": "Alessandro Casalini", "text": "Biografia.\nPrimogenito di Vincenzo e Teresa Durazzo, dopo aver compiuto gli studi alla facolt\u00e0 di matematica all'Universit\u00e0 degli Studi di Padova, riesce ad arruolarsi nel giugno 1860 nella seconda spedizione in Sicilia al seguito del generale Medici.\nCombatte nella battaglia del Volturno.\nRientra in Veneto dopo l'annessione di questo all'Italia nel 1866 e viene nominato commissario per l'istruzione.\nL'anno successivo viene eletto presidente dell'Accademia dei Concordi.\nNel 1870 viene eletto dal collegio di Lendinara al Parlamento come rappresentante della destra storica.\nDopo la sconfitta della destra storica alle elezioni del 1876, si avvia ad intraprendere l'attivit\u00e0 di imprenditore nel campo industriale e finanziario.\nDopo una sconfitta ad opera dei repubblicani nel 1900, Casalini si ritira dalla politica.\nNel 1914, su designazione di Salandra, viene nominato senatore.\nIl 17 marzo 1921 cos\u00ec fu ricordato dal vicepresidente Filippo Torrigiani:\u00abOnorevoli colleghi! Questa mattina, in Roma, si \u00e8 spenta la nobile operosa vita di Alessandro Casalini. \u00bbIl ministro delle finanze Luigi Facta cos\u00ec lo ricord\u00f2:\u00abSono tanti e tali i servigi resi alla patria dal senatore Casalini, e come membro del Parlamento e come membro del Governo, che si pu\u00f2 ben dire oggi che, scomparendo la sua figura, scompare una delle figure pi\u00f9 complete della vita italiana. Noi c'inchiniamo con riverenza alla sua memoria, pensando che nel momento, in cui ci \u00e8 difficile distinguere quali siano fra le sue molte doti di cultura e di ingegno le pi\u00f9 preminenti, possiamo tuttavia raccogliere queste doti in una sola sintesi e colla nostra memore devozione offrirle come omaggio all'uomo insigne che purtroppo l'Italia ha perduto.\u00bb"}
{"id": "863060", "revid": "287204", "url": "https://it.wikipedia.org/wiki?curid=863060", "title": "5031 Svejcar", "text": ""}
{"id": "863071", "revid": "226458", "url": "https://it.wikipedia.org/wiki?curid=863071", "title": "Porta Salutaris", "text": "Scarsissime le notizie sulla porta Salutaris, della quale, non essendo stato trovato alcun resto, \u00e8 dubbia anche l'esatta dislocazione. Prendeva il nome dal vicino Tempio della Salus.\nDi certo si trattava di una delle tre porte che, insieme alla Quirinalis verso nord e alla Sanqualis verso sud, si aprivano sul lato occidentale del colle Quirinale; si trovava quindi in una posizione mediana tra le altre due.\nLa mancanza quasi assoluta di fonti storiche e archeologiche sulla Salutaris comporta che le poche notizie che si possono ricostruire sono dedotte da indizi e analogie basate sulle conoscenze fornite dalle altre due porte:\nSulla base delle precedenti considerazioni si pu\u00f2 quindi ipotizzare che la porta Salutaris doveva trovarsi, verosimilmente, nei pressi dell'attuale via della Dataria, probabilmente vicino alla base della scalinata che porta fino alla piazza del Quirinale. Tale posizionamento sembrerebbe infatti poter confermare tutte le precedenti ipotesi e considerazioni."}
{"id": "863075", "revid": "2152164", "url": "https://it.wikipedia.org/wiki?curid=863075", "title": "Tomoe", "text": "Il \u00e8 un motivo astratto tipico della cultura giapponese simile alla virgola o alle perle curve note come magatama.\nL'origine \u00e8 incerta: noto anticamente come \"tomoye\", alcuni pensano che originariamente significasse \"tomoe\" (\u9786\u7d75) o, disegnata sui \"tomo\" (\u9786), che indicasse una protezione da braccio tonda usata dagli arcieri, mentre altri lo vedono come una magatama stilizzata.\n\u00c8 un elemento di design molto comune negli emblemi delle famiglie giapponesi (\u5bb6\u7d0b, \"kamon\") e nei loghi aziendali, in particolare nella forma di tre spirali che si susseguono all'interno di un cerchio conosciuta come mitsudomoe (\u4e09\u3064\u5df4).\nNelle religioni.\nSecondo alcuni il \"mitsudomoe\" sarebbe collegato alla triplice divisione tra Uomo, Terra e Cielo al centro dello Shintoismo, tanto che in origine \u00e8 stato associato con il dio della guerra Hachiman e attraverso questo adottato dai samurai come loro simbolo tradizionale.\nUna variante del \"mitsudomoe\" nota come \"Hidari Gomon\" era il simbolo tradizionale del Regno delle Ry\u016bky\u016b e la setta Koyasan Shingon del Buddhismo la usa come rappresentazione del ciclo della vita. Il duplice tomoe \u00e8 quasi identico nei suoi elementi di design al simbolo cinese conosciuto come \"taijitu\", mentre il triplice tomoe \u00e8 molto simile al \"taegeuk\" tricolore coreano.\nSi noti inoltre che lo spazio negativo tra le spirali del quadruplice tomoe costituisce le forme di una swastika stilizzata, che \u00e8 un simbolo piuttosto importante e diffuso in molte religioni come l'Induismo e il Giainismo.\nSul lato opposto dell'Eurasia, il \"Lauburu\" basco e alcune forme della spirale celtica \"triscele\" assomigliano a piccoli gruppi di tomoe.\nNei manga.\nIl pi\u00f9 noto tomoe anime \u00e8 quello di Tekkaman. Nei vari anime e manga del genere eroico, del periodo del ventennio post bellico, spesso si trovano riferimenti stilizzati al tomoe classico. Vedi Kyashan il ragazzo androide \u00e8 Hurricane Polimar\nNei loghi.\nI tomoe appaiono nei loghi delle compagnie di telecomunicazione Tre (visibile nella parte inferiore del logo) e Vodafone.\nUn tomoe singolo \u00e8 inoltre al centro della croce bianca, uno dei simboli del Ku Klux Klan.\nIl \"mitsudomoe\" \u00e8 anche il simbolo del Dipartimento dei trasporti degli Stati Uniti d'America."}
{"id": "863079", "revid": "1602064", "url": "https://it.wikipedia.org/wiki?curid=863079", "title": "Laterale fricativa alveolare sorda", "text": "La laterale fricativa alveolare sorda \u00e8 una consonante, rappresentata con il simbolo [\u026c] nell'alfabeto fonetico internazionale (IPA).\nNella lingua italiana tale fono non \u00e8 presente.\nCaratteristiche.\nLa consonante laterale fricativa alveolare sorda presenta le seguenti caratteristiche:\nIn italiano.\nIn italiano tale fono non \u00e8 presente.\nLingue della Sardegna.\nSe ne pu\u00f2 trovare un esempio nel sassarese, quando la laterale alveolare \u00e8 seguita da una consonante, come nelle parole \"poltu\" (in sassarese traslitterato come \"porthu\", col significato di \"porto\") , \"moltu\" (in sassarese traslitterato come \"morthu\" o \"mosthu\", col significato di \"morto\") . Con questi esempi, il sassarese \u00e8 forse l'unica delle lingue romanze a possedere questo suono, anche se esempi analoghi sono pure riscontrabili in alcune varianti settentrionali della pronuncia della lingua sarda logudorese, come quelli di Ittiri, Sennori, Olmedo, Ploaghe, Chiaramonti, Uri, Usini, Ozieri, Thiesi e Villanova.\nAltre lingue.\nChickasaw.\nTale fono \u00e8 presente in lingua chickasaw.\nGallese.\nIn lingua gallese tale fono \u00e8 reso con la grafia :\nGroenlandese.\nTale fono \u00e8 presente in lingua groenlandese.\nIslandese.\nIn lingua islandese tale fono pu\u00f2 essere sia un fonema indipendente trascritto col digramma , sia la realizzazione del fonema (scritto ) in fine di parola e davanti alle consonanti .\nNavajo.\nTale fono \u00e8 presente in lingua navajo.\nNahuatl.\nIn lingua Nahuatl classica \u00e8 reso con la grafia quando \u00e8 messa dopo una , formando la sillaba (presente in moltissime parole). In Pipil, un dialetto azteco, tutte le finali sono state sostituite con semplici , mantenendo per\u00f2 la pronuncia.\nSeri.\nTale fono \u00e8 presente in lingua seri.\nSoqotri.\nTale fono \u00e8 presente in lingua soqotri tale fono \u00e8 reso con la grafia nelle traslitterazioni dall'alfabeto ebraico.\nTera.\nIn lingua tera tale fono \u00e8 reso con la grafia .\nToisanese.\nIn lingua toisanese tale fono \u00e8 reso nelle traslitterazioni:\nTotonac.\nIn lingua totonac tale fono \u00e8 reso con la grafia .\nXhosa.\nIn lingua xhosa tale fono \u00e8 reso con la grafia .\nZulu.\nIn lingua zulu tale fono \u00e8 reso con la grafia ."}
{"id": "863080", "revid": "79968", "url": "https://it.wikipedia.org/wiki?curid=863080", "title": "Kr\u00f3lewiec", "text": ""}
{"id": "863081", "revid": "1522738", "url": "https://it.wikipedia.org/wiki?curid=863081", "title": "Jiang Zemin", "text": "Fu il cuore della \"terza generazione\" dei capi del Partito Comunista Cinese (PCC), ricoprendo le cariche di Segretario generale del Partito Comunista Cinese dal 1989 al 2002, Presidente della Repubblica Popolare Cinese dal 1993 al 2003, Presidente della Commissione Militare Centrale del partito dal 1989 al 2004 e Presidente della Commissione militare dello Stato dal 1990 al 2005.\nSotto la direzione di Jiang, la Cina port\u00f2 avanti le riforme di mercato introdotte da Deng Xiaoping con il suo \"socialismo con caratteristiche cinesi\" e vide il pacifico ritorno di Hong Kong (precedentemente controllata dalla Gran Bretagna) e di Macao (sotto il controllo portoghese). Egli mantenne comunque il PCC alla guida del suo paese, anzi sviluppando un piccolo e ristretto culto della personalit\u00e0 con l'elaborazione della teoria delle Tre Rappresentanze, oggi adottata come linea base del PCC insieme alla teoria di Deng Xiaoping. Alcuni criticano Jiang di non avere avuto il controllo di determinati settori, nonostante il suo carisma. I maoisti lo accusano di avere continuato a portare la Cina verso un ritorno al capitalismo.\nGiovent\u00f9 e carriera.\nJiang nacque a Yangzhou, dove trascorse parte della sua infanzia. Egli crebbe sotto il dominio giapponese: suo zio, Jiang Shangqing, mor\u00ec combattendo contro gli occupanti. Il giovane Jiang dovette frequentare l'Universit\u00e0 di Nanchino occupata, prima di recarsi a Shanghai. Durante i suoi studi, svilupp\u00f2 un'opposizione all'imperialismo giapponese, che lo port\u00f2 ad unirsi al Partito Comunista Cinese. Negli anni Cinquanta, Jiang lavor\u00f2 ad un'impresa automobilistica di Mosca, e successivamente, rientrato in patria, lavor\u00f2 a Changchun, sempre nel campo automobilistico. Solo con le riforme di mercato di Deng Xiaoping, Jiang comparve sulla scena politica cinese, divenendo ministro dell'industria elettronica nel 1983 e membro del Comitato Centrale del PCC nel 1987. Successivamente, divenne sindaco di Shanghai.\nNel 1989, il massacro di piazza Tiananmen provoc\u00f2 una drastica crisi di regime. Deng Xiaoping rimosse il riformista Zhao Ziyang dalla carica di segretario generale del Partito, portando all'elezione di Jiang al suo posto, grazie anche ad un compromesso con le pi\u00f9 alte cariche statali di allora.\nDurante il suo viaggio nel sud della Cina, nel 1992, Deng critic\u00f2 la leadership di Jiang, dicendo che l'attuazione delle riforme di mercato andava a rilento e che ne era responsabile la direzione centrale. Cautamente, Jiang coni\u00f2 il termine \"economia socialista di mercato\" come avanzamento della teoria del socialismo con caratteristiche cinesi di Deng, per dimostrare che le riforme di mercato proseguivano. Questo gli consent\u00ec di divenire Presidente della Repubblica nel 1993.\nLa presidenza e la persecuzione del Falun Gong.\nAlla morte di Deng Xiaoping nel 1997, Jiang tenne l'elogio funebre, citandolo come uno dei padri costruttori del socialismo cinese. Eppure, per il nuovo Presidente si presentava un periodo non proprio prospero, perch\u00e9 le riforme di mercato avevano da un lato portato all'innalzamento economico della Cina, ma dall'altro avevano prodotto pi\u00f9 povert\u00e0 e disoccupazione, nonch\u00e9 la nascita del crimine organizzato.\nIn questo periodo cominci\u00f2 a sorgere il culto di Jiang, in quanto egli nel 1996 cominci\u00f2 una serie di riforme che gli assicurassero il controllo dei media e grazie alle quali avrebbe potuto presentarsi come il solo e vero \"leader\" della Repubblica Popolare Cinese.\nDal 1999 Jiang entr\u00f2 in contrasto con il premier Zhu Rongji riguardo l'atteggiamento da adottare verso le istituzioni religiose.\nLa legge cinese permette che i cittadini ricorrano alle cause penali e molti praticanti stanno ora esercitando tale diritto di sporgere denunce penali contro l'ex presidente.\nPolitica estera.\nJiang tent\u00f2 di ristabilire relazioni diplomatiche floride con la Russia e, in particolare, con gli Stati Uniti. Nel 1997 visit\u00f2 quest'ultimo paese, incontrandosi con l'allora Presidente Clinton e trovandosi d'accordo con lui su molti punti. Analogamente, Clinton visit\u00f2 la Cina nel 1999. Nello stesso anno, aerei statunitensi bombardarono l'ambasciata cinese di Belgrado e Jiang, pur presentando un'opposizione ufficiale, non prese nessun atto pratico contro tale azione.\nLe \"tre rappresentanze\".\nIl XVI Congresso del PCC adott\u00f2, nel proprio Statuto, la teoria delle \"tre rappresentanze\", elaborata da Jiang nel corso della sua presidenza. Essa divenne cos\u00ec parte integrante della costituzione politica cinese, ma venne criticata in quanto ritenuta un simbolo del culto della personalit\u00e0 di Jiang, mentre i suoi sostenitori sostengono che l'attuale dirigenza cinese abbia imparato e applicato molto dalle \"tre rappresentanze\".\nRitiro e successione.\nJiang Zemin cominci\u00f2 un lento ritiro dalla scena politica, lasciando tutte le cariche del potere ad Hu Jintao, suo allievo ed erede. Nel 2002, Jiang lasci\u00f2 la carica di Segretario generale e, nel 2003, quella di Presidente della Repubblica. Entrambe le cariche vennero prese da Hu.\nDopo il XVI Congresso, Jiang cominci\u00f2 ad avere alcune divergenze con Hu. Nonostante questo, i collaboratori di Jiang erano gi\u00e0 stati spogliati di qualsiasi potere reale, tanto che la sua stessa autorit\u00e0 nella Commissione Militare Centrale venne limitata.\nForse forzato dal gruppo legato ad Hu, nel 2005 Jiang abbandon\u00f2 al suo successore la sua ultima carica e si ritir\u00f2 dalla scena politica. Riemerse solo alla fine del 2006, per le celebrazioni dell'anniversario della Lunga Marcia, dove parve avere risolto i propri contrasti con Hu Jintao.\nNel febbraio 2014, Jiang Zemin \u00e8 stato accusato dalla magistratura spagnola di genocidio, tortura e lesa umanit\u00e0, assieme all'ex premier Li Peng e altri esponenti politici e militari cinesi. Avviata nel 2006, l'inchiesta \u00e8 stata archiviata nel giugno 2014 dal Tribunale nazionale spagnolo a causa della nuova riforma della giurisdizione universale, in cui i giudici spagnoli potranno perseguire i crimini contro l'umanit\u00e0 commessi all'estero solo se il sospetto \u00e8 un cittadino spagnolo, uno straniero residente in Spagna o uno straniero che si trova nel paese spagnolo e che le autorit\u00e0 hanno rifiutato di estradare.\nPresunta morte.\nIl 6 luglio 2011 la tv di Hong Kong ne annuncia la morte, ma la Cina cala la censura sulla vicenda, impedendo anche le ricerche su internet sulla parola \"Jiang\" (\"fiume\" in lingua cinese).\nLa notizia \u00e8 apparsa del tutto infondata il 9 ottobre 2011, quando Jiang Zemin ha partecipato alle celebrazioni per il centenario della Rivoluzione Xinhai."}
{"id": "863082", "revid": "79968", "url": "https://it.wikipedia.org/wiki?curid=863082", "title": "Karaliau\u010dius", "text": ""}
{"id": "863087", "revid": "1904508", "url": "https://it.wikipedia.org/wiki?curid=863087", "title": "Duchi di Ferrara", "text": "Il ducato di Ferrara, o pi\u00f9 correttamente il ducato di Ferrara, Modena e Reggio, escludendo quindi il \"Ducatus Ferrariae\" altomedievale, guidato da \"Duces\" fino alla fase comunale, fu lo stato che ebbe come capitale Ferrara e fu presente dal 1452 al 1598. Al suo governo vi furono cinque duchi, tutti appartenenti alla casata Estense.\nStoria.\nRiguardo al ducato occorrono due premesse, una inerente agli antichi Stati italiani ed una riferita al titolo.\nRiguardo allo Stato, il ducato di Ferrara riguard\u00f2 esclusivamente il rapporto tra Este e Stato Pontificio, in quanto la casata aveva ottenuto la citt\u00e0 ed i territori ad essa legati come feudo papale, quindi il signore di Ferrara poteva ricevere l'investititura, la riconferma o la perdita di tale diritto esclusivamemte con un atto papale.\nRiguardo al titolo ducale o ogni altro titolo dei signori di Ferrara, a partire dal 1264 gli Estensi mantennero il dominio di Ferrara col titolo prima di \"signore\" poi di \"marchese\" e Borso, il primo duca, in carica gi\u00e0 dal 1450, inizi\u00f2 il suo governo col titolo di marchese.\nLa questione \u00e8 complicata dalla doppia investitura, papale ed imperiale, in quanto i duchi di Ferrara lo furono anche di Modena e Reggio (e di tutti i territori legati). Quindi la morte di Alfonso II, che non aveva avuto figli legittimi, fece perdere alla casata il titolo di duchi di Ferrara ma non quello di duchi di Modena e Reggio.\nDopo la devoluzione. Il ducato di Modena e Reggio.\nIl ramo cadetto pi\u00f9 prossimo era quello di Montecchio, che discendeva da Alfonso I e Laura Dianti, i quali forse non avevano contratto matrimonio.\nIl Pontefice dichiar\u00f2 illegittima la successione di Cesare d'Este-Montecchio e si consum\u00f2 cos\u00ec la devoluzione di Ferrara allo Stato Pontificio. \nGli Estensi quindi mantennero il titolo ducale esclusivamente sul Ducato di Modena e Reggio, feudo imperiale."}
{"id": "863095", "revid": "7144313", "url": "https://it.wikipedia.org/wiki?curid=863095", "title": "Rotrude di Tr\u00e8ves", "text": ""}
{"id": "863100", "revid": "226458", "url": "https://it.wikipedia.org/wiki?curid=863100", "title": "Stato di Nuova York", "text": ""}
{"id": "863101", "revid": "1573940", "url": "https://it.wikipedia.org/wiki?curid=863101", "title": "Clinton (contea di Oneida, New York)", "text": "Clinton \u00e8 una localit\u00e0 (\"village\") degli Stati Uniti d'America, nella contea di Oneida, nello stato di New York. Il toponimo deriva da George Clinton, il primo governatore dello Stato.\nClinton \u00e8 un \"village\" che concorre all'amministrazione del comune di Kirkland."}
{"id": "863102", "revid": "142629", "url": "https://it.wikipedia.org/wiki?curid=863102", "title": "Sorm", "text": ""}
{"id": "863103", "revid": "767487", "url": "https://it.wikipedia.org/wiki?curid=863103", "title": "Contea di Clay (Illinois)", "text": "La contea di Clay (in inglese Clay County) \u00e8 una contea dello Stato USA dell'Illinois. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di 14.560 abitanti. Il suo capoluogo \u00e8 Louisville.\nGeografia fisica.\nL'U.S. Census Bureau certifica che l'estensione della contea \u00e8 di 1.217\u00a0km\u00b2, di cui 1.215\u00a0km\u00b2 composti da terra e 2\u00a0km\u00b2 composti di acqua.\nStoria.\nLa Contea di Clay venne istituita nel 1824 da parti delle contee di Wayne, Crawford e Fayette."}
{"id": "863106", "revid": "123236271", "url": "https://it.wikipedia.org/wiki?curid=863106", "title": "When I'm Gone (Eminem)", "text": "When I'm Gone (stilizzato WH\u018eN I'M GONE) \u00e8 una canzone di Eminem. Si tratta di una delle tre tracce inedite dalla raccolta \"\" (2005).\nLa canzone.\n\u00c8 stata pubblicata come singolo negli Stati Uniti, il 6 dicembre 2005, e in Australia nel gennaio del 2006.\nIl brano \u00e8 un lungo dialogo con la figlia Hailie, alla quale Eminem si rivolge direttamente. Come detto da lui stesso successivamente, viene scritto in un periodo nel quale voleva suicidarsi (celebre il ritornello:\n\" And when I'm gone just carry on don't mourn,\nRejoice every time you hear the sound of my voice, just know that,\nI'm lookin' down on you smilin'\nAnd I didn't feel a thing so baby, don't feel no pain, just smile back\"\n' E quando me ne sar\u00f2 andato, semplicemente vai avanti, non addolorarti\nrisollevati ogni volta che senti il suono della mia voce e sappi solo\nche io sto vegliando su di te e sto sorridendo\ne non ho sentito nulla, quindi bambina non soffrire, sorridi e basta ).\nLa canzone parla delle conseguenze del successo di Eminem sulla sua relazione con l'ex moglie Kim. Nella prima parte Eminem descrive il difficile rapporto con la sua famiglia. Nel verso in cui dice \"But what happens when karma, turns right around and bites you?\n\"(= ma cosa succede quando il destino, cambia il suo corso e ti morde?) si riferisce alla costante instabilit\u00e0 che ha caratterizzato la sua vita sentimentale e la sua carriera. Dice di non trovarsi mai a fianco della figlia Hailie Jade. Nella parte 2 inizia il suo sogno: \u00e8 molto particolare ci\u00f2 che sottolinea nel suo discorso con la figlia alternando i toni angosciati della figlia ai suoi pi\u00f9 pacati. Poco dopo cita con la frase \"These fuckin' walls must be talking, cuz man I can hear 'em!\" (questi cazzo di muri stanno parlando, perch\u00e9, amico, li sento!) un film di Terry Gilliam, Paura e delirio a Las Vegas. Nell'ultima fase di questa parte, Eminem vede la sua casa trasformarsi in un palco e vede se stesso cantare. Dopo la fine della canzone Eminem scorge tra la folla in un concerto in Svezia sua figlia, che gli chiede di tornare. Particolare il riferimento al tentato suicidio della moglie Kim, che aveva tentato di tagliarsi le vene: \"Daddy it's me, help Mommy, her wrists are bleeding\"(Pap\u00e0, sono io! aiuta la mamma, i suoi polsi stanno sanguinando!\")\nPoi, non vedendo reazioni dal padre, Hailie se ne va e Eminem torna dietro le quinte dove vede uno specchio con le figlie e la moglie, poi sostituite da lui che, a quel punto, tira un pugno verso il suo alter ego famoso urlando \"Muori, Shady!\". A quel punto si sveglia e capisce che era solo un sogno. Si ritrova all'aperto in una mattina di primavera, vede Hailie che gioca sull'altalena con la madre, e lui bacia Kim salutandola ancora una volta.\nInoltre sono ancora accennate le difficolt\u00e0 di Marshall a mettere d'accordo la propria fama e il suo oscuro alter ego, Slim Shady (\"Quando sar\u00f2 andato via, procedi per la tua strada e non piangere\"). \"When I'm Gone\" pone l'accento sul dilemma su dove finisca la vita di Marshall e su dove inizi quella di Shady, su chi sia l\u2019\"alter ego\" dominante e su come appaia nell'immagine di Eminem, al contempo artista di successo e padre di famiglia.\nIl video.\nIl singolo \u201cWhen I'm Gone\u201d \u00e8 stato accompagnato anche da un video, diretto da Anthony Mandler e che riprende scene in attinenza con il testo della canzone. Vi appaiono Tarick Salmaci (dal programma televisivo \"The Contender\"), Hailie Jade, la figlia di Eminem, sua moglie e Whitney Scott, nata dalla relazione tra Kim Mathers e un altro suo ex compagno dopo il primo divorzio da Eminem.\nIl video ha ottenuto un grande successo, risultando tra i video pubblicati su YouTube, di Eminem, con pi\u00f9 di 800 milioni di visualizzazioni.\nIl video ha ottenuto la Vevo Certified."}
{"id": "863108", "revid": "1684799", "url": "https://it.wikipedia.org/wiki?curid=863108", "title": "You Don't Know", "text": "You Don't Know \u00e8 una canzone di Eminem. Si tratta del primo singolo estratto dalla raccolta \"Eminem Presents the Re-Up\" (2006).\nIl 28 febbraio 2018, la RIAA lo certifica singolo di platino per il milione di unit\u00e0 distribuite nel mercato statunitense.\nCanzone.\n\u00c8 stata eseguita insieme a 50 Cent, Lloyd Banks e Tony Yayo della G-Unit, e Ca$his. Il pezzo mostra la relazione tra la G-Unit e la Shady Records.\nVideoclip.\nIl video \u00e8 apparso su MTV e sul programma BET 106 &amp; Park, il 7 novembre 2006. Ha raggiunto il primo posto nella classifica di \"Total Request Live\". Tony Yayo, Young Buck, i D12 e alcuni rapper della Shady Records vi appaiono per alcuni minuti.\nIl video \u00e8 ambientato in una finta prigione all'aperto, dove i quattro rapper si presentano come criminali pericolosi. Indossano tutti abiti da detenuto, e sono coperti con catene e risvolti.\nVi sono anche riferimenti al film \"Il silenzio degli innocenti\" (1991), con Eminem trattenuto da carrello e museruola come Hannibal Lecter (interpretato da Anthony Hopkins). Il rapper imita anche le movenze di Lecter dinanzi alla detective Clarice Starling (Jodie Foster), quando all'inizio del video \u00e8 visitato in una cella da un'investigatrice simile alla Starling. La scena con 50 Cent s'ispira invece a \"Con Air\", con lui che \u00e8 trasportato in un aereo carcerario di massima sicurezza come i personaggi del film."}
{"id": "863109", "revid": "290948", "url": "https://it.wikipedia.org/wiki?curid=863109", "title": "Ambra UNECE", "text": ""}
{"id": "863111", "revid": "1005847", "url": "https://it.wikipedia.org/wiki?curid=863111", "title": "Partito Comunista Marxista-Leninista di Grecia", "text": "Il Partito Comunista Marxista-Leninista di Grecia, conosciuto con la sigla M-L KKE (in greco \"\u039c-\u039b \u039a\u039a\u0395\", \"\u039c\u03b1\u03c1\u03be\u03b9\u03c3\u03c4\u03b9\u03ba\u03cc - \u039b\u03b5\u03bd\u03b9\u03bd\u03b9\u03c3\u03c4\u03b9\u03ba\u03cc \u039a\u03bf\u03bc\u03bc\u03bf\u03c5\u03bd\u03b9\u03c3\u03c4\u03b9\u03ba\u03cc \u039a\u03cc\u03bc\u03bc\u03b1 \u0395\u03bb\u03bb\u03ac\u03b4\u03b1\u03c2\", Marxistik\u00f3-Leninistik\u00f3 Kommunistik\u00f3 K\u00f3mma Ell\u00e1das) \u00e8 un partito politico marxista-leninista presente in Grecia.\nSuo organo ufficiale \u00e8 il bisettimanale \"La\u00efk\u00f3s Dr\u00f3mos\" (in greco \"\u039b\u03b1\u03ca\u03ba\u03cc\u03c2 \u0394\u03c1\u03cc\u03bc\u03bf\u03c2\", letteralmente \"La strada del popolo\").\nStoria.\nNacque dall'Organizzazione dei Marxisti-Leninisti della Grecia, a sua volta scissasi dal Partito Comunista di Grecia nel 1964 poich\u00e9 quest'ultimo aveva accettato la deviazione revisionista di Nikita Krusciov, mentre l'OMLG supportava il pensiero e l'opera di Mao Zedong, difendendo l'eredit\u00e0 di Stalin.\nRisultati elettorali.\nL'M-L KKE ha preso parte ad alcune elezioni politiche greche. Nel 2000, insieme all'Organizzazione Comunista della Grecia, ottenne voti. Nel 2004 corse da solo, ottenendo voti. Nel 2007, ne ottenne (0,11%).\nRapporti internazionali.\n\u00c8 dagli anni sessanta un partito fratello del Partito Marxista-Leninista Italiano."}
{"id": "863124", "revid": "1543377", "url": "https://it.wikipedia.org/wiki?curid=863124", "title": "Charles Gleyre", "text": "Gleyre fu il maestro di molti grandi pittori impressionisti.\nBiografia.\nCharles Gabriel Gleyre nacque nel Cantone del Vaud, nella Svizzera romanda francofona. Terminati i primi studi, si rec\u00f2 a Parigi nell'atelier di Louis Hersent per divenire pittore. Alcuni anni dopo si rec\u00f2 a Roma, dove realizz\u00f2 il suo primo quadro: \"Les Brigands romains\" nel 1831. Nel 1834 accompagn\u00f2 John Lowell Jr., industriale americano, filantropo e appassionato d'arte, in un lungo viaggio attraverso la Sicilia, la Grecia, l'Egitto, il Sudan e il Vicino Oriente. I costi del viaggio di Gleyre furono assorbiti da Lowell, che volle in cambio tutti i suoi disegni relativi ai siti archeologici che i due visitavano.\nGleyre rientr\u00f2 a Parigi nel 1837, purtroppo affetto da un tracoma che alter\u00f2 la sua vista e che, anni dopo, lo costrinse a chiudere il suo studio.\nNumerosi suoi lavori orientalisti andarono distrutti durante un incendio a Il Cairo nel 1837, prima del suo ritorno in patria.\nNel 1840 il duca di Luynes gli commission\u00f2 una pittura murale per il suo castello di Dampierre. Quest'opera, dopo qualche tempo, venne sostituita da un affresco di Dominique Ingres.\nAl Salon del 1843 Gleyre espose il quadro \"\"Le Soir\", in seguito chiamato \"Les Illusions perdues\"\". Artista dal disegno impeccabile, Charles Gleyre con la poetica di questa opera dai colori irreali, anticipa e apre la via ai pittori simbolisti. Il quadro ottenne un\nvibrante successo al Salon e venne accolto dal Museo del Louvre.\nNel 1843 Gleyre fu nominato docente all'\u00c9cole des beaux-arts di Parigi come successore di Paul Delaroche, del quale eredit\u00f2 anche l'atelier, soprannominato \"La R\u00e9publique\". Istitu\u00ec anche una sua \"Accademia\", o atelier, in \"rue de Vaugirard\", di cui abbiamo la descrizione nel romanzo \"Trilby\" di George du Maurier. In questa \"Accademia\" studiarono alcuni artisti che sarebbero divenuti dei maestri dell'impressionismo, come Alfred Sisley, Claude Monet, Fr\u00e9d\u00e9ric Bazille e Auguste Renoir. Quest'ultimo segu\u00ec anche i corsi di Gleyre all'\u00c9cole des beaux-arts.\nGleyre si comport\u00f2 con grande generosit\u00e0 verso i suoi allievi meno abbienti, non facendo pagare loro la retta e i modelli. E, non volendo forzare la loro inclinazione, egli mir\u00f2 anzitutto a preservarne la personalit\u00e0 artistica.. Ma l'insegnamento dell'arte accademica di Gleyre mirava comunque ad un ritorno al passato e ci\u00f2 si poneva in aperto contrasto con le sue attenzioni di docente. Egli, infatti, disse una volta a Claude Monet: .\nLa stessa sera, Monet riun\u00ec Bazille, Renoir e Sisley, e sugger\u00ec loro, alla luce della dichiarazione di Gleyre, di lasciare l'atelier, cosa che essi fecero due settimane pi\u00f9 tardi, nella primavera del 1863. Secondo altri autori fu invece Sisley, che, indignato per il disprezzo di Gleyre nei confronti del paesaggio, incit\u00f2 i suoi amici ad abbandonare l'atelier e ad andare a dipingere fuori, nella natura.\nIl 5 maggio del 1874, Charles Gleyre, colpito dalla rottura di un aneurisma, mor\u00ec all'improvviso. Fu sepolto nel cimitero di Montparnasse, ma, solo una settimana pi\u00f9 tardi, la sua salma fu reclamata dal Consiglio di Stato del Cantone di Vaud, affinch\u00e9 fosse inumata nel cimitero di Chevilly, suo paese natale. Alla famiglia del pittore, invece, questa iniziativa non piacque, poich\u00e9 relegava la tomba di Gleyre nel cimitero di un piccolo paese sconosciuto, e vent'anni pi\u00f9 tardi decise di far costruire un sepolcro pi\u00f9 degno della fama dell'artista. Fermi nella loro intenzione, i familiari e i discendenti ottennero nel 1896 il trasferimento delle ceneri di Gleyre nel cimitero La Sallaz di Losanna. Ma nel 1947 questo cimitero fu abbandonato e cadde in disuso. I resti di Charles Gleyre furono quindi riportati nel piccolo camposanto di Chevilly.\nOpere.\nElenco parziale delle opere esposte nelle collezioni pubbliche.\nAllievi.\nNel Petit Palais di Parigi si conserva un quadro intitolato \"I quarantatr\u00e9 ritratti dei pittori dell\u2019atelier di Charles Gleyre\".\nCharles Gleyre form\u00f2 circa 600 artisti. Nell'elenco che segue \u00e8 talvolta indicato il loro periodo di apprendistato:"}
{"id": "863125", "revid": "287204", "url": "https://it.wikipedia.org/wiki?curid=863125", "title": "Angolo di posizione", "text": "Langolo di posizione \u00e8 una grandezza astrofisica legata all'osservazione delle stelle binarie ottiche; \u00e8 definita come la distanza angolare (in gradi) della stella secondaria dalla primaria, rispetto al polo nord celeste, assumendo come direzione positiva quella dell'est.\nPer estensione, il termine indica anche, in campo astronomico, l'orientazione del piano equatoriale di un oggetto esteso, come una galassia o una nebulosa; si conviene di assumere come piano equatoriale quello lungo il quale si predispongono le isofote.\nIn astronomia rappresenta l'angolo misurato sul bordo del disco di un corpo celeste partendo dal punto nord e procedendo verso est fino ad arrivare a quello stabilito.\nNella topografia gli angoli di posizione si dividono in due categorie: orizzontali e verticali.\nSe prendiamo un piano orizzontale e consideriamo due semirette che sono la proiezione di due direzioni ed una di queste \u00e8 fissa, l'angolo considerato \u00e8 quello che questa semiretta deve percorrere in senso orario per sovrapporsi all'altra; e se la posizione fissa coincide con un meridiano (geografia) l'angolo si chiamer\u00e0 azimut.\nSe consideriamo un piano verticale gli angoli sono formati da due direzioni, se una direzione \u00e8 posta sullo zenit gli angoli sono detti zenitali, se invece una direzione \u00e8 orizzontale prendono il nome di inclinazione od altezza; se l'inclinazione risulta sopra quella orizzontale si dice angolo d'elevazione, se \u00e8 sotto di depressione.\nIn pratica l'azimut, o angolo di posizione, indica l'angolo che separa un determinato punto dell'orizzonte dal nord geografico. Questo concetto \u00e8 rimasto tale per rilevamenti topografici, mentre altrimenti oggigiorno \u00e8 subentrato l'uso di misurarlo a partire dal sud geografico e procedendo verso ovest."}
{"id": "863127", "revid": "729019", "url": "https://it.wikipedia.org/wiki?curid=863127", "title": "Cinque Nazioni 1912", "text": "Il torneo di rugby Cinque Nazioni del 1912 si disput\u00f2 dal 1\u00ba gennaio all'8 aprile. Il torneo venne vinto dall'Inghilterra e dall'Irlanda."}
{"id": "863131", "revid": "74801", "url": "https://it.wikipedia.org/wiki?curid=863131", "title": "Contea di Clay (Indiana)", "text": "La contea di Clay (in inglese Clay County) \u00e8 una contea dello Stato USA dell'Indiana. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di abitanti. Il suo capoluogo \u00e8 Brazil.\nGeografia fisica.\nL'U.S. Census Bureau certifica che l'estensione della contea \u00e8 di , di cui composti da terra e composti di acqua.\nStoria.\nLa Contea di Clay venne costituita nel 1825."}
{"id": "863137", "revid": "73843", "url": "https://it.wikipedia.org/wiki?curid=863137", "title": "Pianura (Napoli)", "text": "Pianura (\"Chianura\" in napoletano) \u00e8 un quartiere della periferia occidentale di Napoli sito a sud della collina dei Camaldoli, fino ai pressi della \"Montagna Spaccata\". \u00c8 stato comune autonomo fino al 1926.\nConfina a Sud-Est con i quartieri Soccavo, Chiaiano (Via Vicinale Piscinelle ai Guantai), e Arenella (Cupa Camaldoli, Via dell'Eremo), a Sud con il quartiere Fuorigrotta (Via Ventilabro) e Bagnoli (Via Vicinale Angogna, Via Vicinale agli Astroni) e con i comuni di Quarto, Marano di Napoli e Pozzuoli.\nEtimologia e storia.\nL\u2019origine del centro abitato risale ad un gruppo di operai addetti alla escavazione, al taglio e al trasporto del piperno, pietra molto dura che \u00e8 stata ampiamente usata per lastricare le strade di Napoli e dintorni, abbellire i palazzi signorili, compreso i palazzi reali.\nIl toponimo deriva dal suo territorio pianeggiante circondato da alture. Nel 1926, rientra nel piano di risanamento messo in atto nel periodo fascista, acquisendo lo status di quartiere del Comune di Napoli.\nDopo essere stata IV Circoscrizione, dal 2005 insieme a Soccavo \u00e8 parte della IX Municipalit\u00e0 del Comune di Napoli.\nSiti archeologici.\nL'antica localit\u00e0 di Pianura si trovava sulla via di transito per Cuma, per cui sono numerosi gli insediamenti ed i siti archeologici presenti sul territorio, molti dei quali andati perduti durante gli innumerevoli scavi, demolizioni e nuove costruzioni. Di particolare rilievo il sito rinvenuto sotto la \"masseria Monteoliveto\" durante i lavori di ristrutturazione; nel sito infatti sono state scoperte fondazioni stratificate, l'ultima delle quali potrebbe essere di origine sannita.\nL'attuale impianto in elevazione \u00e8 di epoca medievale e si erge su moduli di origine certamente greca, su cui si trovano le mura romane \"in opus\". Sono state, inoltre, rinvenute le vestigia di antiche terme artificiali, alimentate con il fuoco, ed in particolare le tre camere tipiche degli impianti di epoca imperiale, \"calidarium\", \"frigidarium\" e \"tepidarium\", completamente rivestite in alabastro.\nAltro sito di un certo rilievo storico \u00e8 la cava dalla quale si estraeva il piperno, materiale con il quale furono edificati centinaia di palazzi napoletani, tra i quali il mausoleo di Posillipo; questa cava, oramai dismessa da almeno un secolo, attraversa in senso trasversale la collina dei Camaldoli, sbucando a Soccavo (da cui prende il nome, e che in origine era \"sub Cavae\"). La leggenda del quartiere accenna a delle diramazioni che si estendono sino a Capodimonte, oltre a costituire un passaggio naturale di congiunzione tra le due localit\u00e0 (Pianura - Soccavo).\nNel territorio comunale vi \u00e8 la Torre Lupara (sita a 80 metri s.l.m.), sorta di costruzione con sottopasso carrabile ad arco a tutto sesto incorniciato con travertino. Era punto d'intersezione di vie di comunicazione.\nRestaurata la chiesa in onore a don Giustino Russolillo (fondatore dell'ordine dei padri vocazionisti), m\u00e8ta di pellegrinaggio religioso.\nNel 2020 \u00e8 stata rinvenuta una grande villa romana del I secolo a.C., ma costruita probabilmente su una struttura precedente del III-II secolo a.C. Un grande complesso, con 20 stanze, due grandi cortili con colonnati, terme, cucine e sale ricevimento. Ritrovati anche vasi e monete romane. Il sito \u00e8 ubicato nella zona della Masseria Grande.\nCentro storico.\nNel quartiere \u00e8 presente l'omonimo centro storico che racchiude il nucleo di nascita del quartiere.\nQui sono presenti oltre che gli edifici tipici dei bassi napoletani, anche varie attivit\u00e0 commerciali storiche. Nella piazza centrale sorge la chiesa di San Giorgio Martire, presente gi\u00e0 dal 1676. Nella piazza troviamo anche la statua del milite ignoto in onore ai morti in guerra. Nelle vicinanze del centro troviamo la Piccola Lourdes, un luogo di preghiera all'aperto, il cui nome \u00e8 dato dalla somiglianza del luogo con quello del santuario francese.\n\u00c8 presente anche la casa della cultura dedicata ai giovani napoletani vittime della criminalit\u00e0, la casa \u00e8 uno spazio polifunzionale dove i giovani vanno a studiare e rilassarsi, all'interno di essa sono presenti varie testimonianze della Pianura antica.\nNel centro storico di Pianura si trovano anche il municipio e l'ASL.\nViabilit\u00e0 e trasporti.\nLe uscite della Tangenziale di Napoli pi\u00f9 vicine al quartiere sono Fuorigrotta, Vomero e Agnano. Inoltre il quartiere \u00e8 collegato al Vomero e all'omonimo svincolo tramite un comodo raccordo.\nPianura \u00e8 collegata al centro cittadino tramite la linea ferroviaria Circumflegrea, che tocca il quartiere con tre stazioni: La Trencia, Pianura e Pisani.\nPer quanto riguarda il trasposto su gomma essa \u00e8 servita dalle linee ANM C12, C13, R6 e dalla linea CTP P8 che collegano il quartiere a Soccavo, Vomero, Fuorigrotta, Agnano, Chiaia, il comune di Pozzuoli e di Quarto.\nL'asse principale del quartiere \u00e8 Via Montagna Spaccata che collega Napoli a Quarto. Altre importanti strade sono Via Provinciale Napoli, che parte da via Montagna Spaccata e penetra nell'interno del quartiere, via Sartania, che collega il quartiere con Agnano e via Pisani.\nSociet\u00e0 e cultura.\nLa popolazione \u00e8 decisamente giovane, prevalentemente formata da giovani coppie che hanno acquistato un appartamento in zona, spinti dai prezzi accessibili e dai buoni collegamenti di cui il quartiere \u00e8 servito (vedi sopra). Si tratta di pendolari che per buona met\u00e0 non vive il quartiere e che, in molti casi, raggiunge altrove il proprio posto di lavoro. Specialmente i giovani, che vogliono proseguire gli studi, devono iscriversi ad istituti superiori che si trovano in altri quartieri.\nAttivit\u00e0 sportive.\nFino alla stagione 2009-2010 la prima squadra del quartiere napoletano era l'\"A.S.D. Pianura\", che militava nel campionato di Serie D 2009-2010 e disputava le gare sul campo \"Simpatia\". A causa dell'abbandono da parte della propriet\u00e0, la squadra non \u00e8 stata iscritta al campionato competente per la stagione 2010-2011, ma a partire dal 2012 l'A.S.D. Pianura rinasce come scuola calcio. Al 2015 la prima squadra del quartiere \u00e8 la \"Boys Pianurese\" militante nel campionato di Promozione, che vede alla guida il presidente Enzo Nugnes; il campo dove disputa le partite \u00e8 il \"\"Campo Astroni\", raggiungibile dalla stazione della ferrovia Circumflegrea di Pianura. Altri campi minori sono i campi \"Santiago\" e \"Billy\", il primo raggiungibile dalla stazione della ferrovia Circumflegrea di Pianura e il secondo raggiungibile dalla stazione ferroviaria dei Pisani.\nUna delle tradizioni sportive di Pianura \u00e8 rappresentata dal basket con diverse societ\u00e0 che, negli anni, hanno raggiunto traguardi rilevanti. Per due volte il basket pianurese si \u00e8 aggiudicato il titolo regionale con l'\"Associazione Progetto Pianura\" e lo \"Sporting Club\", mentre il movimento cestistico senior \u00e8 approdato fino alla Serie C1 nazionale.\nNon meno rilevante \u00e8 il movimento sportivo legato al volley maschile e femminile con due societ\u00e0: la \"Russo2\" e il \"Pianura Volley\"\" che militano rispettivamente in Serie D e C1."}
{"id": "863140", "revid": "6923", "url": "https://it.wikipedia.org/wiki?curid=863140", "title": "\u017belazowa Wola", "text": ""}
{"id": "863141", "revid": "729019", "url": "https://it.wikipedia.org/wiki?curid=863141", "title": "Cinque Nazioni 1913", "text": "Il torneo di rugby Cinque Nazioni del 1913 si disput\u00f2 dal 1\u00ba gennaio all'24 marzo. Il torneo venne vinto nettamente dall'Inghilterra.\nClassifica.\n "}
{"id": "863144", "revid": "88740", "url": "https://it.wikipedia.org/wiki?curid=863144", "title": "Piazza San Sepolcro", "text": "Piazza San Sepolcro \u00e8 una piazza del centro di Milano, non molto distante da piazza Duomo.\nStoria.\nIn epoca romana la piazza era il foro di Milano, incrocio tra il cardo e il decumano.\nNel 1030 fu fondata la Chiesa di San Sepolcro che le d\u00e0 il nome.\nIn epoca contemporanea il 23 marzo 1919 Benito Mussolini fond\u00f2 il movimento dei Fasci italiani di combattimento proprio in questa piazza, dove aveva sede tra l'altro l'allora Associazione degli Industriali Lombardi (la Confindustria era stata fondata da poco). I partecipanti a questa prima organizzazione furono detti \"sansepolcristi\" e godettero di particolari privilegi sotto l'amministrazione fascista, rafforzati e ribaditi nel \"regolamento\" del 1939.\nFilippo Tommaso Marinetti compose a celebrazione di chi partecip\u00f2 all'adunata \"Il poema dei sansepolcristi\".\nLa piazza fu la sede nazionale presso Palazzo Castani del Partito Nazionale Fascista dal 1921 al 1924 e dal 1943 al 1945 del Partito Fascista Repubblicano. Il termine \"sansepolcrismo\" indic\u00f2 invece quello spirito originario del movimento dei \"fasci di combattimento\" in cui, a fianco di idee nazionalistiche e dei miti \"combattimentistici\", convivevano forti istanze di palingenesi sociale, egualitarismo ed anche componenti repubblicane."}
{"id": "863152", "revid": "25884", "url": "https://it.wikipedia.org/wiki?curid=863152", "title": "Bazille", "text": ""}
{"id": "863156", "revid": "2196166", "url": "https://it.wikipedia.org/wiki?curid=863156", "title": "Castello di Umbriano", "text": "Il castello di Umbriano \u00e8 un castello in rovina nel comune di Ferentillo (TR).\nStoria.\nIl castello venne costruito sul versante nord del monte S. Angelo nell'890 subito dopo le incursioni saracene in Umbria in una posizione dominante e naturalmente imprendibile. Difendeva, assieme alla rocca di Ferentillo, l'importante abbazia di San Pietro in Valle. Durante la sua millenaria storia ebbe vari passaggi di propriet\u00e0 e segu\u00ec sostanzialmente le vicissitudini di Ferentillo che, dopo esser stato riportato al rango di comune, lo ricompr\u00f2 nel 1860. Privo di collegamenti stradali con la Valnerina e di attrattive economiche ha subito, nel secondo dopoguerra, un progressivo spopolamento, comune a tutti i centri minori umbri, e dal 1950 risulta essere completamente abbandonato.\nOltre al castello c'\u00e8 una chiesa nel paese che conserva al suo interno degli affreschi de Lo Spagna: San Sebastiano e Crocifissione con l'Eterno."}
{"id": "863164", "revid": "339392", "url": "https://it.wikipedia.org/wiki?curid=863164", "title": "Principe Guglielmo Alessandro dei Paesi Bassi", "text": ""}
{"id": "863169", "revid": "1543377", "url": "https://it.wikipedia.org/wiki?curid=863169", "title": "Giulio Classico", "text": "Membro della trib\u00f9 dei Treviri, Classico era prefetto di un'\"ala\" di Treviri dell'esercito romano del Reno, sotto il comando di Vitellio (69). Discendente della famiglia reale dei Treviri, i suoi antenati lo qualificavano come nemico di Roma, piuttosto che come sua alleato.\nQuando il comandante batavo dell'esercito romano Gaio Giulio Civile si ribell\u00f2, Classico si un\u00ec a lui in segreto con alcuni dei suoi Treviri. All'inizio i Treviri e tutte le popolazioni della Gallia rimasero leali ai Romani, fortificando i confini e combattendo contro gli insorti germanici. Quando giunse per\u00f2 la notizia della morte di Vitellio (70), iniziarono a girare le voci di un accordo tra i capi galici per organizzare una ribellione volta a riconquistare alla Gallia la libert\u00e0 perduta. Fu dopo la morte di Ordeonio Flacco, ex-comandante in capo dell'esercito romano del Reno deposto dai propri soldati perch\u00e9 favorevole a Vespasiano, che Classico inizi\u00f2 a scambiare messaggeri con Civile, sebbene ancora al comando della \"ala\" di Treviri nell'esercito romano, ora comandato da Dillio Vocula.\nLa congiura fu organizzata assieme al treviro Giulio Tutore e al lingone Giulio Sabino. Il piano fu elaborato in una casa di \"Colonia Agrippinensis\" (Colonia), assieme ad alcuni Ubi e Tungri: si sarebbero dovuti bloccare i passi alpini, corrompere le legioni, ucciderne i legati e infine inviare messaggeri in Gallia per sollevarla.\nVocula fu avvisato del piano, ma non fu in grado di annientarlo: si fece persino convincere da Classico a muoversi per attaccare Civile, che in quel momento stava assediando due legioni romane a \"Castra Vetera\". Quando furono nei pressi della citt\u00e0 assediata, Classico e Tutore contattarono i Germani assedianti, e decisero di porre un campo separatamente dal resto dell'esercito romano. Vocula, dopo aver tentato di convincere Civile, si ritir\u00f2 verso \"Novaesium\": Classico e Tutore, seguendolo a breve distanza, riuscirono a fomentare il discontento dei soldati di Vocula, convincendoli ad ammutinarsi contro il loro comandante. Classico invi\u00f2 allora un disertore di nome Emilio Longo nel campo romano, e durante la rivolta questo uccise Vocula.\nA questo punto Classico entr\u00f2 nel campo romano, portando le insegne di un imperatore romano, obbligando i soldati a giurare fedelt\u00e0 all'\"Impero della Gallia\" (\"pro imperio Galliarum\"). Il comando fu diviso tra Classico e Tutore: Classico invi\u00f2 alcuni soldati a convincere i propri colleghi assediati a \"Castra Vetera\" ad arrendersi.\nLa caduta di \"Castra Vetera\" e la distruzione delle due legioni ivi presenti fu l'apice della rivolta batava: Classico ne condivise il destino con Civile. Tacito, il cui racconto della rivolta si interrompe bruscamente, parla di Classico per l'ultima volta in occasione della ritirata di Civile e dei suoi uomini nell'isola dei Batavi, inseguiti dal vittorioso comandante romano Quinto Petilio Cereale."}
{"id": "863171", "revid": "1573940", "url": "https://it.wikipedia.org/wiki?curid=863171", "title": "Contea di Clay (Iowa)", "text": "La contea di Clay (in inglese Clay County) \u00e8 una contea dello Stato USA dell'Iowa. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di 17.372 abitanti. Il suo capoluogo \u00e8 Spencer.\nGeografia fisica.\nL'U.S. Census Bureau certifica che l'estensione della contea \u00e8 di 1.483\u00a0km\u00b2, di cui 1.473\u00a0km\u00b2 composti da terra e 10\u00a0km\u00b2 composti di acqua.\nStoria.\nLa Contea di Clay venne costituita nel 1851."}
{"id": "863175", "revid": "287204", "url": "https://it.wikipedia.org/wiki?curid=863175", "title": "Societ\u00e0 Sportiva Calcio Napoli 1999-2000", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1999-2000.\nStagione.\nLa mancata promozione in Serie A dell'anno precedente non fece altro che peggiorare la situazione economica della societ\u00e0. Tuttavia, l'azionista di maggioranza Corrado Ferlaino riusc\u00ec a costruire una squadra competitiva per la categoria. Come allenatore venne scelto Walter Novellino il quale, l'anno prima, era riuscito a ottenere una miracolosa salvezza in Serie A con il Venezia. La societ\u00e0 decise di privarsi di alcuni calciatori che non avevano reso nelle stagioni precedenti, come Fabio Rossitto ceduto alla Fiorentina, e Roberto Murgita al Ravenna; lasci\u00f2 inoltre la squadra, in direzione Firenze, anche Giuseppe Taglialatela dopo anni di fedele militanza in azzurro.\nArrivarono all'ombra del Vesuvio calciatori giovani e di sicuro avvenire, come l'attaccante Roberto Stellone dal Lecce, e il terzino, futuro campione del mondo, Massimo Oddo arrivato in compropriet\u00e0 dal Milan. Ma a mettersi in luce fu soprattutto il confermato Stefan Schwoch, arrivato da Venezia durante il mercato di gennaio della stagione precedente: l'attaccante altoatesino divenne idolo incontrastato del San Paolo, segnando 22 reti in campionato e trascinando il Napoli alla promozione.\nI partenopei infatti, dopo un incerto inizio con quindici punti in dieci partite, fra cui una pesante sconfitta a Treviso per 5-1, riuscirono a ingranare la marcia nella seconda parte di stagione. Nel girone di ritorno gli azzurri vinsero alcuni scontri diretti decisivi, come il 2-0 a domicilio rifilato alla Sampdoria e la vittoria al San Paolo per 3-0 sul Brescia, che spinsero il Napoli verso una promozione arrivata matematicamente il 4 giugno 2000 sul campo della Pistoiese, grazie a una rete del solito Schwoch: dopo due stagioni d'assenza, i campani tornarono dunque nella massima serie.\nNel frattempo vi furono importanti novit\u00e0 anche a livello societario: per far fronte all'incombenza debitoria sempre pi\u00f9 pressante, Ferlaino decise di aprire all'ingresso di nuovi soci, con l'imprenditore bresciano Giorgio Corbelli il quale rilev\u00f2 la met\u00e0 del pacchetto azionario del club. Tuttavia la \"doppia presidenza\" porter\u00e0 il Napoli verso il definitivo dissesto.\nMaglie e sponsor.\nLo sponsor tecnico \u00e8 Nike, mentre lo sponsor principale \u00e8 Birra Peroni.\nStatistiche.\nStatistiche dei giocatori.\nIn \"corsivo\" i giocatori ceduti a stagione in corso."}
{"id": "863178", "revid": "2176804", "url": "https://it.wikipedia.org/wiki?curid=863178", "title": "Cicli di Milankovi\u0107", "text": "I cicli di Milankovi\u0107 sono gli effetti collettivi delle variazioni cicliche dei parametri orbitali della Terra sul suo clima. Prendono il nome dall'ingegnere civile e matematico serbo Milutin Milankovi\u0107.\nL'eccentricit\u00e0 orbitale, l'inclinazione assiale e la precessione dell'orbita terrestre variano periodicamente e danno luogo, quando i loro effetti sono in fase, a glaciazioni ogni circa durante l'era glaciale del Quaternario. L'asse terrestre completa un ciclo di precessione ogni e l'orbita ellittica ruota compiendo un ciclo ogni . Inoltre, l'angolo tra l'asse terrestre e la normale del piano orbitale varia ciclicamente tra 22,5\u00b0 e 24,5\u00b0, con un periodo di .\nLa teoria di Milankovi\u0107 sui cambiamenti climatici non risulta tuttavia ancora perfezionata; in particolare la risposta climatica pi\u00f9 grande \u00e8 relativa a una scala temporale di , ma gli effetti su questi periodi, per quanto riguarda le glaciazioni, sono apparentemente lievi e non concordano con le previsioni. Per giustificare questa discrepanza, sono chiamati in causa vari fenomeni, correlati all'anidride carbonica presente nell'aria o alla dinamica degli inlandsis.\nTeorie simili sono state avanzate da Joseph Adhemar, James Croll e altri, ma le verifiche sperimentali sono rese difficoltose dalla mancanza di prove di datazione affidabile, oltre che da perplessit\u00e0 su quali periodi siano da considerare nei rilevamenti. La teoria non avrebbe comunque raggiunto il suo stato attuale se non grazie alle ricerche sui sedimenti oceanici mediante carotaggio da parte di Jim Hays, John Imbrie e Nicholas Shackleton che pubblicarono i loro risultati su \"Science\" nel 1976.\nMoti terrestri.\nOltre ai moti di rotazione e rivoluzione, il movimento della Terra \u00e8 soggetto ad alcune variazioni pseudo-periodiche. Anche se i grafici risultanti originano da un grande numero di sinusoidi, alcune componenti sono evidentemente dominanti. Milankovi\u0107 studi\u00f2 le variazioni dell'eccentricit\u00e0, dell'obliquit\u00e0 e della precessione nei moti terrestri. Alcuni cambiamenti nel moto e nell'orientamento modificano infatti la quantit\u00e0 di radiazione solare che raggiunge la Terra, oltre alla sua distribuzione sulla superficie terrestre. Questo fenomeno \u00e8 chiamato \"forcing solare\" o \"forzatura solare\" (un tipo di forcing radiativo). Sono considerate importanti le variazioni nelle zone vicine all'area polare nordica a causa dell'ampia estensione di terreno, che reagisce pi\u00f9 rapidamente degli oceani alle variazioni della radiazione solare.\nGeometria dell'orbita.\nL'orbita terrestre \u00e8 un'ellisse. L\"'eccentricit\u00e0 orbitale\" \u00e8 una misura della forma ellittica rispetto a un'orbita circolare. La forma dell'orbita terrestre varia da quasi circolare (bassa eccentricit\u00e0: 0,005) a discretamente ellittica (alta eccentricit\u00e0: 0,058) e ha un'eccentricit\u00e0 media di 0,028. La maggiore componente di queste variazioni (\u00b10,012) ha un periodo di . Altre componenti variano con periodi di e , combinandosi approssimativamente in una variazione da -0,03 a +0,02 con un ciclo di . L'eccentricit\u00e0 attuale \u00e8 0,017.\nSe la Terra fosse l'unico pianeta in orbita attorno al Sole, l'eccentricit\u00e0 dell'orbita nel tempo non varierebbe. La causa principale della variazione \u00e8 infatti l'interazione con i campi gravitazionali di Giove e Saturno, i due pianeti pi\u00f9 massicci del sistema solare. Il semiasse maggiore dell'ellisse orbitale resta comunque invariato al variare dell'eccentricit\u00e0. Dal punto di vista della teoria perturbativa usata nella meccanica celeste per predire l'evoluzione dell'orbita, il semiasse maggiore \u00e8 un'invariante adiabatica. Secondo la terza legge di Keplero, il periodo dell'orbita \u00e8 determinato dal semiasse maggiore, quindi l'anno anomalistico, ovvero il periodo orbitale terrestre (che \u00e8 leggermente pi\u00f9 lungo dell'anno sidereo a causa della precessione anomalistica), \u00e8 anch'esso invariante al variare dell'orbita.\nCon l'eccentricit\u00e0 attuale, la differenza tra le distanze Terra-Sole che si hanno al perielio (il punto dell'orbita pi\u00f9 vicino al sole) e all'afelio (il punto dell'orbita pi\u00f9 lontano dal sole) \u00e8 del 3,4% (5,1 milioni di chilometri). Questa differenza causa un aumento del 6,8% nella radiazione solare che raggiunge la Terra. Attualmente, il perielio avviene intorno al 3 gennaio, mentre l'afelio intorno al 4 luglio. Quando l'orbita ha la massima eccentricit\u00e0, la quantit\u00e0 di radiazione solare al perielio \u00e8 circa il 23% maggiore rispetto all'afelio. La differenza \u00e8 pari a circa 4 volte il valore dell'eccentricit\u00e0.\nLa meccanica orbitale implica che la lunghezza delle stagioni sia proporzionale alle aree dei quadranti stagionali. Di conseguenza, quando l'eccentricit\u00e0 \u00e8 massima, le stagioni che si hanno sul lato dell'orbita pi\u00f9 lontano dal Sole possono risultare significativamente pi\u00f9 lunghe. Quando autunno e inverno cadono mentre la Terra si trova pi\u00f9 vicina al sole, come avviene attualmente nell'emisfero boreale, essa \u00e8 in movimento alla sua massima velocit\u00e0, pertanto queste due stagioni sono leggermente pi\u00f9 corte rispetto a primavera ed estate. Attualmente, nell'emisfero boreale, l'estate \u00e8 4,66 giorni pi\u00f9 lunga dell'inverno, mentre la primavera \u00e8 2,9 giorni pi\u00f9 lunga dell'autunno.\nInclinazione assiale.\nL'inclinazione assiale (inclinazione dell'asse terrestre rispetto alla perpendicolare al piano dell'orbita) \u00e8 soggetta a oscillazioni in un campo di 2,4\u00ba di ampiezza. Le variazioni dell'inclinazione sono approssimativamente periodiche, con un periodo di circa . All'aumentare dell'obliquit\u00e0, l'ampiezza del ciclo stagionale di insolazione aumenta, con un aumento del flusso radiativo nelle estati di entrambi gli emisferi e una rispettiva diminuzione negli inverni. Di conseguenza le estati diventano pi\u00f9 calde e gli inverni pi\u00f9 freddi.\nQueste due variazioni di segno opposto non hanno per\u00f2 la stessa entit\u00e0. L'insolazione annuale media aumenta alle alte latitudini con l'aumentare dell'obliquit\u00e0, mentre alle latitudini pi\u00f9 basse l'insolazione diminuisce. Si suppone che le estati pi\u00f9 fresche favoriscano l'inizio di una glaciazione, dal momento che fondono una quantit\u00e0 relativamente minore del ghiaccio e della neve rimanenti dall'inverno precedente. Gli inverni pi\u00f9 tiepidi invece permettono una maggiore precipitazione nevosa e quindi un aumento delle masse di ghiaccio. La combinazione di questi due effetti porta a ipotizzare che una minore obliquit\u00e0 favorisca quindi l'inizio di un'era glaciale.\nAttualmente l'asse terrestre \u00e8 inclinato di 23,44\u00ba rispetto alla perpendicolare al piano orbitale, circa a met\u00e0 tra gli estremi del campo di variazione.\nPrecessione.\nLa \"precessione degli equinozi\" \u00e8 la variazione della direzione dell'asse terrestre misurata rispetto alle stelle fisse nei periodi in cui incorrono perielio e afelio. La Terra compie un ciclo completo di precessione in circa . Sono due gli effetti che contribuiscono a determinare questo periodo temporale: innanzitutto, l'asse terrestre ruota esso stesso attorno a una retta perpendicolare al piano orbitale, con un periodo di circa . Questo moto giroscopico \u00e8 causato dalle forze di marea esercitate, con effetti pressoch\u00e9 equivalenti, dal Sole e dalla Luna sulla terraferma ed \u00e8 associato al fatto che la Terra non \u00e8 una sfera perfetta, ma presenta un rigonfiamento all'equatore; inoltre, l'ellisse orbitale \u00e8 soggetta essa stessa a precessione, principalmente a causa delle interazioni con Giove e Saturno. La precessione orbitale avviene in verso opposto al moto giroscopico dell'asse di rotazione, accorciando il periodo di precessione degli equinozi, rispetto al perielio, da a .\nQuando l'asse \u00e8 orientato in modo da puntare verso il Sole al perielio, un emisfero avr\u00e0 una maggiore differenza climatica tra le stagioni, mentre l'altro avr\u00e0 stagioni reciprocamente pi\u00f9 miti. L'emisfero in cui il perielio cade d'estate ricever\u00e0 una buona quantit\u00e0 dell'aumento corrispondente di radiazione solare, ma di conseguenza si trover\u00e0 all'afelio durante la stagione invernale, avendo cos\u00ec un inverno pi\u00f9 freddo. L'altro emisfero avr\u00e0 invece un inverno relativamente pi\u00f9 caldo e un'estate pi\u00f9 fresca.\nQuando l'asse terrestre \u00e8 allineato in modo che gli equinozi cadano vicino ad afelio e perielio, i due emisferi avranno differenze climatiche simili tra le stagioni.\nAttualmente, il passaggio al perielio avviene durante l'estate dell'emisfero australe, quello all'afelio durante l'inverno. L'opposto avviene per l'emisfero boreale. L'emisfero australe quindi tende ad avere stagioni pi\u00f9 estreme rispetto all'emisfero boreale, a parit\u00e0 di altri fattori.\nInclinazione orbitale.\nL'inclinazione orbitale terrestre misurata rispetto a un piano di riferimento (ad esempio, al piano equatoriale del Sole) \u00e8 soggetta a oscillazioni periodiche. Milankovi\u0107 non studi\u00f2 per\u00f2 questo movimento tridimensionale.\nRicercatori di epoca pi\u00f9 recente notarono questa variazione e notarono che l'orbita si muove rispetto alle orbite degli altri pianeti. Il piano invariabile, il piano che rappresenta il momento angolare del sistema solare, \u00e8 circa equivalente al piano orbitale di Giove. L'inclinazione dell'orbita terrestre rispetto al piano invariante oscilla con un periodo di , coincidendo quasi con il ciclo delle glaciazioni.\n\u00c8 stato ipotizzato che vi sia un disco di polvere e altri detriti nel piano invariante, che influenza il clima terrestre in vari modi. La Terra attualmente attraversa questo piano attorno al 9 gennaio e il 9 luglio, quando vi \u00e8 un aumento delle meteore rilevate dai radar e delle nuvole nottilucenti legate a esse.\nProblemi.\nDal momento che si sono osservate periodicit\u00e0 dei cambiamenti climatici che combaciano con i periodi dei moti orbitali, queste teorie sono ampiamente supportate. Tuttavia, ci sono alcune discrepanze tra le previsioni e le osservazioni sperimentali.\nProblema dei 100 000 anni.\nIl \"problema dei 100 000 anni\" riguarda il fatto che le variazioni dell'eccentricit\u00e0 orbitale hanno un impatto sul forcing solare significativamente minore rispetto alla precessione e all'inclinazione assiale e ci si dovrebbe aspettare che, conseguentemente, produca gli effetti minori. Tuttavia le osservazioni mostrano che durante l'ultimo milione di anni, il segnale climatico di maggiore entit\u00e0 \u00e8 proprio il ciclo dei 100\u00a0000 anni. Inoltre, nonostante sia una scala temporale relativamente grande, alcuni hanno sostenuto che la lunghezza del periodo sia insufficiente per stabilire una relazione statisticamente significativa tra il clima e le variazioni dell'eccentricit\u00e0. Alcuni modelli possono comunque riprodurre i cicli di 100\u00a0000 anni come risultato di interazioni non lineari tra lievi variazioni dell'orbita terrestre e le oscillazioni interne del sistema climatico.\nProblema dei 400 000 anni.\nIl \"problema dei 400 000 anni\" \u00e8 dato dal fatto che le variazioni dell'eccentricit\u00e0 sono caratterizzate da un ciclo di 400\u00a0000 anni di notevole entit\u00e0. Questo ciclo \u00e8 presente solamente nelle registrazioni climatiche antecedenti l'ultimo milione di anni. Dal momento che le variazioni sui 100\u00a0000 anni hanno un effetto cos\u00ec notevole, ci si aspetterebbe siano evidenti anche le variazioni sui 400\u00a0000. Questa discrepanza \u00e8 conosciuta anche come \"problema dello stadio 11\", dal momento che il periodo interglaciale dello stadio isotopico marino 11 non avrebbe dovuto avvenire se il ciclo dell'eccentricit\u00e0 sui 400\u00a0000 anni avesse un impatto significativo sul clima. La relativa assenza di questa periodicit\u00e0 nelle registrazioni isotopiche marine pu\u00f2 essere causata, almeno in parte, dai tempi di risposta dei componenti coinvolti del sistema climatico, in particolare del ciclo del carbonio.\nProblema dello stadio 5.\nIl \"problema dello stadio 5\" si riferisce al periodo del penultimo periodo interglaciale (nello stadio isotopico marino 5) che appare essere cominciata 10 migliaia di anni in anticipo rispetto al forcing solare che si ipotizza avrebbe dovuto esserne la causa. \u00c8 chiamato anche \"problema della causalit\u00e0\".\nEffetti eccessivi in rapporto alle cause.\nGli effetti delle variazioni dei moti terrestri sono supposti essere causati dalle variazioni d'intensit\u00e0 della radiazione solare distribuita sulle varie parti del globo. Le osservazioni rivelano che la risposta climatica \u00e8 molto pi\u00f9 intensa rispetto alle variazioni calcolate. Si presume che varie caratteristiche interne dei sistemi climatici siano sensibili alle variazioni dell'insolazione, causando risposte di amplificazione (feedback positivo) e attenuazione (feedback negativo).\nProblema del picco unico.\nIl \"problema del picco unico\" si riferisce al fatto che l'eccentricit\u00e0 ha variazioni ben determinate a entrambe le frequenze di 95 e 125 migliaia di anni. Una registrazione del cambiamento climatico sufficientemente lunga e affidabilmente datata dovrebbe essere infatti in grado di determinare entrambe le frequenze, ma alcuni ricercatori interpretano le registrazioni climatiche dell'ultimo milione di anni facendo risultare dallo spettro un singolo picco di periodicit\u00e0 di 100\u00a0000 anni. \u00c8 argomento di dibattito se la qualit\u00e0 dei dati esistenti sia sufficiente o meno a determinare entrambe le frequenze negli ultimi milioni di anni.\nIl problema della transizione.\nIl \"problema della transizione\" si riferisce alla variazione delle frequenze dei cambiamenti climatici risalente a un milione di anni fa. Da uno a tre milioni di anni fa, il cambiamento climatico seguiva una variazione dominante coincidente con il ciclo di dell'inclinazione assiale. Da un milione di anni fa in poi la variazione coincide con il ciclo di dell'oscillazione dell'eccentricit\u00e0 orbitale.\nA oggi, non \u00e8 stata identificata alcuna causa per questo cambiamento.\nStato attuale.\nL'attuale insolazione nell'emisfero boreale a 65\u00ba di latitudine Nord sembra essere compatibile con quella corrispondente a una neoglaciazione. Secondo i calcoli astronomici, l'insolazione estiva a 65\u00b0 N dovrebbe aumentare gradualmente nei prossimi e non vi saranno diminuzioni dell'insolazione, sufficienti a causare una glaciazione, nei prossimi - .\nCome detto in precedenza, attualmente il perielio cade nell'estate dell'emisfero australe e l'afelio nel rispettivo inverno, di conseguenza le stagioni dell'emisfero australe dovrebbero essere pi\u00f9 estreme rispetto a quelle dell'emisfero boreale.\nL'eccentricit\u00e0, relativamente bassa, dell'orbita attuale \u00e8 causa di una differenza del 6,8% tra l'insolazione dei due emisferi.\nPrevisioni.\nDal momento che le variazioni orbitali sono predicibili, a partire da un modello che leghi le variazioni al clima, sarebbe possibile predire l'evoluzione futura del sistema climatico.\nVi sono per\u00f2 due puntualizzazioni da fare: innanzitutto, il cambiamento climatico avviene in un periodo di anni limitato nel tempo e in secondo luogo, dal momento che il meccanismo con cui il \"forcing orbitale\" influenza il clima non \u00e8 ancora adeguatamente compreso, non esiste un modello adeguato che esprima le modifiche climatiche in funzione delle variazioni orbitali.\nIn uno studio molto citato J. Imbrie e J.Z. Imbrie, risalente al 1980, venne elaborata una teoria secondo la quale \"ignorando\" l'effetto antropogenico e altre possibili sorgenti di variazioni agenti a frequenze maggiori di un ciclo ogni 19\u00a0000 anni, questo modello prevede che il raffreddamento sul lungo termine iniziatosi circa 6\u00a0000 anni fa continuer\u00e0 per i prossimi 23\u00a0000 anni.\nStudi pi\u00f9 recenti di Berger e Loutre sembrano indicare che l'attuale clima caldo potrebbe durare altri 50\u00a0000 anni."}
{"id": "863184", "revid": "115549", "url": "https://it.wikipedia.org/wiki?curid=863184", "title": "Partito Comunista d'Italia (marxista-leninista) - Linea Rossa", "text": ""}
{"id": "863185", "revid": "1369234", "url": "https://it.wikipedia.org/wiki?curid=863185", "title": "Latarjet", "text": "L'intervento di latarjet \u00e8 una tecnica chirurgica utilizzata per porre rimedio all'instabilit\u00e0 dell'articolazione gleno-omerale, vale a dire a quella patologia caratterizzata da lussazioni o sublussazioni della spalla.\nBreve descrizione.\nIl metodo prevede la realizzazione di uno \"scudo muscolare\" davanti alla spalla interessata, realizzato rimuovendo una porzione d'osso su cui si innestano alcuni muscoli e ricollocandola a ridosso del fascio muscolare da stabilizzare.\nL'intervento chirurgico rientra nelle tecniche di chirurgia tradizionale ovvero quelle che richiedono la classica incisione con il bisturi (per una lunghezza di dieci, dodici centimetri), invece che con i moderni sistemi di artroscopia (in cui \u00e8 prevista la reinserzione del cercine glenoideo ed \u00e8 un metodo particolarmente utilizzato per risolvere un'instabilit\u00e0 da SLAP lesion).\nA seguito dell'intervento, che comporta una degenza di due notti, \u00e8 necessario indossare un tutore per circa quattro settimane e poi sottoporsi ad un trattamento di fisioterapia per altri due mesi.\nDurante questo intervento pu\u00f2 essere accidentalmente danneggiato il nervo muscolocutaneo, provocando una perdita di sensibilit\u00e0 nella regione laterale dell'avambraccio."}
{"id": "863186", "revid": "842", "url": "https://it.wikipedia.org/wiki?curid=863186", "title": "Mafia (videogioco)", "text": ""}
{"id": "863187", "revid": "138230", "url": "https://it.wikipedia.org/wiki?curid=863187", "title": "Marxismo-Leninismo", "text": ""}
{"id": "863188", "revid": "287204", "url": "https://it.wikipedia.org/wiki?curid=863188", "title": "Alive (Pearl Jam)", "text": "Alive \u00e8 un brano dei Pearl Jam. Estratta dal loro album di debutto, \"Ten\", fu pubblicato come singolo nel Regno Unito nel 1991.\nIl disco.\nIl singolo entr\u00f2 in classifica nel Regno Unito nella posizione 16 della classifica Mainstream Rock Tracks di Billboard), (il singolo era disponibile soltanto attraverso l'importazione dagli Stati Uniti). La parte musicale della canzone fu scritta dal chitarrista Stone Gossard, mentre il testo venne scritto da Eddie Vedder mentre faceva il benzinaio a San Diego, California.\nLa canzone fu suonata al Saturday Night Live nell'aprile del 1992, durante la promozione di \"Ten\". \u00c8 stata inclusa nella raccolta \".\nPrima che il singolo fosse messo in commercio, \"Alive\" fu pubblicata su un cd promozionale e una cassetta con variazioni sulle canzoni e b-sides diverse. Mentre \"Wash\" fu anche la b-side sulla versione messa in commercio, \"I've Got a Feeling\"\" era disponibile solo su questa versione dell'EP. L'assolo di chitarra di \"Alive\", inoltre, era differente dalla versione di \"Ten\", assieme anche ad altre differenze.\nTracce.\nCD-Single \nVideo musicale.\nIl video di \"Alive\" fu registrato il 3 agosto 1991 durante il concerto all'RKCNDY a Seattle. Fu diretto da Josh Taft, un amico di infanzia di Stone Gossard, che dopo diriger\u00e0 i video di \"Even Flow\" e \"Oceans\". Dave Abbruzzese non ancora batterista del gruppo, fu ripreso nel video in quanto era presente nel pubblico. Fu il primo incontro con il gruppo dopo essere giunto dal Texas. Fu raccomandato per la band da Matt Chamberlain, che sta dietro la batteria nel video di \"Alive\". Questo fu nominato come Best Alternative Video agli MTV Video Music Awards, ma questo fu vinto da \"Smells Like Teen Spirit\" dei Nirvana."}
{"id": "863191", "revid": "110157", "url": "https://it.wikipedia.org/wiki?curid=863191", "title": "Contea di Clay (Kansas)", "text": "La contea di Clay (in inglese Clay County) \u00e8 una contea dello Stato USA del Kansas. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di 8.822 abitanti. Il suo capoluogo \u00e8 Clay Center.\nGeografia fisica.\nL'U.S. Census Bureau certifica che l'estensione della contea \u00e8 di 1.698\u00a0km\u00b2, di cui 1.668\u00a0km\u00b2 composti da terra e 30\u00a0km\u00b2 composti di acqua.\nStoria.\nLa Contea di Clay venne costituita il 20 febbraio 1857.\nSuddivisione amministrativa.\nTownship.\nLa contea di Clay \u00e8 divisa in diciotto township:"}
{"id": "863192", "revid": "337", "url": "https://it.wikipedia.org/wiki?curid=863192", "title": "Eugenismo", "text": ""}
{"id": "863193", "revid": "122892016", "url": "https://it.wikipedia.org/wiki?curid=863193", "title": "Il memoriale di Yalta", "text": "Il memoriale di Yalta \u00e8 uno scritto di Palmiro Togliatti, segretario del Partito Comunista Italiano, redatto nei suoi ultimi giorni di vita durante una vacanza a Jalta, in Crimea (agosto 1964). Fu pubblicato per la prima volta sul numero di \"Rinascita\" del 5 settembre 1964 \nNel \"Memoriale\", Togliatti annota parte della sua teoria sulla via italiana al socialismo ma anche severe critiche all'Unione Sovietica."}
{"id": "863202", "revid": "1372005", "url": "https://it.wikipedia.org/wiki?curid=863202", "title": "Hiltrude", "text": "Origine.\nEra la figlia del Maggiordomo di palazzo di Austrasia ed in seguito maggiordomo di palazzo di tutti i regni dei Franchi, Carlo Martello (che era figlio di Pipino di Herstal o Pipino II maggiordomo di palazzo di tutti i regni dei Franchi e di Alpa\u00efde di Bruy\u00e8res, (ca. 650-\u2020 717), di cui non si conoscono gli ascendenti, ma l\"'Ex Chronico Sigeberti monachi\" ci informa che era sorella di un certo Dodone, domestico di Pipino II, che martirizz\u00f2 il vescovo di Liegi, San Lamberto) e della prima moglie Rotrude di Treviri (695-724) che per molto tempo \u00e8 stata ritenuta figlia di Willigarda di Baviera e di San Li\u00e9vin, Liutwin o Leudin (?-\u2020713), arcivescovo di Treviri; ma studi pi\u00f9 recenti hanno stabilito che fu la figlia del conte Lamberto di Hesbaye (?-\u2020714), antenato dei Robertingi (poi Capetingi).\nBiografia.\nDopo la morte del padre, avvenuta nel 741, secondo l'anonimo continuatore del cronista Fredegario, nel 742, la matrigna, Swanachilde, scelleratamente consigli\u00f2 la figliastra, Hiltrude, di passare il Reno scortata da alcuni suoi amici, e contro i consigli dei suoi fratelli, Carlomanno e Pipino, raggiungere il duca di Baviera, Odilone, che la costrinse a sposarlo contro la sua volont\u00e0 e contro il volere dei suoi fratelli: Carlomanno e Pipino, che subito dopo mossero guerra al marito, Odilone.L'anno seguente Odilone si ribell\u00f2 all'autorit\u00e0 dei Franchi e Carlomanno intervenne ancora e fu ristabilita la pace.\nAlla morte del marito, nel 748, Grifone (figlio di Carlo Martello e di Swanachilde di Baviera (705-dopo il 742), figlia del duca Teodeberto di Baviera), il fratellastro di Hiltrude, fuggendo dal fratellastro, Pipino III, si rifugi\u00f2 in Baviera, dove fu ben accolto dalla sorella. Grifone si impadron\u00ec del ducato come eredit\u00e0 materna, secondo alcune cronache col consenso della sorellastra. Venuto a conoscenza della cosa, per\u00f2 il fratello di Hiltrude, Pipino III, nel 749, intervenne in Baviera ed impose a Grifone di lasciare il ducato in cambio di alcune contee in Neustria e prima di rientrare nel suo regno, conferm\u00f2 il figlio di Hiltrude, Tassilone duca dei Bavari.\nHiltrude, data la giovane et\u00e0 del figlio Tassilone, resse le sorti del ducato sino alla morte che avvenne nel 754.\nFigli.\nHiltrude diede un solo figlio a Odilone:"}
{"id": "863204", "revid": "729019", "url": "https://it.wikipedia.org/wiki?curid=863204", "title": "Cinque Nazioni 1914", "text": "Il torneo di rugby a 15 Cinque Nazioni del 1914 si disput\u00f2 dal 1\u00ba gennaio al 13 aprile. Il torneo venne vinto dall'Inghilterra. L'incontro Francia-Scozia venne annullato dopo la rottura delle relazioni tra i dirigenti delle due squadre.\nClassifica.\n "}
{"id": "863209", "revid": "1543377", "url": "https://it.wikipedia.org/wiki?curid=863209", "title": "Lega dei Comunisti di Jugoslavia", "text": "La Lega dei Comunisti di Jugoslavia (in serbocroato \"Savez komunista Jugoslavije\" - SKJ/\"\u0421\u0430\u0432\u0435\u0437 \u043a\u043e\u043c\u0443\u043d\u0438\u0441\u0442\u0430 \u0408\u0443\u0433\u043e\u0441\u043b\u0430\u0432\u0438\u0458\u0435\" - CKJ; in sloveno \"Zveza komunistov Jugoslavije\" - ZKJ; in macedone \"\u0421\u043e\u0458\u0443\u0437 \u043d\u0430 \u043a\u043e\u043c\u0443\u043d\u0438\u0441\u0442\u0438\u0442\u0435 \u043d\u0430 \u0408\u0443\u0433\u043e\u0441\u043b\u0430\u0432\u0438\u0458\u0430\" - \u0421\u041a\u0408), conosciuta fino al 1952 col nome di Partito Comunista di Jugoslavia (in serbocroato \"Komunisti\u010dka partija Jugoslavije\" - KPJ/\"\u041a\u043e\u043c\u0443\u043d\u0438\u0441\u0442\u0438\u0447\u043a\u0430 \u043f\u0430\u0440\u0442\u0438\u0458\u0430 \u0408\u0443\u0433\u043e\u0441\u043b\u0430\u0432\u0438\u0458\u0435\" - K\u041fJ; in sloveno \"Komunisti\u010dna partija Jugoslavije\" - KPJ; in macedone \"\u041a\u043e\u043c\u0443\u043d\u0438\u0441\u0442\u0438\u0447\u043a\u0430 \u043f\u0430\u0440\u0442\u0438\u0458\u0430 \u043d\u0430 \u0408\u0443\u0433\u043e\u0441\u043b\u0430\u0432\u0438\u0458\u0430\" - \u041a\u041f\u0408), fu un partito politico jugoslavo esistito tra il 1919 e il 1990.\nLa \"Lega\" (\"Savez\"/\"\u0421\u0430\u0432\u0435\u0437\"/\"Zveza\"/\"\u0421\u043e\u0458\u0443\u0437\") fu dal 1945 al 1990 al governo della Jugoslavia; tra il 1937 e il 1980 essa fu guidata dal maresciallo Tito, che dopo la fine della guerra instaur\u00f2 uno Stato socialista. Sotto la sua guida la Jugoslavia si caratterizz\u00f2 per un particolare tipo di comunismo, il titismo, fondato sull'autogestione operaia (\"samoupravljanje\") e anche da uno spiccato patriottismo socialista, includendo ovvero anche quelle che furono definite \"vie nazionali al socialismo\".\nStoria.\nProdromi.\nIl socialismo nei Paesi jugoslavi inizi\u00f2 a manifestarsi gi\u00e0 tra la fine del XIX e l'inizio del XX secolo. I primi movimenti socialisti in Serbia si svilupparono grazie al pensiero di Svetozar Markovi\u0107 e Dimitrije Tucovi\u0107 e al loro \"Partito Socialdemocratico Serbo\".\nLa fondazione.\nCon la fine della Prima guerra mondiale e la creazione del Regno dei Serbi, Croati e Sloveni, i vari movimenti socialisti e marxisti del Paese iniziarono a unificarsi. L'unificazione di essi port\u00f2 al primo congresso avvenuto tra il 20 e il 23 aprile 1919, che sanc\u00ec la fondazione del Partito Socialista Operaio di Jugoslavia (\"\u0421\u043e\u0446\u0438\u0458\u0430\u043b\u0438\u0441\u0442\u0438\u0447\u043a\u0430 \u0440\u0430\u0434\u043d\u0438\u0447\u043a\u0430 \u043f\u0430\u0440\u0442\u0438\u0458\u0430 \u0408\u0443\u0433\u043e\u0441\u043b\u0430\u0432\u0438\u0458\u0435\"). Un anno dopo al congresso di Vukovar esso cambi\u00f2 nome in \"Partito Comunista di Jugoslavia\" (KPJ).\nIl neonato partito ottenne subito risultati incoraggianti vincendo in molte citt\u00e0 del Montenegro e della Croazia, ma le amministrazioni comuniste furono bandite e la dirigenza repressa. In seguito alle elezioni per l'Assemblea costituente del Paese nel 1920, i comunisti ottennero il 12,36% e quasi 200.000 voti conquistando 58 seggi su 419.\nLa scissione dei centristi.\nDopo le elezioni e dopo il congresso di Vukovar, il KPJ risultava diviso tra la corrente \"centrista\" (\"Centruma\u0161i\") di ispirazione socialdemocratico-riformista e i rivoluzionari decisi a una rivoluzione su modello sovietico. I rivoluzionari prevalsero guidati da Filip Filipovi\u0107, mentre i centristi lasciarono il partito fondando il Partito Socialista di Jugoslavia, come espressione politica dei socialdemocratici e dei socioliberali riformisti jugoslavi.\nI comunisti dal divieto fino alla dittatura del 6 gennaio.\nEssendo considerati una minaccia il reggente, Alessandro I di Jugoslavia, nel 1920, ordin\u00f2 un \"Divieto\" (\"\u041e\u0431\u0437\u043d\u0430\u043d\u0430\") dichiarando illegale il partito comunista, a cui si aggiunse un decreto del Parlamento con cui ogni attivit\u00e0 comunista era da considerare attentato allo stato. In questo clima alcuni giovani comunisti assassinarono il ministro dell'interno Milorad Dra\u0161kovi\u0107 e attentarono (fallendo) alla vita del re. Moltissimi dirigenti comunisti furono costretti all'esilio e il partito perse ogni rilevanza in patria.\nMa nel 1929 il re sospese la costituzione e viet\u00f2 i partiti politici iniziando la cosiddetta dittatura del 6 gennaio. La rappresaglia anti-comunista scoppi\u00f2 in tutto il paese e l'intera dirigenza fu arrestata e imprigionata.\nLa riorganizzazione e l'arrivo di Tito.\nNonostante ci\u00f2 tra il 1932 e 1934 il partito organizzato all'estero si stabilizz\u00f2 rieleggendo un comitato centrale e contando 3.000 membri. Il KPJ fu colpito anche dalle Purghe staliniane di cui fu vittima buona parte della dirigenza. Proprio in questo periodo grazie alle sue abilit\u00e0 oratorie e politiche Josip Broz, un fabbro croato-sloveno, in seguito conosciuto col nome di Tito, riusc\u00ec a ottenere la guida del partito venendo eletto segretario generale del comitato centrale.\nLa seconda guerra mondiale.\nIl 6 aprile 1941 le forze della Wehrmacht tedesca insieme a Italia, Ungheria e Bulgaria attaccarono la Jugoslavia. Il 17 aprile la resistenza del paese venne piegata, il re e il governo fuggirono in Inghilterra.\nCi\u00f2 che rimaneva dell'esercito jugoslavo si coalizz\u00f2 intorno al movimento nazionalista di resistenza guidato da Dra\u017ea Mihailovi\u0107, i Cetnici. Il KPJ inizialmente non ordin\u00f2 la resistenza contro il nemico aspettando indicazioni dall'URSS, ancora non belligerante con la Germania di Hitler. Dopo l'inizio dell'Operazione Barbarossa i comunisti diedero vita all'Formazioni Partigiane di Jugoslavia, ridenominate poi Esercito popolare di liberazione della Jugoslavia ordinando la guerra totale contro il nemico. Ottenendo iniziali successi, fu dal 1943 in poi che i partigiani si imposero come principale forza di resistenza del paese giungendo nel 1945 sotto la guida di Tito a liberarlo.\nLa presa di potere e il conflitto Tito-Stalin.\nIl 29 novembre 1945, l'Assemblea Costituente dichiar\u00f2 la nascita della Repubblica Popolare Federale di Jugoslavia, abolendo la monarchia e vietando al re e alla dinastia Kara\u0111or\u0111evi\u0107 il ritorno in patria. Il partito inizi\u00f2 subito la riforma agraria e l'arresto dei principali dissidenti rimasti nel nuovo stato.\nNel 1948, motivato dal desiderio di creare un'economia forte e indipendente, Tito, non deludendo in questo le speranze in lui riposte dagli Alleati, divenne il primo leader comunista (e il solo ad aver successo) a sfidare la leadership di Stalin nel Cominform e le sue richieste di lealt\u00e0 assoluta.\nL'adesione della Jugoslavia al Cominform esigeva un'obbedienza assoluta da parte di Tito alla linea fissata dal Cremlino. Tito, forte della liberazione della Jugoslavia dall'occupazione nazifascista da parte dei suoi partigiani, desiderava invece restare indipendente dalla volont\u00e0 di Stalin. Le relazioni tra URSS e Jugoslavia ebbero subito dei momenti di tensione, a partire dalla censura sovietica sui messaggi che la resistenza jugoslava lanciava da Radio \"Jugoslavia Libera\", che trasmetteva da Mosca.\nTito prese quindi diverse iniziative sgradite ai dirigenti sovietici:\nA partire dal 1945, . Allo stesso tempo, Tito rifiut\u00f2 di lasciar subordinare la sua polizia, l'esercito e la politica estera, cos\u00ec come di veder creare delle societ\u00e0 miste di produzione, .\nNel marzo 1948, Stalin richiam\u00f2 tutti i consiglieri militari e gli specialisti civili presenti in Jugoslavia. Poco dopo, una lettera del Comitato Centrale sovietico inizia a criticare le decisioni del PC jugoslavo. Allo stesso modo, i dirigenti jugoslavi vicini a Tito fecero blocco attorno a lui e quelli fedeli a Mosca furono esclusi dal Comitato Centrale e arrestati. Il Cremlino gioc\u00f2 l'ultima carta portando la questione davanti al Cominform, ma Tito si oppose. A questo punto il Cominform consider\u00f2 il rifiuto jugoslavo come un tradimento. Escludendo la Jugoslavia dal Cominform, Stalin sper\u00f2 di provocare una sollevazione nel paese. Ma ci\u00f2 non avvenne e il Partito Comunista Jugoslavo, epurato dai \"cominformisti\", elesse un nuovo Comitato Centrale totalmente devoto a Tito.\nLa rottura con l'Unione Sovietica port\u00f2 molti riconoscimenti internazionali a Tito, ma cre\u00f2 anche un periodo di instabilit\u00e0 (il periodo dell'\"Informbiro\"). La via nazionale jugoslava al comunismo venne definita \"Titoismo\" da Mosca, che, incoraggi\u00f2 le purghe contro sospetti titini negli altri paesi del blocco comunista.\nNel contesto della spaccatura tra cominformisti e titoisti, Tito diede vita in patria ad un clima fortemente repressivo. Oppositori politici, \"cominformisti\" o presunti tali (tra l'altro parecchi comunisti italiani - tanto autoctoni che immigrati - accusati di stalinismo), vennero rinchiusi in campi di prigionia, tra i quali spiccava il campo di Isola Calva (Goli Otok), dopo processi e condanne sommari.\nL'autogestione, via jugoslava al socialismo.\nIl 26 giugno 1950 l'Assemblea Nazionale Jugoslava approv\u00f2 una legge cruciale, scritta da Tito e Milovan \u0110ilas, sull'autogestione (\"samoupravljanje\"): un tipo indipendente di socialismo che speriment\u00f2 la condivisione dei profitti tra gli operai nelle industrie controllate dallo stato. Il 13 gennaio 1953, la legge sull'autogestione venne posta a base dell'intero ordine sociale in Jugoslavia.\nLa Lega dei comunisti di Jugoslavia.\nNel clima di lotta contro i cominformisti e nell'introduzione dell'autogestione, nel 1952 fu tenuto a Zagabria il VII Congresso del KPJ, decise di cambiare nome in Lega dei Comunisti di Jugoslavia (\"Savez komunista Jugoslavije\", SKJ).\nOgni repubblica federata alla Jugoslavia ebbe inoltre un contraltare nazionale:\nCrisi e dissoluzione.\nDopo la morte di Tito, nel 1980, la Lega tent\u00f2 in ogni modo di mostrarsi unita e evitare divisioni interne. Il partito, guidato da un comitato collettivo delle 6 repubbliche, per\u00f2 era chiaramente diviso e in preda a un'inevitabile implosione.\nGli anni novanta e il crollo del Muro di Berlino fecero da detonatore al ritorno del nazionalismo e del separatismo. L'ultimo tentativo di riunificazione fu il XIV Congresso, che per\u00f2 fu dominato dalla nuova politica della Lega dei Comunisti di Serbia e di Slobodan Milo\u0161evi\u0107 che caus\u00f2 l'abbandono del congresso da parte dei delegati sloveni e croati. Cos\u00ec la Lega cess\u00f2 anche formalmente di esistere, i suoi contraltari nazionali si trasformarono in partiti socialisti riformisti mentre il Paese, dopo le prime elezioni libere del 1990, vinte dai movimenti nazionalisti, piomb\u00f2 in una sanguinosa guerra civile che porter\u00e0 alla fine della Jugoslavia, come patria degli slavi del sud.\nEredi.\nLa Lega non ebbe un erede legittimo, ma ogni sua filiale si trasform\u00f2:\nAltri movimenti, presenti ancora oggi si richiamano alla Lega e a Josip Broz Tito."}
{"id": "863210", "revid": "110157", "url": "https://it.wikipedia.org/wiki?curid=863210", "title": "Coppa Italia 1989-1990", "text": "La Coppa Italia 1989-1990 fu la 43\u00aa edizione della manifestazione calcistica. Inizi\u00f2 il 23 agosto 1989 e si concluse il 25 aprile 1990 con la vittoria della , all'ottavo trionfo.\nNella doppia finale i bianconeri hanno avuto la meglio sul , pareggiando l'andata a Torino a reti bianche, e vincendo al ritorno a Milano col minimo scarto grazie a un gol di Roberto Galia.\nInsolitamente, la classifica dei marcatori fu vinta da un difensore, il milanista Franco Baresi.\nFormula.\nPer questa edizione fu varata una nuova formula, pur conservando il numero di 48 partecipanti: le 38 societ\u00e0 di A e B, le 4 squadre retrocesse dalla B alla C1, le formazioni classificate dal 3\u00ba al 5\u00ba posto in ciascun girone del precedente campionato di C1. I due turni ad eliminazione diretta ridussero da 48 a 12 il lotto di iscritte; furono poi organizzati 4 gironi all'italiana da 3 squadre l'uno, con qualificazione alle semifinali per la vincente di ogni gruppo. Le semifinaliste vennero accoppiate per sorteggio, dando vita agli ultimi due turni (con gare di andata e ritorno).\nRisultati.\nFase eliminatoria.\nPrimo turno.\nLa fase eliminatoria si svolse in due turni, giocati il 23 e 30 agosto 1989. La squadra di casa fu determinata tramite il sorteggio.\nFase a gironi.\nLa fase a gruppi prevedette 4 gironi da 3 squadre ciascuno, determinati dal sorteggio del 31 agosto 1989. Si gioc\u00f2 rispettivamente il 3, 10 e 24 gennaio 1990.\nGirone A.\nClassifica.\nLa Roma si qualific\u00f2 per sorteggio rispetto all'Inter, a parit\u00e0 di criteri (punti in classifica, differenza-gol e numero di reti segnate). L'estrazione avvenne a Milano il 25 gennaio 1990, nella sede della Lega Calcio."}
{"id": "863213", "revid": "1776051", "url": "https://it.wikipedia.org/wiki?curid=863213", "title": "CoCoA", "text": "CoCoA System (\"Computations in Commutative Algebra\") \u00e8 un sistema di algebra computazionale, sviluppato dall'Universit\u00e0 di Genova e studiato per affrontare problemi di teoria dei numeri e soprattutto di polinomi.\n\u00c8 programmabile tramite un linguaggio appositamente progettato, CoCoA language, e presenta un'interfaccia testuale (usabile anche tramite Emacs).\nNella sua recente evoluzione \u00e8 stato meglio delineato e potenziato il cuore matematico, progettato come libreria C++, CoCoALib.\nCoCoALib \u00e8 distribuito sotto licenza GPL, e cos\u00ec anche per la versione interattiva (CoCoA-5) del sistema.\nEsistono versioni per Mac, Linux, Windows e Solaris.\nCaratteristiche.\nAlla base di CoCoA c'\u00e8 la potente libreria GMP, sviluppata per trattare in modo esatto numeri a precisione arbitraria con un'efficienza massima su qualsiasi architettura.\nCoCoA pu\u00f2 essere utilizzata sia per calcoli semplici sia per complesse operazioni di calcolo simbolico. \u00c8 in grado di trattare:\nStoria.\nIl progetto prese il via nel 1987: A. Giovini e G. Niesi svilupparono ognuno per conto proprio due piccoli progetti, che vennero poi riuniti sotto il coordinamento di L. Robbiano; il codice a quel tempo era scritto in Pascal e girava solo su computer Macintosh.\nCoCoA3, sviluppata tra il 1990 e il 1993, \u00e8 stata la prima versione scritta in C.\nCoCoA5 \u00e8 la prima ad essere interamente basata su CoCoALib, scritta in C++.\nL'evoluzione del progetto \u00e8 strettamente legata ai meeting e scuole su CoCoA che si tengono periodicamente.\nEsempi di utilizzo.\nIl seguente esempio permette di definire un ideale e stamparne a schermo la base di Gr\u00f6bner:\n I := ideal(x^2, y*x+1);\n G := GBasis(I);\n G;\nSi osserva facilmente che CoCoA non approssima le frazioni, ma le tratta in modo simbolico:\n (1/3) * 3;\n \"1\"\n 0.3333333333333 * 3;\n \"9999999999999/10000000000000\""}
{"id": "863215", "revid": "729019", "url": "https://it.wikipedia.org/wiki?curid=863215", "title": "Cinque Nazioni 1920", "text": "Il torneo di rugby Cinque Nazioni del 1920 si disput\u00f2 dal 1\u00ba gennaio al 3 aprile. Il torneo, vinto a pari merito da Galles, Scozia e Inghilterra, \u00e8 la prima edizione dopo l'interruzione dovuta alla prima guerra mondiale.\nDa segnalare la prima vittoria francese in trasferta, contro l'Irlanda, che soffre la situazione legata alla guerra di indipendenza in corso.\nClassifica.\n "}
{"id": "863217", "revid": "842", "url": "https://it.wikipedia.org/wiki?curid=863217", "title": "Silent Hill 4 - The Room", "text": ""}
{"id": "863218", "revid": "1005847", "url": "https://it.wikipedia.org/wiki?curid=863218", "title": "Laura Bianconi", "text": "Biografia.\nNata a Roma, ma vive a Cesena; ha conseguito il diploma di maturit\u00e0 artistica. \u00c8 stato capodipartimento regionale alla Sanit\u00e0 della Regione Emilia-Romagna.\nAttivit\u00e0 politica.\nNel 1980, a vent'anni, aderisce alla Democrazia Cristiana. \nDal 1990 al 1995 \u00e8 consigliere comunale al Comune di Cesena, citt\u00e0 in cui vive.\nNel 1994 aderisce a Forza Italia.\nElezione a senatore.\nNella XIV Legislatura (30 maggio 2001 \u2013 27 aprile 2006) viene eletta senatrice con il sistema proporzionale nella Regione Emilia-Romagna, nella lista Forza Italia. Durante tale legislatura, \u00e8 componente delle seguenti commissioni permanenti del Senato della Repubblica: VII Commissione, (\"Istruzione pubblica e Beni culturali\"); XII Commissione \"Igiene e Sanit\u00e0\"); XIV Commissione (\"Politiche dell'Unione europea), relativamente al periodo intercorrente dal 7 al 15 ottobre 2003; \u00e8 inoltre componente della Commissione parlamentare per l'Infanzia.\nNella XV Legislatura (inaugurata il 28 aprile 2006) \u00e8 stata nuovamente eletta nella regione Emilia-Romagna, nella lista Forza Italia ed \u00e8 stata componente della XII Commissione Permanente del Senato della Repubblica (\"Igiene e Sanit\u00e0\") e, dal 12 ottobre 2006, della Commissione parlamentare per l'Infanzia.\nRieletta al Senato nell'aprile 2008 (XVI Legislatura) \u00e8 tuttora membro della XII Commissione permanente del Senato \"Igiene e Sanit\u00e0\".\nIn merito ai temi eticamente sensibili, Laura Bianconi sostiene una linea ispirata ai valori di riferimento della religione cattolica. \nDa segnalare il fatto che si \u00e8 battuta strenuamente contro il referendum del 12 e 13 giugno 2005 in materia di procreazione medicalmente assistita: in particolare, era tra i fautori dell'astensionismo, per evitare che fosse raggiunto il quorum, affinch\u00e9 tale consultazione fosse invalidata. \nIl referendum \u00e8 stato poi dichiarato nullo, in quanto si rec\u00f2 alle urne soltanto il 25,5% degli aventi diritto al voto (il quorum richiesto era quello della maggioranza degli aventi diritto).\nEletta senatrice per il PdL nel 2013 aderisce al gruppo costola del GAL.\nL'adesione al Nuovo Centrodestra.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nDal 18 novembre al 22 novembre 2013 \u00e8 stata presidente \"pro tempore\" dei senatori del Nuovo Centrodestra. Dal 22 novembre 2013 al 20 luglio 2016 \u00e8 stata vice capogruppo vicario del Nuovo Centrodestra al Senato. In questa data \u00e8 stata eletta per acclamazione presidente del gruppo Area Popolare, comprendente i senatori di NCD e UdC. In questo ruolo \u00e8 subentrata al dimissionario Renato Schifani.\nNel settembre 2014 ha ricevuto gli onori delle cronache per aver firmato, assieme ad altri tre parlamentari dell'NCD, Giuseppe Esposito, Pietro Langella e Federica Chiavaroli, un ordine del giorno in cui si chiedeva di \"Estendere il vitalizio anche in caso di scioglimento anticipato della legislatura\".\nDopo 17 anni di presenza ininterrotta in Parlamento, non si ricandida pi\u00f9 alle elezioni politiche del 2018."}
{"id": "863219", "revid": "729019", "url": "https://it.wikipedia.org/wiki?curid=863219", "title": "Cinque Nazioni 1921", "text": "Il torneo di rugby Cinque Nazioni del 1921 si disput\u00f2 dal 15 gennaio al 9 aprile. Il torneo venne vinto dall'Inghilterra.\nClassifica.\n "}
{"id": "863220", "revid": "287204", "url": "https://it.wikipedia.org/wiki?curid=863220", "title": "Proietti", "text": ""}
{"id": "863224", "revid": "287204", "url": "https://it.wikipedia.org/wiki?curid=863224", "title": "Newport (Nuovo Galles del Sud)", "text": "Newport \u00e8 un sobborgo della costa a nord di Sydney, a nord di Mona Vale, a sud di Avalon e a est di Bilgola Plateau, nello Stato del Nuovo Galles del Sud, in Australia. Vi si trovano una scuola elementare, numerosi caff\u00e8 e ristoranti e lo storico Newport Arms Hotel, che si trova sulla rive del Pittwater. \u00c8 una localit\u00e0 balneare abbastanza rinomata in Australia."}
{"id": "863226", "revid": "6923", "url": "https://it.wikipedia.org/wiki?curid=863226", "title": "Partito Comunista Indonesiano", "text": "Il Partito Comunista d'Indonesia (in indonesiano Partai Komunis Indonesia, PKI) \u00e8 stato un partito politico comunista indonesiano. Prima di essere annientato con una feroce repressione ispirata dagli Stati Uniti nel 1965, era il terzo partito comunista pi\u00f9 grande del mondo, dopo quelli di Unione Sovietica e Cina.\nIniziale fondazione.\nIl partito fu fondato su iniziativa del socialista olandese Henk Sneevliet nel 1914, sotto il nome di \"Associazione Socialdemocratica delle Indie\". Era essenzialmente un'organizzazione composta da 85 membri del Partito Socialdemocratico dei Lavoratori e del Partito Comunista residenti nelle Indie olandesi. Dall'ottobre 1915 l'ASDI pubblic\u00f2 in tedesco \"Het Vrije Woord\" (Il mondo libero). Nel 1917 l'ASDI cominci\u00f2 a pubblicare un giornale in lingua indonesiana, \"Soeara Merdika\" (Libera voce). Nello stesso anno, la fazione riformista dell'organizzazione si scisse e form\u00f2 il Partito Socialdemocratico delle Indie.\nSneevliet, che era il principale teorico e dirigente dell'ASDI, indic\u00f2 la via della Rivoluzione d'ottobre come la via da seguire. L'organizzazione form\u00f2 e arm\u00f2 circa tremila Guardie Rosse e diresse una rivolta a Surabaya, la maggiore base dell'arcipelago, formando dei Soviet. Le autorit\u00e0 coloniali ebbero per\u00f2 la meglio e soppressero i Soviet di Surabaya e l'ASDI.\nGran parte dei soldati che avevano disertato per unirsi alle Guardie Rosse furono condannati a pi\u00f9 di quarant'anni di prigione. L'ASDI continu\u00f2 a lavorare clandestinamente e a pubblicare \"Soeara Rakyat\" (La voce del popolo). Al Congresso dell'organizzazione nel maggio 1920 a Semarang, l'organizzazione prese il nome di Associazione Comunista delle Indie (\"Perserikatan Komunis di Hindia\") e Semaun fu eletto presidente. L'ACI fu la prima organizzazione comunista indonesiana ad entrare nel Comintern (1920). Sneevliet rappresent\u00f2 l'Associazione presso l'Internazionale.\nNel 1924, accogliendo l'indicazione di Lenin, l'Associazione si trasform\u00f2 in Partito Comunista d'Indonesia (PKI) e scelse come presidente Musso. Nel novembre 1926 il Partito guid\u00f2 le rivolte a Giava e Sumatra, fondando una repubblica sovietica indipendente. La repressione delle autorit\u00e0 coloniali fu feroce: migliaia di persone vennero uccise o imprigionate. Con il pretesto di combattere la ribellione comunista, il governo coloniale incarcer\u00f2 anche moltissimi attivisti politici non comunisti ma contrari al colonialismo olandese. Il PKI fu formalmente dichiarato illegale nel 1927 e dovette continuare nascosto la propria attivit\u00e0.\nNel 1935 Musso torn\u00f2 dal suo esilio di Mosca per riorganizzare il Partito. Il PKI cominci\u00f2 a collaborare con associazioni legali molto popolari allo scopo di prenderne il controllo o di orientarne la linea: i comunisti indonesiano presero parte ai sindacati e nei Paesi Bassi collaborarono con \"Perhimpunan Indonesia\", un'associazione studentesca indonesiana nazionalista. Il PKI, dopo alcuni anni, riusc\u00ec a prenderne il controllo.\nPeriodo postbellico.\nIl PKI riemerse nella scena politica dopo la resa giapponese del 1945, guidando in prima linea la lotta indipendentista contro la colonizzazione olandese. Nel febbraio 1948 il PKI e l'ala di sinistra del Partito Socialista Indonesiano (\"Partai Sosialis Indonesia\") formarono il Fronte Democratico Popolare. Dopo non molto tempo, i membri dell'ala di sinistra del PSI passarono al PKI e con loro vari studenti dell'associazione giovanile socialista.\nL'11 agosto 1948 Musso torn\u00f2 a Giacarta dopo essere stato nuovamente in URSS. Egli riorganizz\u00f2 i quadri dirigenti del PKI e deline\u00f2 un nuovo programma per la ricostruzione del Partito. A seguito della ritirata olandese, il PKI ordin\u00f2 alle proprie forze armate di non proseguire la guerriglia. Tuttavia, diversi guerriglieri si rifiutarono e diedero inizio a diverse insurrezioni anche contro la dirigenza del Partito, invocando la creazione di una \"repubblica sovietica indonesiana\". Musso richiese calma e prudenza, ma i guerriglieri si rifiutarono di dargli ascolto e furono soppressi dall'esercito governativo.\nIl PKI pass\u00f2 un altro periodo di repressione e lo stesso Musso fu ucciso. Molti membri sopravvissuti della dirigenza ripararono in Cina. Nel 1950 il Partito si riorganizz\u00f2 nuovamente. In questo periodo, il PKI forn\u00ec supporto alle posizioni anticolonialiste del presidente Sukarno, pur senza interrompere la propria attivit\u00e0 rivoluzionaria e guidando in prima linea le lotte operaie dell'epoca. Sotto la presidenza di Aidit il PKI crebbe rapidamente: pass\u00f2 da 5.000 membri nel 1950 fino a 1.5 milioni nel 1959.\nNel 1955 il PKI ottenne il 16% dei voti e vari seggi all'Assemblea Costituente. Nel 1957 si scaten\u00f2 una nuova ondata anticomunista: varie sedi del PKI furono prese d'assalto e alcuni parlamentari chiesero anche la soppressione del Partito. Tenendo a mente gli errori dell'immediato dopoguerra, il PKI non ricorse alla violenza disorganizzata. Nel febbraio 1958 gli Stati Uniti commissionarono un colpo di Stato dei militari e delle forze dell'estrema destra.\nIl 15 febbraio il colonnello Hussein dichiar\u00f2 la formazione del Governo Rivoluzionario della Repubblica d'Indonesia. Nell'area sotto il suo controllo, il governo rivoluzionario diede subito la caccia ai membri del PKI. Il Partito appoggi\u00f2 dunque il presidente Sukarno nella soppressione del golpe, che fu sedato entro l'anno. Bench\u00e9 supportasse Sukarno in funzione anticolonialista, il PKI non si trattenne dal criticarlo. Nel 1960, per esempio, il PKI denunci\u00f2 vigorosamente alcune scelte antidemocratiche del governo.\nCon un notevole supporto popolare e circa 3 milioni di membri, il PKI era il pi\u00f9 forte partito comunista dopo quelli dell'Unione Sovietica e della Cina. Il Partito usufruiva di varie organizzazioni: l'Organizzazione Centrale di Lavoro di tutti gli Indonesiani, la Giovent\u00f9 Popolare, il Movimento delle Donne Indonesiane, il Fronte Contadino Indonesiano, l'Associazione della Cultura Popolare e l'Associazione degli Studenti Indonesiani. Nel marzo 1962 alcuni dirigenti comunisti divennero viceministri o sottosegretari del governo di Sukarno.\nCos\u00ec facendo, essi portarono avanti delle battaglie per respingere la proposta di creare una \"confederazione malaisiana\" fra Malaysia, Indonesia e Filippine, promossero la formazione di volontari per combattere inglesi e australiani in Malesia e confiscarono le propriet\u00e0 britanniche in Indonesia. Nella crescente crisi sino-sovietica, dovuto al \"rapporto segreto\" di Chru\u0161\u010d\u0451v su Stalin, il PKI si schier\u00f2 dalla parte della Cina ed ebbe stretti contatti con il Partito Comunista Cinese ed il Partito dei Lavoratori del Vietnam.\nLa liquidazione.\nNegli anni sessanta avvenne una profonda crisi economica. Nel dicembre 1964 un esponente del Partito Murba accus\u00f2 il PKI di stare preparando un colpo di Stato, ma lo stesso Sukarno respinse l'ipotesi. Temendo una nuova repressione anticomunista, il PKI chiam\u00f2 alla mobilitazione popolare per armarsi. I quadri militari del Partito cominciarono ad addestrare semplici cittadini, operai e contadini all'uso delle armi. Aidit ordin\u00f2 alle forze del Partito di stare sempre in allerta.\nIl 30 settembre 1965 il PKI convoc\u00f2 una grande manifestazione a Giacarta contro la crisi economica e l'inflazione alle stelle. Nella notte, sei generali furono uccisi e il PKI fu subito accusato degli assassinii. Il Partito respinse le accuse e dichiar\u00f2 che si trattava di un complotto contro i comunisti. Il generale Suharto spinse allora Sukarno a consolidare il potere dei militari e a reprimere duramente il PKI. Il 2 ottobre l'esercito attacc\u00f2 e cattur\u00f2 la base di Halim, dove si stavano svolgendo le esercitazioni dell'esercito del PKI.\nIl 6 ottobre Suharto form\u00f2 il proprio governo e fece arrestare i viceministri comunisti. In ottobre cominci\u00f2 la repressione: le sedi del PKI furono distrutte e i gruppi islamici di Ansor aiutarono i militari a massacrare oltre un centinaio di comunisti. Oltre 300.000 comunisti e i loro familiari, o semplici sospettati di avere rapporti con il PKI, furono uccisi dai militari di Suharto. La stessa CIA forn\u00ec all'esercito indonesiano una lista di sospettati comunisti. Il 22 novembre, Aidit fu catturato e giustiziato. Il 12 marzo Suharto mise formalmente al bando il PKI, tutte le sue organizzazioni e tutti i movimenti progressisti indonesiani.\nDopo il 1965.\nNegli eventi del 30 settembre diversi quadri del Partito non erano in Indonesia e ci\u00f2 probabilmente salv\u00f2 loro la vita: una massiccia delegazione si trovava infatti a Pechino per prendere parte alle celebrazioni della fondazione della Repubblica Popolare Cinese (1\u00ba ottobre), mentre altri erano a studiare nell'Est europeo. Il PKI continu\u00f2 a lavorare in esilio.\nLa nuova dirigenza del Partito fece una severa autocritica per avere supportato Sukarno, che poi non si era mosso per impedire la repressione anticomunista di Suharto. Nel 1999, a seguito della caduta di Suharto, il presidente Wahid invit\u00f2 i comunisti a rientrare in patria, proponendo di aprire una discussione con tutte le forze politiche per allentare le restrizioni anticomuniste e ritornare alla Costituzione del dopoguerra. La sua proposta fu per\u00f2 respinta dai conservatori islamici, mentre l'esercito promise un \"comprensivo e meticoloso studio\" della proposta, pur respingendola \"provvisoriamente\"."}
{"id": "863227", "revid": "842", "url": "https://it.wikipedia.org/wiki?curid=863227", "title": "Silent Hill - Play Novel", "text": ""}
{"id": "863228", "revid": "33528", "url": "https://it.wikipedia.org/wiki?curid=863228", "title": "Produttrice discografica", "text": ""}
{"id": "863229", "revid": "729019", "url": "https://it.wikipedia.org/wiki?curid=863229", "title": "Cinque Nazioni 1922", "text": "Il torneo di rugby a 15 delle Cinque Nazioni del 1922 si disput\u00f2 dal 2 gennaio all'8 aprile. Il torneo venne vinto dal Galles.\nClassifica.\n "}
{"id": "863232", "revid": "729019", "url": "https://it.wikipedia.org/wiki?curid=863232", "title": "Cinque Nazioni 1923", "text": "Il torneo di rugby a 15 Cinque Nazioni del 1923 si disput\u00f2 dal 20 gennaio al 14 aprile. Il torneo venne vinto nettamente dall'Inghilterra.\nClassifica.\n "}
{"id": "863234", "revid": "287204", "url": "https://it.wikipedia.org/wiki?curid=863234", "title": "Vecchi", "text": ""}
{"id": "863236", "revid": "729019", "url": "https://it.wikipedia.org/wiki?curid=863236", "title": "Cinque Nazioni 1924", "text": "Il torneo di rugby a 15 delle Cinque Nazioni del 1924 si disput\u00f2 dal 1\u00ba gennaio al 27 marzo. Il torneo venne vinto dall'Inghilterra.\nClassifica.\n "}
{"id": "863237", "revid": "1305772", "url": "https://it.wikipedia.org/wiki?curid=863237", "title": "Swanachilde", "text": "Origine.\nDi Swanachilde non si conosce la precisa parentela ma si sa che era discendente degli Agilolfingi, nipote del duca Odilone di Baviera. Teodone II di Baviera era un suo nonno, mentre non si sa con certezza se era figlia del duca di Baviera Teodeberto e di Regintrude oppure figlia del fratello di Teodeberto, il duca di Baviera Tassilone II, e di Imma.\nBiografia.\nNel 725, ancora giovinetta, secondo l'anonimo continuatore del cronista Fredegario, fu presa in ostaggio dal maggiordomo di tutti i regni Franchi, Carlo Martello che dopo aver radunato un imponente esercito, passato il Reno, assoggett\u00f2 gli Alemanni e gli Svevi, e attraversati i loro territori, arriv\u00f2 al Danubio e dopo averlo attraversato, combatt\u00e9 contro i Bavari, sottomettendoli e rientr\u00f2 nel regno dei Franchi con ingenti tesori ed ostaggi. Swanachilde divenne la sua seconda moglie.\nDopo la morte del marito, avvenuta nel 741, sempre secondo l'anonimo continuatore del cronista Fredegario, scelleratamente, nel 742, Swanachilde consigli\u00f2 la figliastra, Iltrude, figlia del defunto Carlo, di passare il Reno scortata da alcuni suoi amici, e contro i consigli dei suoi fratelli, Carlomanno e Pipino, raggiungere il duca di Baviera, Odilone, che la costrinse a sposarlo contro la sua volont\u00e0.\nSwanachilde spinse il proprio figlio Grifone a ribellarsi ai fratellastri, Carlomanno e Pipino, figli di Rotrude, prima moglie di Carlo Martello, per poter avere una parte o addirittura tutto il dominio paterno. Carlomanno e Pipino riuscirono a conservare i loro possedimenti, imprigionarono Grifone e chiusero Swanachilde nell'abbazia di Chelles.\nFigli.\nSwanachilde diede uno (o forse tre) figli a Carlo Martello:\nAltre due figlie ma non si ha certezza se siano figlie di Swanachilde o della prima moglie di Carlo Martello, Rotrude di Treviri:"}
{"id": "863244", "revid": "1305772", "url": "https://it.wikipedia.org/wiki?curid=863244", "title": "Carnevale (disambigua)", "text": ""}
{"id": "863246", "revid": "4175", "url": "https://it.wikipedia.org/wiki?curid=863246", "title": "Cinque Nazioni 1925", "text": "Il Cinque Nazioni 1925 (; ; ) fu l'11\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 38\u00aa in assoluto considerando anche le edizioni dell'Home Championship.\nSi tenne tra il e il e fu vinto dalla , che nella circostanza vinse il suo tredicesimo titolo assoluto, ottavo indiviso; nella giornata di chiusura del suo torneo, in cui batt\u00e9 l' aggiudicandosi, oltre al Championship, anche il Grande Slam e la Calcutta Cup, la Scozia disput\u00f2 il suo primo incontro al nuovo stadio di Murrayfield a Edimburgo, inaugurato proprio in tale occasione.\nLa partita segn\u00f2 ancha la prima sconfitta inglese contro la Scozia dal 1912.\nUltima in classifica a zero punti e con il \"whitewash\" fu la .\nIl sistema di punteggio in gara prevedeva all'epoca 3 punti per la meta, per la realizzazione del calcio piazzato e per la segnatura da mark, 2 per la trasformazione e 4 per la segnatura da calcio in drop."}
{"id": "863248", "revid": "729019", "url": "https://it.wikipedia.org/wiki?curid=863248", "title": "Cinque Nazioni 1926", "text": "Il torneo di rugby a 15 delle Cinque Nazioni del 1926 si disput\u00f2 dal 3 gennaio al 2 aprile. Il torneo venne vinto dalla Scozia e dall'Irlanda.\nClassifica.\n "}
{"id": "863250", "revid": "228587", "url": "https://it.wikipedia.org/wiki?curid=863250", "title": "Gaspare Giudice", "text": "Direttore di banca, nel 1995 fu chiamato da Gianfranco Miccich\u00e9 per organizzare Forza Italia in Sicilia. Esponente di spicco del partito azzurro da quel momento, nella XIII Legislatura \u00e8 approdato per la prima volta alla Camera dei deputati dopo una candidatura per Forza Italia nel collegio maggioritario di Bagheria, assumendo l'incarico di componente della Commissione Agricoltura. Confermato nella legislatura successiva nel collegio di Palermo-Villagrazia, sempre per F.I., con un collegamento alla lista civetta Abolizione dello scorporo, \u00e8 stato nominato componente della Commissione Bilancio e della Commissione consultiva sulla riforma amministrativa.\nRiconfermato alla Camera nella XV Legislatura, in questo caso in virt\u00f9 di una candidatura nella lista di Forza Italia nella circoscrizione Sicilia 1, \u00e8 stato nominato vicepresidente del Comitato per la legislazione e componente delle Commissioni Bilancio e Semplificazione della legislazione. Sar\u00e0 riconfermato alle elezioni politiche del 2008. \u00c8 stato accusato di associazione mafiosa, bancarotta fraudolenta, riciclaggio ed estorsione, reati per i quali la Procura della Repubblica ha chiesto l'arresto ma la misura cautelare non \u00e8 stata autorizzata dalla Camera dei deputati, che ha negato alla magistratura anche l'uso delle intercettazioni sul telefonino del parlamentare.. Giudice \u00e8 stato infine assolto definitivamente, perch\u00e9 il fatto non sussiste per i reati di partecipazione a Cosa nostra, bancarotta e riciclaggio. Prescritta l'accusa di avere favorito Cosa nostra e una delle accuse di bancarotta. Poco dopo muore prematuramente."}
{"id": "863253", "revid": "110157", "url": "https://it.wikipedia.org/wiki?curid=863253", "title": "Contea di Clay (Kentucky)", "text": "La contea di Clay (in inglese Clay County) \u00e8 una contea dello Stato USA del Kentucky. Il nome le \u00e8 stato dato in onore di Green Clay, membro della legislatura degli Stati della Virginia e del Kentucky, cugino di Henry Clay, famoso statista statunitense. Al censimento del 2000 la popolazione era di 24.556 abitanti. Il suo capoluogo \u00e8 Manchester.\nGeografia fisica.\nL'U.S. Census Bureau certifica che l'estensione della contea \u00e8 di 1.220\u00a0km\u00b2, di cui 1.220\u00a0km\u00b2 composti da terra e 0\u00a0km\u00b2 composti di acqua.\nStoria.\nLa Contea di Clay venne costituita nel 1807."}
{"id": "863255", "revid": "729019", "url": "https://it.wikipedia.org/wiki?curid=863255", "title": "Cinque Nazioni 1927", "text": "Il torneo di rugby a 15 delle Cinque Nazioni del 1927 si disput\u00f2 dal 1\u00ba gennaio al 2 aprile. Il torneo venne vinto dalla Scozia e dall'Irlanda.\nClassifica.\n "}
{"id": "863257", "revid": "729019", "url": "https://it.wikipedia.org/wiki?curid=863257", "title": "Cinque Nazioni 1928", "text": "Il torneo di rugby a 15 delle Cinque Nazioni del 1928 si disput\u00f2 dal 2 gennaio al 9 aprile. Il torneo venne vinto dall'Inghilterra che vince nettamente con la conquista di Grand Slam e Triple Crown."}
{"id": "863258", "revid": "84184", "url": "https://it.wikipedia.org/wiki?curid=863258", "title": "Amber", "text": ""}
{"id": "863261", "revid": "729019", "url": "https://it.wikipedia.org/wiki?curid=863261", "title": "Cinque Nazioni 1929", "text": "Il torneo di rugby a 15 delle Cinque Nazioni del 1929 si disput\u00f2 dal 31 dicembre 1928 al 1\u00ba aprile 1929. Il torneo venne vinto dalla Scozia.\nClassifica.\n "}
{"id": "863263", "revid": "729019", "url": "https://it.wikipedia.org/wiki?curid=863263", "title": "Cinque Nazioni 1930", "text": "Il torneo di rugby a 15 delle Cinque Nazioni del 1930 si disput\u00f2 dal 1\u00ba gennaio al 21 aprile. Il torneo, assai equilibrato venne vinto dall'Inghilterra."}
{"id": "863264", "revid": "767487", "url": "https://it.wikipedia.org/wiki?curid=863264", "title": "Suzanne Ciani", "text": "Pioniera nel campo della musica elettronica, \u00e8 una delle poche donne ad avere note di merito in questo genere e una delle prime ad essersi conquistata fama nel mondo della musica new age. Tra i riconoscimenti alle sue produzioni risultano cinque nomination ai Grammy Award e un Golden Globe.\nBiografia.\nFiglia di un famoso chirurgo e nipote di immigrati italiani, Suzanne \u00e8 la terza di sei fratelli. Il suo amore per la musica sboccia sin dall'infanzia: a sette anni la madre porta a casa una collezione di dischi di musica classica e Suzanne resta estasiata dalle opere di Bach, Mozart e Beethoven. Decide di imparare a suonare il piano e, non apprezzando molto il proprio insegnante, apprende il solfeggio da autodidatta.\nInizi.\nDurante i suoi studi al Wellesley College, Suzanne comincia a suddividere tra la composizione e l'interpretazione il proprio tempo. In questo periodo inizia anche il suo interesse per la tecnologia, dopo che un professore del MIT le aveva spiegato come stava provando a riprodurre il suono del violino con l'uso di un computer.\nDopo aver conseguito il diploma al Wellesley College, Suzanne si trasferisce all'Universit\u00e0 di Berkeley, dove continua a studiare composizione. Durante questo periodo, fine anni sessanta, conosce tre dei \"fondatori\" della musica elettronica: John Chowning, Max Matthews e Don Buchla. Inizia a lavorare per Buchla saldando sintetizzatori, e trascorre i successivi dieci anni della propria vita ad esplorare le possibilit\u00e0 offerte da questo strumento, costruendone lei stessa uno con diverse parti acquistate e che chiam\u00f2 \"Buchla\", in onore del maestro. Per Suzanne la magia del sintetizzatore sta nella sua capacit\u00e0 di produrre suoni che nessun altro strumento \u00e8 in grado di creare.\nPer poter potenziare il suo \"Buchla\" con nuovi componenti Suzanne cerca un lavoro come ingegnere del suono, obiettivo praticamente irraggiungibile per una donna all'inizio degli anni settanta. Nel 1974 decide quindi di trasferirsi a New York e di creare la propria compagnia, la Ciani/Musica, specializzata nella creazione di musica ed effetti sonori per gli spot pubblicitar\u00ee televisivi ed i videogiochi. Realizza le colonne sonore degli spot per l'American Express, la General Electric, l'Atari e la Coca-Cola: \u00e8 lei che ha creato, grazie al suo synth, il suono di una lattina di Coca-Cola che viene aperta, ottenendone grande fama. Realizza anche la musica di sottofondo dello spot \"Have a Coke and Smile\", sempre per la compagnia di bibite.\nFonda poi una societ\u00e0 senza scopo di lucro, la Electronic Center for New Music (\"Centro elettronico per la nuova musica\"), con la quale prova a promuovere le nuove tecnologie musicali, ma la societ\u00e0 fallisce a causa della mancanza di fiducia da parte degli sponsor in una donna praticamente sconosciuta che suonava uno strumento poco usato in quel periodo.\nPrime registrazioni.\nSuzanne decide allora di tentare ad entrare nel mondo della produzione discografica, ma il problema \u00e8 sempre lo stesso: nessuno ha fiducia nel synth. Decide di autoprodursi la prima registrazione: impiega due anni a terminarla, dato che alternava questa al lavoro alla Ciani/Musica, dedicandole solo i fine settimana. L'album \"Seven Waves\" raggiunge il primo posto in Giappone, il primo paese in cui usc\u00ec pubblicato dalla Victor.\nIl suo secondo album, \"The Velocity of Love\", viene prodotto per l'etichetta nordamericana RCA nel 1986. Nel 1987 firma un contratto con la casa discografica Private Music, con la quale escono cinque dei suoi album. \u00c8 con essa che esce \"Neverland\", album che ottiene la nomination ai Grammy Award, nel 1988.\nSuzanne si trasferisce ancora, stavolta in California, per realizzare un nuovo album, \"History of my Heart\". Anche la Private Music, per\u00f2, si trasferisce, e sfortunatamente l'album di Suzanne viene smarrito durante questo trasferimento. Suzanne rimane particolarmente afflitta da questa perdita e non riesce a comporre un nuovo disco, finch\u00e9 Peter Baumann, proprietario della Private Music, non la sprona ad incidere un disco classico di pianoforte, pubblicato con il nome \"Pianissimo\" e che ha potuto far leva sulla sponsorizzazione della Yamaha.\nIl ritorno alle origini.\nNel 1989 Suzanne fa un viaggio in Italia, dove conosce i suoi avi. Qui compone \"Hotel Luna\", disco principalmente di musica elettronica, ma con alcuni brani di strumentazione anche acustica. L'album riceve la seconda nomination ai Grammy Award per Suzanne. L'ultimo album da lei prodotto con la compagnia di Baumann \u00e8 \"The Private Music of Suzanne Ciani\".\nAll'inizio degli anni novanta Suzanne scopre di avere un cancro al seno, e decide di volersi curare e dedicare appieno alla propria passione: la musica elettronica. Si stabilisce quindi nella citt\u00e0 di Bolinas, in California, da cui trae ispirazione per alcune delle sue musiche. Nel 1994 si sposa con l'avvocato Joe Anderson, che la aiuta a crearsi una propria casa discografica, la Seventh Wave, con la quale pubblica l'album \"Dream Suite\".\nIn aggiunta alle sue varie produzioni discografiche, Suzanne Ciani ha anche realizzato svariate collaborazioni per colonne sonore di film tra le quali spiccano quella realizzata per il film \"The Incredible Shrinking Woman\" di Joel Schumacher e quella per un documentario su Madre Teresa. Ha realizzato concerti negli Stati Uniti, in Italia, in Spagna e in var\u00ee paesi asiatici. Ha anche partecipato ad alcune trasmissioni televisive.\nIl suo album \"Buchla Concerts 1975\" del 2015 si \u00e8 piazzato al trentanovesimo posto della classifica dei migliori album ambient mai realizzati."}
{"id": "863273", "revid": "729019", "url": "https://it.wikipedia.org/wiki?curid=863273", "title": "Cinque Nazioni 1931", "text": "Il torneo di rugby a 15 delle Cinque Nazioni del 1931 si disput\u00f2 dal 1\u00ba gennaio al 6 aprile. Il torneo \u00e8 vinto dal Galles, che viene fermato solo da un pareggio con l'Inghilterra."}
{"id": "863276", "revid": "125153246", "url": "https://it.wikipedia.org/wiki?curid=863276", "title": "Geno Pampaloni", "text": "Biografia.\nNato a Roma da genitori toscani (il padre, Agenore, era originario di Colle di Val d'Elsa, in provincia di Siena, mentre la madre, Assunta Guerri, di Anghiari, in provincia di Arezzo), Pampaloni comp\u00ec gli studi \nliceali a Grosseto, dove frequent\u00f2 il ginnasio-liceo classico Carducci e vi consegu\u00ec la licenza liceale nel 1937, e gli studi universitari presso l'Universit\u00e0 di Firenze ed alla Normale di Pisa, dove si laure\u00f2 con Luigi Russo. Dal 1938 al 1940 collabor\u00f2 alla rivista letteraria \"Ansedonia\", in qualit\u00e0 di vice-direttore. Durante la Seconda Guerra Mondiale combatt\u00e9 in Corsica e nel Corpo Italiano di Liberazione. Scrisse su \"Italia Libera\", il quotidiano del Partito d'Azione; per dodici anni fu collaboratore di Adriano Olivetti quale responsabile dei servizi culturali e segretario generale del movimento Comunit\u00e0. Pi\u00f9 tardi divenne direttore editoriale delle case editrici Vallecchi e De Agostini. Come giornalista e critico letterario svolse un'attivit\u00e0 intensa collaborando a vari quotidiani (\"Il Corriere della Sera\", \"Il Giornale\" fondato da Indro Montanelli, per poi seguirlo su \"La Voce\") e riviste (\"La Fiera Letteraria\", \"Il Mondo\", \"L'Espresso\"), sia come saggista letterario, sia come \"attento osservatore del costume politico e sociale\"\nCon i suoi numerosi saggi, contributi in volumi, recensioni, prefazioni e articoli, favor\u00ec la comprensione della letteratura italiana del XIX e soprattutto del XX secolo, mediante acute analisi di autori come Emilio Cecchi, Italo Svevo, Corrado Alvaro, Vitaliano Brancati, Elio Vittorini, Cesare Pavese e molti altri. Tra i pochi saggi raccolti in volume, sono da menzionare in modo specifico quelli dedicati a Pavese (\"Trent'anni con Cesare Pavese\", 1981) La sua delicata vena narrativa traspare da brevi scritti autobiografici come \"Buono come il pane\" (1983), \"Fedele alle amicizie\" (1984), \"Bonus malus\" (1993), \"I giorni in fuga\" (1994).\nLa sua morte fu considerata come la scomparsa di un grande critico letterario. A dieci anni dalla morte, la sua nota ritrosia venne ricordata, tra l'altro, in un elzeviro di Pietro Citati.\nOpere.\nBench\u00e9 si sia sempre rifiutato di riunire in volumi la sua sterminata produzione critica, Geno Pampaloni \u00e8 considerato uno dei maggiori conoscitori, interpreti e critici letterari del Novecento italiano. "}
{"id": "863277", "revid": "73843", "url": "https://it.wikipedia.org/wiki?curid=863277", "title": "Codice Belfiore", "text": ""}
{"id": "863281", "revid": "72563", "url": "https://it.wikipedia.org/wiki?curid=863281", "title": "Amy Nicole Stewart", "text": ""}
{"id": "863282", "revid": "15756", "url": "https://it.wikipedia.org/wiki?curid=863282", "title": "Terza coalizione", "text": "La terza coalizione fu un'alleanza militare creata nel 1805 da Gran Bretagna, Impero austriaco, Impero russo, Regno di Napoli, Regno di Sicilia e Svezia contro la Francia, allo scopo di sconfiggere Napoleone Bonaparte, divenuto imperatore dei francesi il 2 dicembre 1804, distruggere il sistema di predominio francese sull'Europa centro-meridionale e restaurare le vecchie monarchie dell'Antico regime, deposte durante le guerre rivoluzionarie.\nLa guerra sul continente, preceduta fin dal 1803 dal nuovo conflitto tra Gran Bretagna e Francia dopo la rottura della breve pace di Amiens, si concluse alla fine di dicembre 1805 con la schiacciante vittoria di Napoleone sugli austriaci e i russi e con la pace di Presburgo che accrebbe ancora il predominio francese in Europa; tuttavia la Gran Bretagna rafforz\u00f2 il suo dominio marittimo e pot\u00e9 continuare a opporsi militarmente e politicamente all'Impero napoleonico anche dopo la dissoluzione della coalizione.\nLa Francia contro le monarchie europee.\nRottura della pace di Amiens.\nIl 25 marzo 1802 il trattato di Amiens aveva messo ufficialmente fine alle guerre rivoluzionarie, stabilendo un provvisorio intervallo di pace generale in Europa; anche la Gran Bretagna aveva accettato di concludere un accordo con la Francia guidata, dopo il lungo periodo rivoluzionario, dal Primo console Napoleone Bonaparte. Il governo britannico guidato dal primo ministro Henry Addington sembrava deciso - nonostante le molte critiche ricevute in patria per aver concluso un accordo che appariva sostanzialmente favorevole alla Francia - ad avviare un periodo di pace, contando di poter migliorare la situazione economica delle isole dopo l'auspicata riapertura dei porti continentali alle merci inglesi.\nNon era invece negli intenti di Bonaparte favorire i commerci britannici sul continente; preoccupato di salvaguardare l'agricoltura e i prodotti francesi, il Primo console non solo non revoc\u00f2 le proibizioni stabilite dal Direttorio contro i prodotti inglesi, ma increment\u00f2 i diritti doganali e la tassazione sui prodotti coloniali. Egli respinse anche la richiesta britannica di tornare al trattato di commercio del 1786. Oltre a continuare la guerra economica contro la Gran Bretagna, Bonaparte inoltre intraprese un'aggressiva politica di espansione coloniale che non poteva che irritare e preoccupare i britannici.\nEra negli ambiziosi progetti del Primo console ristabilire il potere francese nelle Americhe; una spedizione al comando del generale Charles Leclerc, venne inviata a Saint-Domingue dove arrest\u00f2 e deport\u00f2 il 7 aprile 1802 Toussaint Louverture, il generale Antoine Richepanse rioccupo le Piccole Antille, si parl\u00f2 di grandi progetti in Louisiana dove era previsto l'invio di una spedizione guidata dal generale Victor. Alleati della Spagna, i francesi potevano prendere il dominio del golfo del Messico. In realt\u00e0 in breve tempo questi programmi di Bonaparte incontrarono grandi difficolt\u00e0; a Saint-Domingue esplose una rivolta generale della popolazione di colore a causa del ristabilimento della schiavit\u00f9, e il corpo di spedizione francese, decimato dalla febbre gialla, dovette arrendersi il 19 novembre 1803. Inoltre Bonaparte, sollecitato dalle pressioni degli Stati Uniti, che minacciarono di allearsi con la Gran Bretagna in caso di ripresa della guerra, decise di cedere la Louisiana e l'accordo venne concluso con gli statunitensi il 3 maggio 1803.\nIl 26 giugno 1802 anche l'Impero ottomano aveva concluso la pace con la Francia, concedendo il transito degli stretti; Bonaparte si accinse quindi a sviluppare progetti di espansione anche in Oriente. Vennero riaperti i consolati del Levante, a Tripoli, Tunisi e Algeri, manovre francesi vennero segnalate in Morea, a Giannina in Grecia, soprattutto venne ripreso il progetto di espansione in Egitto. Alla fine di agosto 1802 il generale Horace S\u00e9bastiani venne inviato in questo paese, da dove si rec\u00f2 anche in Siria; nel gennaio 1803, in contemporanea con il completamento dell'evacuazione delle truppe britanniche dall'Egitto, Sebastiani invi\u00f2 rapporti ottimistici sulle possibilit\u00e0 di riconquistare la regione. Bonaparte non si limit\u00f2 a queste mosse aggressive; sembr\u00f2 addirittura intenzionato a minacciare le Indie. Il 6 marzo 1803 il generale Charles Decaen part\u00ec per l'India con uno stato maggiore per inquadrare truppe indigene; il generale Jean-Baptiste Cavaignac si rec\u00f2 a Mascate. I britannici, molto preoccupati per queste manovre francesi, ritennero indispensabile prendere precauzioni e, tra l'altro, non abbandonarono Malta, come pure era previsto dal trattato di Amiens.\nIl governo Addington era ancor pi\u00f9 irritato per la nuova espansione francese in Europa; pur avendo evacuato i porti del Regno di Napoli e dello Stato Pontificio, Bonaparte non evacu\u00f2 i Paesi Bassi e nell'estate 1802 annett\u00e9 alla Francia l'isola d'Elba, il Piemonte e Parma. Soprattutto il Primo console intervenne in Svizzera imponendo l'Atto di mediazione del 19 febbraio 1803, mentre il generale Michel Ney occupava il paese con un corpo di truppe. Con questo documento Bonaparte si faceva garante dell'indipendenza e della cantonizzazione della Svizzera che per\u00f2 sarebbe rimasta priva di forze armate e avrebbe concluso un trattato di alleanza cinquantennale con la Francia. Infine in Germania il recesso del Reichstag del 25 febbraio 1803, il \"Reichsdeputationshauptschluss\", che stabiliva la riorganizzazione generale e le compensazioni degli Stati tedeschi dopo il passaggio della Renania alla Francia, sanzion\u00f2 la crescente influenza francese. Gli Stati della Germania meridionale si affiancarono alla Francia, mentre l'Austria perse gran parte del suo potere; lo zar Alessandro I apparentemente aveva agito in accordo con Bonaparte ma in realt\u00e0 fin dal 10 giugno 1802 aveva incontrato il re di Prussia Federico Guglielmo III e sua moglie Luisa, per discutere i nuovi assetti tedeschi che preoccupavano molto anche la Prussia.\nTutti questi avvenimenti convinsero il governo britannico che le possibilit\u00e0 di una pace duratura erano scarse e che fosse necessario prendere energiche iniziative prima di un eccessivo rafforzamento della Francia; fin dal 27 ottobre 1802 il ministro degli esteri Lord Hawkesbury aveva proposto un accordo antifrancese alla Russia. Alessandro non accolse subito la proposta britannica ma le manovre francesi in Oriente irritavano molto anche lo zar che intendeva riprendere i grandiosi progetti espansionistici del padre Paolo I. L'8 febbraio 1803 lo zar consigli\u00f2 quindi alla Gran Bretagna di non riconsegnare Malta. Il rifiuto britannico di abbandonare l'isola provoc\u00f2 subito violenti contrasti con la Francia. Dopo aspri scontri nei colloqui tra Bonaparte e l'ambasciatore britannico Charles Whitworth, il 15 marzo 1803 la Gran Bretagna richiese ufficialmente il possesso di Malta per dieci anni in compensazione dell'espansionismo francese. Bonaparte sembra che prevedesse la guerra solo nell'autunno 1804 e fu sorpreso dalla improvvisa rigidit\u00e0 inglese; l'11 marzo il Primo console richiese la mediazione dello zar, ma il 26 aprile Whitworth present\u00f2 un \"ultimatum\" e il 12 maggio la Gran Bretagna ruppe le relazioni diplomatiche e l'ambasciatore lasci\u00f2 Parigi. Senza formale dichiarazione di guerra, le navi britanniche catturarono in alto mare il naviglio mercantile francese, dando inizio al nuovo conflitto anglo-francese che sarebbe proseguito ininterrottamente fino al 1815.\nRipresa della guerra tra Gran Bretagna e Francia.\nInizialmente la guerra riprese soprattutto a livello commerciale e navale.\nDopo gli attacchi alle navi mercantili, Bonaparte rispose con l'arresto e l'internamento dei sudditi nemici presenti nei territori controllati dalla Francia.\nSul mare la Royal Navy, disponendo della netta superiorit\u00e0 numerica, raggiunse immediatamente il predominio; i porti francesi furono di nuovo bloccati, il commercio coloniale francese interrotto e i britannici rioccuparono senza difficolt\u00e0 Saint Lucia, Tobago, e la Guyana olandese.\nLa ripresa della guerra commerciale con la Gran Bretagna mise in difficolt\u00e0 l'economia francese; gli Stati vassalli, Portogallo, Spagna e Paesi Bassi, dovettero contribuire finanziariamente allo sforzo bellico francese.\nSul continente, per bloccare il commercio nemico, Bonaparte invi\u00f2 guarnigioni a Flessinga e nel Brabante olandese, i porti del Regno di Napoli furono rioccupati dal generale Laurent Gouvion-Saint-Cyr; il generale \u00c9douard Mortier a maggio 1803 invase con un corpo di truppe l'Hannover e raggiunse Cuxhaven e Meppen.\nBonaparte, dopo il fallimento della rivolta irlandese di Thomas Russell e Robert Emmet, si decise a riprendere in considerazione i vecchi progetti di sbarco in Inghilterra per portare la guerra a una rapida decisione; gran parte dell'esercito francese venne quindi raggruppato al campo di Boulogne dove il 2 dicembre 1803 venne denominato \"Arm\u00e9e d'Angleterre\". Si intrapresero vasti preparativi per costituire il naviglio necessario per il suo trasporto oltre la Manica; entro il 1804 oltre 1.700 chiatte, su cui si prevedeva di trasportare le truppe e i materiali necessari, furono quindi concentrate, nonostante gli interventi delle navi britanniche, a Boulogne e nei porti vicini, ma l'ammiraglio Eustache Bruix, assegnato al comando, mise in guardia sui pericoli di una traversata del canale senza avere preventivamente distrutto o allontanato le squadre navali nemiche dalla zona. Bonaparte quindi, nonostante l'inferiorit\u00e0 numerica e qualitativa della sua flotta rispetto alle forze navali britanniche, progett\u00f2 di organizzare una serie di complesse manovre delle sue squadre navali per impegnare la flotta nemica e impedirle di intervenire nella Manica.\nI porti francesi principali erano sorvegliati dalle squadre britanniche ma solo a Brest l'ammiraglio William Cornwallis bloccava la squadra francese dell'ammiraglio Honor\u00e9 Ganteaume, impedendogli di uscire; a Rochefort e Tolone, al contrario, le navi francesi, non essendo controllate da vicino, erano in grado di prendere il largo senza difficolt\u00e0.\nI minacciosi preparativi francesi al campo di Boulogne e i pericoli di un'invasione allarmarono fortemente i dirigenti britannici e provocarono un intenso movimento di patriottismo tra la popolazione delle isole; per rafforzare la direzione della guerra il governo Addington si dimise nell'aprile 1804 e venne costituito un esecutivo guidato nuovamente da William Pitt che cerc\u00f2 di rafforzare le difese terrestri e potenziare la resistenza nazionale al possibile invasore. Mentre Pitt sviluppava i contatti con le potenze continentali per costituire una nuova coalizione antifrancese, l'esercito britannico increment\u00f2 le riserve addestrate organizzando una milizia volontaria e un\"additional force\" reclutata per sorteggio; le forze navali furono lentamente incrementate fino a 115 navi di linea e l'Ammiragliato pass\u00f2 sotto la guida di Lord Barham che dimostr\u00f2 efficienza e coordin\u00f2 con abilit\u00e0 le squadre navali.\nNonostante il rafforzamento militare della Gran Bretagna, Bonaparte sembr\u00f2 deciso a tentare l'invasione; nell'agosto 1804 si rec\u00f2 a Boulogne per ispezionare e galvanizzare l'armata; in questa occasione il 16 agosto 1804 vennero consegnate le insegne della Legion d'onore. Sopraggiunsero per\u00f2 nuove difficolt\u00e0: i preparativi organizzativi erano in ritardo, gli ammiragli pi\u00f9 esperti, Bruix e Louis Latouche-Treville morirono, sul continente si moltiplicarono i segnali della costituzione di una nuova coalizione antifrancese. La posizione francese sembr\u00f2 invece rafforzarsi nel dicembre 1804 quando la Spagna, i cui bastimenti erano stati catturati dalle navi britanniche, entr\u00f2 in guerra contro la Gran Bretagna, apportando un prezioso contributo navale. Bonaparte decise quindi di attivare il suo piano per concentrare tutte le squadre navali alle Antille dove avrebbero attirato la flotta britannica, prima di ritornare rapidamente sulla Manica e liberare il passo alle chiatte per trasportare l'armata francese in Inghilterra.\nA causa di difficolt\u00e0 pratiche, dell'inferiorit\u00e0 delle navi francesi e delle modeste qualit\u00e0 dei comandanti delle squadre, il complicato piano sarebbe finito in un totale fallimento. L'ammiraglio Charles Villeneuve, comandante della squadra di Tolone, dopo aver raggiunto inutilmente la Martinica il 14 maggio 1805, ritorn\u00f2 indietro inseguito dalla squadra dell'ammiraglio Horatio Nelson. Dopo aver subito perdite alla battaglia di Capo Finisterre contro la squadra dell'ammiraglio Robert Calder, l'ammiraglio Villeneuve si ritir\u00f2 prima a El Ferrol e quindi il 18 agosto a Cadice, dove venne bloccato dalle squadre degli ammiragli Cornwallis e Calder. A questa data le operazioni navali erano ormai inutili dato che Napoleone decise il 24 agosto 1805 di abbandonare i suoi piani di sbarco in Inghilterra e, di fronte all'imminenza dell'attacco delle potenze continentali, trasferire in massa l'esercito, ridenominato Grande Armata, da Boulogne sul fronte del Reno e del Danubio.\nIl 28 settembre l'ammiraglio Nelson raggiunse le altre squadre a Cadice e assunse il comando; l'ammiraglio Villeneuve, sollecitato da Napoleone a prendere l'iniziativa e attaccare Napoli dove stava per sbarcare un corpo di spedizione anglo-russo, decise di uscire da Cadice con la sua flotta franco-spagnola al completo, ma venne intercettato il 21 ottobre 1805 e completamente sconfitto al capo Trafalgar. La maggior parte delle navi vennero catturate o affondate e l'ammiraglio cadde prigioniero. La battaglia segnava una svolta decisiva della guerra tra Francia e Gran Bretagna, suggellando il dominio britannico dei mari e impedendo per molto tempo ogni possibilit\u00e0 da parte di Napoleone di riprendere i piani di sbarco in Inghilterra.\nFormazione della Terza coalizione.\nLe scelte politiche di Bonaparte in Europa preoccupavano e irritavano straordinariamente anche le potenze continentali che, nonostante la conclusione della pace, mantenevano grande ostilit\u00e0 ideologica verso la Francia rivoluzionaria e verso il suo nuovo capo, di cui parlavano come dell'\"usurpatore\" o del \"successore di Robespierre\". Era soprattutto il nuovo zar Alessandro I che manifestava un attivismo globale e che, con la sua personalit\u00e0 affascinante, egocentrica e contraddittoria, intendeva assumere un ruolo di guida dell'Europa in contrasto con il progetto egemonico francese. Di fronte alle manovre francesi in Oriente, lo zar quindi in segreto consigli\u00f2 alla Gran Bretagna di non cedere Malta e poi, dopo la richiesta di mediazione di Bonaparte, propose un nuovo accordo generale in Europa che prevedeva che l'isola sarebbe passata alla Russia, i britannici avrebbero acquisito Lampedusa, la Francia avrebbe mantenuto il possesso del Piemonte, mentre gli Stati italiani, quelli tedeschi, la Svizzera e i Paesi Bassi sarebbero stati neutralizzati. Bonaparte il 29 agosto 1803 respinse nettamente questo piano che avrebbe vanificato tutti i suoi programmi e avrebbe trasformato lo zar in arbitro del continente, e in poche settimane i rapporti tra Russia e Francia si deteriorarono fortemente; i rispettivi ambasciatori furono richiamati.\nI tragici fatti del rapimento e della fucilazione da parte francese del duca di Enghien, di cui si temevano manovre legittimiste contro il Primo console in connessione con una congiura ordita da Georges Cadoudal con la connivenza dei generali Jean-Charles Pichegru e Jean Victor Moreau, avvenuta il 21 febbraio 1804 dopo un'incursione a Ettenheim in territorio tedesco neutrale, rovin\u00f2 definitivamente i rapporti tra Russia e Francia. Bonaparte rispose con sarcastica ironia alle proteste di Alessandro e alla fine di settembre anche l'incaricato d'affari russo a Parigi, d'Oubril, lasci\u00f2 la sua sede, interrompendo formalmente i rapporti diplomatici tra i due paesi.\nDopo la rottura con Bonaparte, Alessandro riprese quindi i contatti con il primo ministro Pitt; i britannici si mostrarono refrattari ai grandiosi progetti di riorganizzazione generale dello zar, e il 29 giugno 1804 venne concluso un primo accordo in cui si prevedeva soltanto di togliere il Belgio e la Renania alla Francia. Mentre l'inviato dello zar Novosil'cev si recava a Londra per ridiscutere l'accordo e Loveson-Gower arrivava a Pietroburgo, la Svezia si alline\u00f2 all'alleanza anglo-russa firmando un accordo con i britannici il 3 dicembre 1804 e con i russi nel gennaio 1805. Le discussioni continuarono fino all'11 aprile 1805 quando venne firmato un formale trattato che prevedeva importanti sovvenzioni britanniche alla Russia collegate al numero di soldati mobilitati. Venne previsto anche un intervento in Pomerania per rinforzare gli svedesi, e un'azione anglo-russa a Napoli dove la regina Maria Carolina, accesamente antifrancese, aveva assunto la direzione degli affari e aveva concluso una convenzione nel novembre 1804. In Sicilia l'ammiraglio Nelson aveva il pieno controllo della situazione, mentre anche l'Impero ottomano venne consultato e si rifiut\u00f2 di riconoscere l'Impero francese. L'accordo anglo-russo dell'11 aprile 1805 prevedeva di togliere alla Francia le conquiste nei Paesi Bassi e in Renania, mentre si stabil\u00ec che si sarebbe cercato di imporre una restaurazione della monarchia borbonica.\nPer attaccare la Francia sul continente gli anglo-russi necessitavano di alleati in Germania, ma gli Stati tedeschi meridionali, ostili all'Austria che esercitava pressioni per il ripristino della sua influenza nel Reichstag, si avvicinarono invece alla Francia che li proteggeva contro le minacce austriache. La Baviera si alle\u00f2 con la Francia il 25 agosto 1805 e il W\u00fcrttemberg si affianc\u00f2 di fatto il 5 settembre. La Prussia invece mostr\u00f2 grande indecisione; la sua dirigenza politica era divisa tra un partito filofrancese, guidato da Johann Wilhelm Lombard e da una fazione vicina alla Russia di cui facevano parte Christian von Haugwitz e Karl August von Hardenberg e soprattutto la regina Luisa che esprimeva apertamente la sua simpatia per lo zar e il suo odio per Bonaparte, \"il rifiuto dell'inferno\". A luglio 1803 lo zar aveva proposto a Federico Guglielmo un'alleanza difensiva in caso di minacce francesi nell'Hannover o sul Weser; un accordo fu concluso in questo senso il 24 maggio 1804. Ma il Primo console fu molto abile; intraprese trattative con la Prussia per evitarne l'intervento e cercare di legarla alla Francia, prospettando la possibilit\u00e0 dell'acquisizione dell'Hannover, occupato dalle truppe francesi. Le trattative si prolungarono, Bonaparte guadagn\u00f2 tempo, evacu\u00f2 l'Hannover e imped\u00ec il passaggio della Prussia nell'alleanza anglo-russa.\nIn un primo tempo anche l'Austria, nonostante le perdite territoriali sanzionate dal trattato di Lun\u00e9ville, sembrava desiderosa di mantenere la pace; la situazione economica dell'impero era critica, le riforme amministrative e militari intraprese dall'arciduca Carlo erano solo all'inizio, l'imperatore Francesco II rimaneva prudente e anche il cancelliere Ludwig von Cobenzl manifestava la volont\u00e0 di collaborare con la Francia. Tuttavia anche a Vienna erano presenti fautori della guerra contro la Francia, come Johann von Stadion e George Adam Stahremberg; gli ambasciatori delle potenze coalizzate premevano per favorire una decisione austriaca e lo stesso Cobenzl, dopo la rottura della pace di Amiens, si riavvicin\u00f2 alla Russia che propose un'alleanza gi\u00e0 a gennaio 1804.\nLe nuove decisioni del Primo console in Francia favorirono la definitiva costituzione della coalizione e spinsero l'Austria a intervenire; prendendo a pretesto la recente congiura di Cadoudal e le costanti minacce alla vita di Bonaparte, venne approvata il 28 floreale anno XII (18 maggio 1804) una nuova costituzione, confermata da un plebiscito, che instaurava l'impero in Francia e creava la carica di \"Imperatore dei francesi\", assegnata a Bonaparte con il nome di Napoleone I. L'incoronazione formale avvenne il 2 dicembre 1804 a Notre-Dame alla presenza del papa Pio VII e provoc\u00f2 aspre reazione da parte dei controrivoluzionari e dei legittimisti europei. In Austria si vide minacciata, da questo nuovo impero con una nuova dinastia, la posizione del Sacro Romano Impero Germanico. Inoltre Napoleone continu\u00f2 a rafforzare il predominio francese nelle repubbliche \"sorelle\": nei Paesi Bassi venne emendata la costituzione rafforzando i poteri dell'esecutivo guidato da Rutger Jan Schimmelpenninck, strettamente legato ai francesi; il 9 giugno 1805 venne decisa l'annessione di Genova e della Liguria alla Francia; soprattutto Napoleone prese l'iniziativa, in connessione con la costituzione dell'impero, di trasformare la Repubblica italiana in Regno d'Italia, di cui lui stesso sarebbe stato il re con vicer\u00e9 Eugenio di Beauharnais. Il 18 marzo 1805 venne approvato un senatocosulto e il 18 maggio si svolse la cerimonia di incoronazione a Milano.\nDi fronte a questi clamorosi sviluppi dell'equilibrio europeo il cancelliere Cobenzl modific\u00f2 la sua precedente posizione e prese una serie di iniziative antifrancesi; fin dal 6 novembre 1804 Austria e Russia avevano concluso un trattato difensivo; inoltre l'arciduca Carlo, dubbioso sull'opportunit\u00e0 di una nuova guerra, venne sostituito alla testa dell'esercito dal generale Karl Mack; il 17 giugno il consiglio aulico di Vienna decise di affiancarsi all'alleanza anglo-russa. Da quel momento la Terza coalizione divenne una realt\u00e0 concreta; dopo i colloqui tra i generali Ferdinand von Wintzingerode e Mack il 16 luglio per concordare un piano di operazioni, il 28 luglio Gran Bretagna e Russia ratificarono il trattato d'alleanza e il 9 agosto anche l'Austria entr\u00f2 ufficialmente nella coalizione. L'11 settembre alle potenze si un\u00ec il Regno di Napoli, la cui parte continentale del territorio era occupata dalle truppe francesi del generale Gouvion-Saint-Cyr.\nPiani di guerra.\nDispersione delle forze dei coalizzati.\nTeoricamente le potenze della terza coalizione potevano impegnare nella guerra oltre mezzo milione di soldati e disponevano quindi di una chiara superiorit\u00e0 numerica sull'avversario; tuttavia i piani predisposti, complicati e di difficile coordinamento, provocarono la dispersione di queste poderose forze. Durante i colloqui del 16 luglio tra i generali Wintzigenrode e Mack erano stati esaminati in dettaglio i tempi e le modalit\u00e0 della cooperazione austro-russa sul fronte tedesco. Il piano adottato prevedeva che in Germania un'armata austriaca costituita da 60.000 soldati, pi\u00f9 11.000 nel Vorarlberg, guidata dall'arciduca Ferdinando e dal generale Mack attendesse sul Lech, prima di attaccare, l'arrivo della prima armata russa che, sotto il comando del generale Mikhail Kutuzov, sarebbe arrivata entro il 20 ottobre e sarebbe stata seguita in breve dalla seconda armata russa del generale Friedrich von Buxhoeveden. L'Austria diede tuttavia grande importanza al fronte italiano e sull'Adige venne raggruppata l'armata dell'arciduca Carlo con 65.000 soldati, appoggiati nel Tirolo da altri 25.000 uomini dell'arciduca Giovanni.\nL'esercito austriaco, ancora in fase di trasformazione dopo i tentativi di riforma del generale Mack, rimaneva ancora debole numericamente, scarsamente progredito nelle tattiche di battaglia e molto disorganizzato sul piano materiale. Inoltre il generale Wintzigenrode fu prodigo di promesse ma in realt\u00e0 il generale Kutuzov port\u00f2 in Germania solo 38.000 soldati invece dei 50.000 previsti, e il generale Buxhoeveden non arriv\u00f2 sul campo che alla fine di novembre. Oltre a queste offensive principali in Germania e in Italia, le potenze coalizzate progettarono una serie di altri attacchi secondari nei settori periferici che avrebbero dovuto permettere di riconquistare importanti regioni europee e di schiacciare le forze francesi da tutti i lati. Venne quindi studiata un'offensiva per riconquistare l'Hannover con 15.000 soldati britannici che sarebbero sbarcati a Cuxhaven, con 12.000 svedesi in Pomerania e con 20.000 russi concentrati a Stralsunda. Si previde anche l'impiego di una terza armata russa di 50.000 soldati che, al comando del generale Levin von Bennigsen, si sarebbe schierata sulla Vistola per minacciare la Prussia e spingerla a intervenire a fianco della coalizione.\nSi progett\u00f2 inoltre la riconquista della parte continentale del Regno di Napoli con il corpo di spedizione britannico del generale James Henry Craig, con forze russe provenienti da Corf\u00f9, con truppe albanesi e con 36.000 soldati borbonici disponibili in Sicilia. Altre forze russe vennero schierate a Odessa per intervenire in Moldavia e Valacchia; la Gran Bretagna infine ipotizz\u00f2 di effettuare sbarchi sulle coste francesi per riattivare la rivolta realista \"chouan\".\nQuesti piani furono intralciati da una serie di difficolt\u00e0 ed errori: re Federico Guglielmo di Prussia il 15 luglio rifiut\u00f2 di accordare il passaggio attraverso la Pomerania alle truppe anglo-russo-svedesi e non ader\u00ec alla coalizione nonostante le pressioni dello zar Alessandro che minacci\u00f2 di ricostituire la Polonia e che il 23 luglio arriv\u00f2 a Pu\u0142awy insieme al suo consigliere polacco Adam Czartoryski. Il corpo di spedizione britannico del generale Craig fu ritardato a Gibilterra dalla guerra di squadre che precedette la vittoria di Trafalgar; differenze tra il calendario gregoriano adottato dagli austriaci e il calendario giuliano impiegato dai russi provoc\u00f2 un increscioso equivoco sui tempi di intervento delle truppe dello zar sul Danubio. Inoltre gli austriaci diedero eccessiva importanza al fronte italiano dove ritennero che Napoleone avrebbe sferrato la sua offensiva principale come nel 1796 e 1800.\nNapoleone e la Grande Armata.\nFino alla fine di luglio Napoleone non credette alla formazione di una nuova coalizione e alla possibilit\u00e0 di una guerra continentale, solo il 23 agosto si convinse definitivamente del pericolo e quindi decise di abbandonare i piani di sbarco in Inghilterra e di attuare un gigantesco movimento strategico della massa delle sue forze, denominate Grande Armata, dal campo di Boulogne al Reno. L'imperatore decise di concentrare al massimo le sue truppe e quindi ordin\u00f2 al maresciallo Jean-Baptiste Bernadotte di abbandonare l'Hannover con il I corpo d'armata e al generale Auguste Marmont di lasciare i Paesi Bassi con il II corpo e affrettarsi verso la Baviera. I piani di Napoleone prevedevano di raggruppare una massa di 176.000 soldati divisi in sei corpi d'armata, la riserva di cavalleria e la Guardia imperiale. Il VII corpo d'armata del maresciallo Pierre Augereau, schierato in Bretagna sarebbe arrivato in un secondo tempo. Sulle coste della Manica sarebbe rimasto solo il maresciallo Guillaume Brune con 30.000 soldati.\nMentre la massa delle forze francesi si sarebbe concentrata sul fronte tedesco per sferrare un colpo decisivo contro gli austriaci possibilmente prima dell'arrivo dei russi, Napoleone lasci\u00f2 sul fronte italiano il maresciallo Andrea Massena, uno dei suoi pi\u00f9 fidati luogotenenti, al comando dell'Armata d'Italia con solo 42.000 soldati con l'ordine di mantenersi sulla difensiva in attesa degli sviluppi in Germania. L'imperatore decise inoltre, per guadagnare tempo e accrescere le forze disponibili, di trattare una convenzione di sgombero con l'ambasciatore del Regno di Napoli. L'accordo venne concluso il 21 settembre e quindi le truppe del generale Gouvion-Saint-Cyr evacuarono il territorio peninsulare e andarono a rinforzare lo schieramento nell'Italia settentrionale; truppe francesi entrarono anche in Etruria e occuparono Ancona nonostante le proteste del Papa.\nNapoleone, dopo aver diramato fin dal 13 agosto 1805 i famosi ordini di marcia della Grande Armata all'intendente generale Pierre Daru che prevedevano gi\u00e0 la grande manovra dalle coste della Manica alla Germania, e dopo aver diretto le prime fasi del movimento dei vari corpi d'armata, torn\u00f2 brevemente a Parigi dove si trov\u00f2 di fronte a torbide manovre dei realisti, all'opinione pubblica molto preoccupata per la nuova guerra e soprattutto a una grave crisi finanziaria a causa di oscure transazioni speculative che coinvolgevano la Banca di Francia. L'esercito sub\u00ec le conseguenze della crisi economica; i mezzi e i materiali erano molto carenti, le paghe mancavano, molti soldati entrarono in campagna con un solo paio di scarpe e con scarso vettovagliamento, il servizio delle tappe e delle guarnigioni dovette essere interrotto.\nNonostante queste gravi carenze organizzative e materiali causate anche da un sistema di intendenza e di forniture inefficiente e corrotto, la Grande Armata avrebbe dato prova durante la campagna di grande combattivit\u00e0 e di una stupefacente rapidit\u00e0 di movimento. I soldati, pur poco riforniti, spesso indisciplinati, dediti al saccheggio nei territori occupati per colmare le carenze di vettovagliamento, erano tuttavia molto esperti dopo le guerre rivoluzionarie, agguerriti, in grado di effettuare le improvvise marce forzate richieste dalla strategia napoleonica, con un morale molto alto dopo le precedenti vittorie e convinti della propria superiorit\u00e0 di cittadini della \"Grande nazione\" di fronte agli eserciti mercenari dell'antico regime. Gli ufficiali e i sottufficiali, provenienti anch'essi dai ranghi inferiori, erano molto coraggiosi e motivati dalla speranza dell'elevazione sociale e materiale consentita dal sistema dell'uguaglianza e della promozione per merito.\nNapoleone aveva migliorato durante i pochi anni di pace l'efficienza e le capacit\u00e0 di impiego operativo degli eserciti rivoluzionari attraverso l'organizzazione dei corpi d'armata, grandi formazioni costituite da 2-4 divisioni con artiglieria e cavalleria di riserva in grado di sostenere temporaneamente uno scontro anche contro forze superiori, che permettevano la grande flessibilit\u00e0 della strategia napoleonica. Comandati dai suoi generali, quasi tutti elevati al rango di maresciallo di Francia, questi corpi d'armata avrebbero consentito all'imperatore durante la prima parte della campagna del 1805 di dominare grandi spazi con la sua tecnica di marcia separata ma coordinata, serrando progressivamente gli eserciti nemici in una zona sempre pi\u00f9 ristretta prima del concentramento generale per sferrare l'attacco decisivo.\nLa guerra.\nLa manovra di Ulma.\nInizialmente Napoleone aveva previsto di concentrare la Grande Armata in Alsazia; ma, tra il 24 e il 28 agosto, decise per accelerare i tempi della marcia e favorire il congiungimento dei corpi d'armata provenienti da Boulogne con il I corpo del maresciallo Bernadotte e il II corpo del generale Marmont che scendevano da nord, di marciare direttamente verso il Palatinato. La marcia si effettu\u00f2 secondo un programma rigidamente stabilito, ogni corpo diresse le sue divisioni su strade differenti, in ventiquattro marce venne previsto l'arrivo della Grande Armata fino al Reno tra Mannheim e Strasburgo. I soldati francesi effettuarono un'impressionante marcia di 35-40 chilometri al giorno; alcuni reparti percorsero fino a settecento chilometri a piedi. Nonostante le carenze dei fornitori e dell'organizzazione, la manovra, ideata da Napoleone fin nei dettagli nell'ordine di operazioni del 13 agosto, ebbe completo successo. L'imperatore arriv\u00f2 a Strasburgo il 26 settembre e assunse il comando, mentre dal 24 settembre l'armata aveva iniziato ad attraversare il Reno.\nL'arciduca Ferdinando, comandante nominale dell'esercito austriaco in Germania, temendo di esporre le sue truppe, in un primo momento aveva proposto di mantenere l'armata concentrata dietro il Lech e attendere l'arrivo dei russi del generale Kutuzov, ma il generale Mack, sottovalutando fortemente la consistenza numerica delle forze francesi che Napoleone avrebbe potuto schierare sul Reno, lo convinse ad avanzare subito fino alla Foresta Nera. L'11 settembre 1805 l'armata austriaca quindi super\u00f2 il fiume Inn e invase la Baviera senza incontrare molta resistenza; l'esercito bavarese si ritir\u00f2 a nord dietro il fiume Meno.\nNapoleone attravers\u00f2 il Reno tra Mannheim e Strasburgo con quattro corpi d'armata dal 25 settembre 1805 e quindi diresse le sue forze, coperte dalla cavalleria del maresciallo Gioacchino Murat, verso il Danubio mentre da nord marciavano i corpi del generale Marmont e del maresciallo Bernadotte che, per accelerare il suo movimento, attravers\u00f2 su ordine dell'imperatore il territorio prussiano di Ansbach. La Grande Armata effettu\u00f2 la manovra a nord del Danubio con rapidit\u00e0 e Napoleone, appreso che il grosso degli austriaci era raggruppato a Ulma, concentr\u00f2 progressivamente le sue forze a valle di Ulma per farle attraversare il fiume intorno a Donauw\u00f6rth. Il 2 ottobre l'armata fece una conversione a destra, su un fronte da Ansbach a Stoccarda, puntando decisamente sulle retrovie austriache, Il 6 ottobre i francesi erano raggruppati sulla linea Ingolstadt-Donauw\u00f6rth e Napoleone pot\u00e9 dare ordine di iniziare ad attraversare il Danubio.\nI corpi francesi attraversarono dal 7 ottobre il fiume senza incontrare resistenza; il generale Mack, sorpreso dall'improvviso concentramento nemico a nord del Danubio, aveva infatti deciso di concentrare le sue forze a Ulma senza cercare di rallentare i movimenti nemici; la marcia austriaca si effettu\u00f2 con difficolt\u00e0 e l'8 e il 9 ottobre due formazioni furono sconfitte in scontri d'avanguardia a Wertingen e G\u00fcnzburg. Napoleone, non trovando opposizione alle sue manovre, ipotizz\u00f2 che il generale Mack avesse deciso di ripiegare, e decise quindi, per evitare una ritirata austriaca verso sud o verso est, di dispiegare su ampio fronte i suoi corpi d'armata per coprire tutte le possibili direzioni. Mentre il III corpo del maresciallo Louis-Nicolas Davout e il I corpo del maresciallo Bernadotte si diressero verso Monaco e l'Isar per proteggere le spalle dell'esercito in caso di intervento dei russi da est, il grosso della Grande Armata, con il IV corpo del maresciallo Nicolas Soult, il II corpo del generale Marmont, il V corpo del maresciallo Jean Lannes e il VI corpo del maresciallo Michel Ney, marci\u00f2 verso ovest in direzione di Ulma e dell'Iller dove Napoleone si aspettava di combattere la battaglia decisiva. A nord del Danubio in un primo momento rimase solo la divisione del generale Pierre Dupont, appartenente al corpo del maresciallo Ney.\nLa posizione isolata della divisione del generale Dupont espose le truppe francesi alla manovra organizzata l'11 ottobre dal generale Mack a nord del Danubio con una parte delle sue forze; a Haslach la divisione francese si trov\u00f2 in difficolt\u00e0 e dovette combattere una dura battaglia per respingere gli austriaci. Il reparto del generale Werneck pot\u00e9 sfuggire a nord insieme all'arciduca Ferdinando, ma il generale Mack, ingannato dalle informazioni ricevute sulla marcia del grosso dei francesi verso l'Iller, che egli interpret\u00f2 come una manovra di ritirata, decise di non insistere a nord del Danubio e rientr\u00f2 con gran parte delle sue truppe a Ulma senza avvertire il pericolo di un accerchiamento generale.\nNapoleone, apprese le notizie delle difficolt\u00e0 a nord del Danubio, intervenne subito distaccando sulla riva settentrionale del fiume il VI corpo del maresciallo Ney e la cavalleria del maresciallo Murat che a Elchingen il 15 ottobre sconfissero il nemico che quindi riflu\u00ec completamente dentro Ulma, investita ora da tutte le direzioni dai francesi. Il VI corpo conquist\u00f2 le alture di Michelsberg, che sovrastano la citt\u00e0, mentre il maresciallo Lannes marci\u00f2 su Elchingen e il maresciallo Soult avanz\u00f2 da sud-ovest. Il 17 ottobre il generale Mack, ormai circondato, chiese un armistizio fino al 25, con la clausola che gli austriaci si sarebbero arresi se non avessero ottenuto rinforzi per tale data. Senza attendere questa scadenza, il 20 ottobre il generale Mack, completamente demoralizzato, si arrese direttamente a Napoleone che ebbe parole di conforto per il comandante nemico che era stato completamente disorientato dalle manovre dell'imperatore.\nIl generale Mack depose le armi insieme a circa 27.000 soldati, mentre inseguiti, dalla cavalleria del maresciallo Murat, anche gran parte dei reparti rimasti fuori dall'accerchiamento vennero progressivamente catturati. Solo pochi squadroni di cavalleria con l'arciduca Ferdinando e la divisione del generale Michael von Kienmayer riuscirono a salvarsi; il 18 ottobre anche il generale Werneck era costretto ad arrendersi; in totale la Grande Armata cattur\u00f2 oltre 49.000 prigionieri.\nI soldati della Grande Armata avevano completato con successo le manovre e le marce forzate pianificate da Napoleone, ma le truppe, prive di mezzi e di materiali, esposte alle intemperie del clima, soffrirono molte privazioni durante questa campagna; anche se in apparenza la campagna si era svolta con regolarit\u00e0 e senza incertezze, i reparti, sottoposti a grande pressione fisica, in parte si disorganizzarono e il disordine si diffuse nell'esercito.\nL'inseguimento dei russi.\nNapoleone riprese l'offensiva il 26 ottobre; mentre il VI corpo del maresciallo Ney si diresse in Tirolo per impegnare le truppe dell'arciduca Giovanni, il maresciallo Augereau, appena arrivato da Brest con il VII corpo, occup\u00f2 il Vorarberg; l'imperatore con il grosso dell'armata marci\u00f2 invece direttamente contro l'esercito del generale Kutuzov che, appena arrivato all'Inn e avendo appreso della catastrofe del generale Mack, aveva iniziato a ripiegare frettolosamente verso est per evitare una battaglia e congiungersi con i 30.000 soldati russi del generale Buxhoeveden che erano in avvicinamento dalla Slesia.\nMentre in Italia anche l'arciduca Carlo, alla notizia del disastro in Baviera, si stava ritirando verso est inseguito dall'armata d'Italia del maresciallo Andrea Massena, Napoleone cerc\u00f2 quindi di agganciare l'esercito russo del generale Kutuzov per sfruttare il vantaggio strategico raggiunto con il successo della prima fase della campagna. Le difficolt\u00e0 geografiche causate dal terreno irregolare e dalla ristrettezza della valle del Danubio e l'abilit\u00e0 tattica del comandante russo intralcialciarono l'inseguimento francese; l'imperatore dovette distaccare una parte delle sue forze verso il Tirolo e il Vorarlberg, i corpi del generale Marmont e del maresciallo Davout avanzarono con difficolt\u00e0 nei sentieri di montagna, mentre Napoleone organizz\u00f2 un nuovo corpo d'armata al comando del generale \u00c9douard Mortier per marciare a nord del Danubio e tagliare la strada ai russi lungo la riva settentrionale. Alla fine di ottobre il grosso dell'armata, con il corpo del maresciallo Lannes e la cavalleria del maresciallo Murat in testa, attravers\u00f2 l'Isar mentre i russi acceleravano la loro ritirata per sfuggire alle manovre nemiche.\nL'agganciamento dell'esercito russo non riusc\u00ec; dopo una serie di scontri di retroguardia che permisero al generale Kutuzov di rallentare l'inseguimento, il maresciallo Murat si lasci\u00f2 ingannare a Krems da proposte dilatorie russe di negoziati che consentirono di guadagnare ulteriore tempo. Il generale Kutuzov riusc\u00ec quindi raggiungere la riva sinistra del Danubio, facendo saltare dietro di s\u00e9 i ponti. Inoltre avendo il maresciallo Murat marciato direttamente su Vienna, il corpo d'armata del generale Mortier si ritrov\u00f2 isolato a nord del Danubio e l'11 novembre venne attaccato a D\u00fcrenstein e messo in grave difficolt\u00e0 dal grosso dell'esercito russo. La disfatta fu evitata grazie all'arrivo di rinforzi, ma l'esercito nemico pot\u00e9 proseguire la sua ritirata a nord di Vienna.\nNapoleone fece un nuovo tentativo di intercettare i russi prima che potesse congiungersi con l'armata del generale Buxhoeveden; quindi l'imperatore ordin\u00f2 al maresciallo Murat di attraversare al pi\u00f9 presto il Danubio a Vienna, seguito dai corpi del maresciallo Lannes e del maresciallo Soult in modo da prendere il generale Kutuzov di fianco, mentre il corpo del maresciallo Bernadotte avrebbe attraversato a Melk, per tagliare la strada ai russi. Il maresciallo Murat entr\u00f2 a Vienna, abbandonata dalla corte e dichiarata \"citt\u00e0 aperta\", il 12 novembre e, insieme al maresciallo Lannes, conquist\u00f2 i ponti, occupati e minati dagli austriaci, con uno stratagemma. Tuttavia il maresciallo Bernadotte attravers\u00f2 il Danubio solo il 15 novembre e quindi il generale Kutuzov riusc\u00ec a sfuggire ancora all'accerchiamento, lasciando una retroguardia di 6.000 uomini al comando del generale P\u00ebtr Bagration. L'armata francese avanz\u00f2 fino a Br\u00fcnn in Moravia (odierna Brno), ma ormai i russi erano in salvo e poterono ricongiungersi con il resto delle forze austro-russe.\nBattaglia di Austerlitz.\nLa situazione della \"Grande Arm\u00e9e\" rischiava di diventare pericolosa; le forze francesi si stavano progressivamente indebolendo a causa del logoramento della campagna e inoltre erano ampiamente disperse per coprire tutte le direzioni. Il VII corpo del maresciallo Augereau, il VI corpo del maresciallo Ney e il II corpo del generale Marmont erano impegnati a occupare e controllare il Vorarlberg, il Tirolo e la valle della Drava per evitare un concentramento delle notevoli forze dell'arciduca Carlo e dell'arciduca Giovanni a sud di Vienna. L'arciduca Carlo aveva ripiegato dal Veneto su Lubiana per effettuare il raggruppamento ed era seguito dal grosso della Armata d'Italia del maresciallo Massena. Temendo il congiungimento degli arciduchi, Napoleone, per proteggere la direzione di Vienna da sud, aveva lasciato per il momento nella capitale il III corpo del maresciallo Davout e il corpo provvisorio del generale Mortier.\nQuindi in Moravia, a est di Br\u00fcnn, di fronte alle forze principali nemiche, Napoleone disponeva solo del IV corpo del maresciallo Soult, del V corpo del maresciallo Lannes, della cavalleria del maresciallo Murat e della Guardia imperiale, mentre anche il I corpo del maresciallo Bernadotte era stato distaccato a nord per sorvegliare la Boemia. L'imperatore sapeva di essere in inferiorit\u00e0 numerica: di fronte a lui c'era, dopo il congiungimento delle due armate russe dei generali Kutuzov e Buxhoeveden e del corpo austriaco del generale von Kienmeyer, l'armata austro-russa principale, guidata ufficialmente dal generale Michail Kutuzov, con 100.000 uomini e con la presenza sul campo dello zar Alessandro I e dell'imperatore Francesco II, con il quartier generale a Olm\u00fctz; era prevedibile inoltre l'arrivo in breve tempo di una terza armata russa al comando del generale Levin von Bennigsen proveniente dalla Polonia attraverso la Slesia e la Boemia, dove gi\u00e0 l'arciduca Ferdinando stava riorganizzando le sue forze.\nL'evoluzione politica della Prussia era inoltre fonte di ulteriore preoccupazione per Napoleone; profondamento irritato dallo sconfinamento delle truppe francesi attraverso il territorio prussiano del principato di Ansbach, il re Federico Guglielmo consent\u00ec il passaggio dell'esercito russo attraverso la Slesia e occup\u00f2 di propria iniziativa l'Hannover. Il 25 ottobre lo zar Alessandro, prima di recarsi presso il suo esercito, era giunto a Berlino dove era stato accolto con favore dalla regina Luisa, dalla corte e dai fautori della guerra prussiani, guidati da Johannes von M\u00fcller e Karl von Hardenberg. Il 3 novembre lo zar e il re di Prussia conclusero la convenzione segreta di Potsdam, che prevedeva che la Prussia avrebbe offerto la sua mediazione tra la Francia e gli austro-russi sulla base del ritorno alle clausole del trattato di Lun\u00e9ville; in caso di rifiuto francese la Prussia sarebbe entrata in guerra a fianco della coalizione, insieme all'Assia e alla Sassonia. In realt\u00e0 il re, ancora esitante e preoccupato da un'eventuale guerra, diede disposizione al suo inviato Christian von Haugwitz di attendere una risposta dell'imperatore fino al 15 dicembre 1805. L'inviato del re di Prussia arriv\u00f2 quindi a Br\u00fcnn il 28 novembre per comunicare le condizioni ma Napoleone lo indirizz\u00f2 a Vienna dove Charles de Talleyrand ricevette disposizioni di guadagnare tempo in attesa degli imminenti sviluppi sul campo di battaglia.\nNapoleone, pur non conoscendo i retroscena segreti dei colloqui tra Alessandro e Federico Guglielmo, era consapevole della necessit\u00e0 di accelerare i tempi e combattere subito una battaglia decisiva prima della decisione definitiva prussiana e dell'arrivo della terza armata russa o degli eserciti degli arciduchi a sud. L'imperatore quindi, non potendo, per mancanza di forze, proseguire verso Olm\u00fctz, progett\u00f2 di indurre gli avversari ad attaccarlo subito, simulando di essere in difficolt\u00e0 e di temere una battaglia. Dopo alcuni scontri di avanguardia sfavorevoli ai francesi, Napoleone decise di indietreggiare, di passare sulla difensiva, di trattare un armistizio; durante i colloqui del 27 novembre con l'inviato dello zar Dolgorukij, l'imperatore diede mostra di incertezza e timore, favorendo l'eccessivo ottimismo dei suoi avversari che, considerando la situazione favorevole, convinsero lo zar Alessandro, nonostante i dubbi del generale Kutuzov, a passare subito all'attacco senza attendere ulteriori rinforzi.\nNapoleone inoltre diede ordine al maresciallo Soult di abbandonare con il IV corpo d'armata l'importante altura del Pratzen, al centro del suo schieramento, e ripiegare a ovest della cittadina di Austerlitz, per invitare ancor pi\u00f9 i suoi nemici a prendere l'iniziativa e attaccarlo; in realt\u00e0 l'imperatore stava progettando un piano di battaglia a sorpresa e aveva richiamato sul campo il I corpo del maresciallo Bernadotte, che si sarebbe posizionato di riserva alle forze del maresciallo Lannes, e il III corpo del maresciallo Davout che, a marce forzate da Presburgo, doveva schierarsi sul fianco destro francese dove Napoleone si aspettava l'attacco principale degli austro-russi.\nIl giorno 1\u00ba dicembre le forze coalizzate raggiunsero le linee difensive francesi, e il mattino del 2 dicembre 1805 attaccarono il fianco destro nemico, mettendo in azione un complesso piano di operazioni su varie colonne scarsamente coordinate, studiato dal generale austriaco Franz von Weyrother e approvato dallo zar nonostante lo scetticismo del generale Kutuzov; in questo modo gli austro-russi per\u00f2 sguarnirono, secondo le previsioni dell'imperatore, le loro linee al centro dello schieramento sull'altopiano del Pratzen. Mentre il maresciallo Lannes con il V corpo respingeva gli attacchi secondari sul fianco sinistro e il maresciallo Davout conteneva con le divisioni del III corpo d'armata l'offensiva alleata principale sul fianco destro, Napoleone sferr\u00f2 quindi di sorpresa con il IV corpo d'armata del maresciallo Soult l'attacco decisivo sull'altopiano del Pratzen. Mentre la nebbia del mattino si diradava sotto i raggi del sole, i soldati francesi del maresciallo Soult salirono l'altipiano, conquistarono la posizione e sbaragliarono il centro degli austro-russi, frazionando in due parti l'esercito nemico. Dopo questo successo decisivo, i francesi presero alle spalle, discendendo dal Pratzen, l'ala sinistra austro-russa che venne in parte distrutta, mentre l'ala destra si ritir\u00f2 con gravi perdite.\nLa battaglia di Austerlitz si concluse con la completa sconfitta dei coalizzati e Napoleone raggiunse, grazie alla sua grande abilit\u00e0 tattica e strategica, la pi\u00f9 grande vittoria della sua carriera. Ad Austerlitz morirono 11.000 russi e 4.000 austriaci, 12.000 uomini furono fatti prigionieri e furono catturati 180 cannoni e 50 bandiere. I francesi ebbero 1.305 morti, 6.940 feriti e 573 prigionieri. La vittoria francese provoc\u00f2 immediatamente sviluppi politici decisivi; lo zar Alessandro, molto turbato dalla disfatta, abbandon\u00f2 il campo e ritir\u00f2 i suoi eserciti in Polonia, sospendendo la guerra, e l'imperatore Francesco si affrett\u00f2 a incontrare Napoleone e a concludere un armistizio il 6 dicembre 1805 senza attendere le decisioni della Prussia. Il 7 dicembre l'imperatore incontr\u00f2 l'inviato prussiano Haugwitz e, con minacce e intimidazioni, lo costrinse a firmare il 15 dicembre il trattato di Sch\u00f6nbrunn che prevedeva un'alleanza franco-prussiana e l'annessione dell'Hannover da parte della Prussia che avrebbe ceduto Neuch\u00e2tel e Ansbach.\nLa posizione di Napoleone era ora dominante in Germania, fin dal 7 dicembre egli aveva consolidato l'alleanza con la Baviera e il W\u00fcrttemberg; dopo la defezione della Prussia e il ritiro della Russia, l'imperatore Francesco dovette accettare, dopo aver destituito il cancelliere von Cobenzl e il consigliere Franz von Colloredo, la pace di Presburgo che venne firmata il 26 dicembre. Secondo i termini del trattato, l'Austria cedeva al Regno d'Italia gli ex territori della Repubblica di Venezia da essa acquisiti con il trattato di Campoformio del 1797; in Germania rinunciava al Tirolo e al Vorarlberg che venivano ceduti al Regno di Baviera. Otteneva per\u00f2 l'arcivescovato di Salisburgo. L'Austria perdeva cos\u00ec ogni influenza sull'Italia e sulla Germania meridionale, essendo inoltre gli Asburgo costretti l'anno successivo a rinunciare al titolo di Imperatore dei Romani.\nCampagne in Italia.\nIn Italia il maresciallo Massena aveva preso l'offensiva nonostante l'inferiorit\u00e0 numerica delle sue forze schierate sull'Adige per impegnare l'esercito dell'arciduca Carlo e proteggere il regno; con 42.000 soldati il maresciallo attravers\u00f2 il fiume e attacc\u00f2 le posizioni austriache a Caldiero il 28 ottobre 1805. Dopo duri scontri gli austriaci si ritirarono il 31 ottobre, abbandonando le retroguardie. L'arciduca Carlo, informato del disastro a Ulma, decise inizialmente di ritirarsi dietro il Tagliamento per coprire le forze dell'arciduca Giovanni in Tirolo. Nelle settimane successive l'arciduca continu\u00f2 a ritirarsi verso Lubiana, controllato da vicino dal Massena, secondo le indicazioni di Napoleone che temeva un ricongiungimento delle forze austriache degli arciduchi Carlo e Giovanni a sud delle sue posizioni a Vienna.\nNel Mezzogiorno d'Italia le truppe del generale Gouvion-Saint-Cyr avevano evacuato il territorio peninsulare del Regno di Napoli, dopo la convenzione conclusa dalla Francia con il Regno il 21 settembre, e si erano trasferite in Veneto per appoggiare l'esercito del maresciallo Massena. Il re Ferdinando IV aveva confermato l'accordo temendo un intervento della flotta francese dell'ammiraglio Villeneuve, ma dopo la battaglia di Trafalgar la regina Maria Carolina decise di affiancarsi decisamente alla coalizione e il 19 novembre 1805 un corpo di spedizione di 19.000 soldati, comandato dal generale inglese Craig e dal generale russo Moritz Petrovi\u010d Lacy, con truppe britanniche provenienti da Gibilterra e forze russe trasferite da Corf\u00f9, sbarc\u00f2 a Napoli con l'intenzione di iniziare un'offensiva terrestre verso nord.\nMa ormai la situazione stava per avere un'evoluzione decisiva a favore della Francia ed era tardi per sferrare un'offensiva partendo a Napoli; dopo la battaglia di Austerlitz e il ritiro dello zar Alessandro, i piani di attacco vennero abbandonati, anche il corpo di spedizione russo in Italia venne richiamato a Corf\u00f9, mentre i britannici a loro volta si ritirarono in Sicilia.\nInvasione del Regno di Napoli e insurrezione in Calabria.\nLa disgregazione della Terza coalizione e l'evacuazione del Regno di Napoli da parte delle forze anglo-russe, consentirono a Napoleone di prendere iniziative definitive contro i Borboni, il cui comportamento infido verso la Francia gli diede pretesto per il famoso decreto del 27 dicembre 1805 in cui l'imperatore stabiliva che \"la dinastia ha finito di regnare\". Il maresciallo Massena prese il comando dell'armata destinata all'invasione che si svolse con regolarit\u00e0 senza trovare resistenza. Il 9 febbraio 1806, il maresciallo invase il Regno di Napoli, ma gi\u00e0 il 23 gennaio il re Ferdinando IV con la corte erano fuggiti in Sicilia, dove i britannici si erano solidamente stabiliti.\nIl 14 febbraio 1806 i francesi entrarono di nuovo a Napoli e il 30 marzo il fratello maggiore di Napoleone, Giuseppe Bonaparte, fu proclamato Re di Napoli. In un primo momento sembr\u00f2 che la conquista francese fosse completata e che il regno fosse pacificato, anche se la fortezza di Gaeta resistette fino al 18 giugno, mentre il 12 maggio i britannici avevano occupato le isole di Capri e Ponza. In realt\u00e0 in Calabria sorsero le prime bande di guerriglieri antifrancesi e dalla Sicilia la regina Maria Carolina sollecit\u00f2 e favor\u00ec una vera insurrezione legittimista che, guidata da nobili, capi popolari e veri e propri briganti, si diffuse in tutta la Calabria e provoc\u00f2 gravi problemi alle truppe francesi occupanti.\nNonostante le loro perplessit\u00e0 nei confronti di questa insurrezione popolare guidata da personaggi equivoci e costellata di brutali violenze contro militari e civili, i britannici decisero di favorirla sbarcando con 5.200 uomini al comando del generale John Stuart nel golfo di Sant'Eufemia il 1\u00ba luglio 1806, respingendo nella battaglia di Maida del 4 luglio l'attacco affrettato dei francesi del generale Jean Reynier e consolidando le loro posizioni a Reggio Calabria. Questa sconfitta favor\u00ec una sollevazione generale che impose misure repressive di grande violenza da parte dell'esercito francese. Le truppe del maresciallo Massena e del generale Reynier occuparono sistematicamente il territorio, devastarono i centri di resistenza, catturarono e impiccarono i capi della rivolta, massacrarono la popolazione e gli insorti; la citt\u00e0 di Lauria venne completamente distrutta. Nonostante queste misure draconiane la resistenza non fu spezzata fino al 1808, quando anche i britannici abbandonarono finalmente Reggio e oltre 40.000 soldati francesi rimasero impegnati nella regione. Si tratt\u00f2 di un'inquietante anticipazione della sollevazione della Spagna del 1808.\nConseguenze.\nOltre a estendere il suo dominio sull'Italia meridionale, Napoleone dopo la vittoria militare e la disgregazione della Terza coalizione, intraprese una serie di iniziative espansionistiche di grande importanza che delinearono per la prima volta la sua concezione di un \"Grande Impero\", storicamente collegato con i precedenti di Roma e di Carlo Magno, che avrebbe dovuto progressivamente comprendere gran parte dell'Europa sotto il predominio francese. In Germania, dopo l'espulsione dell'Impero d'Austria e l'acquiescienza prussiana, la Francia aveva ormai ottenuto una posizione di dominio assoluto; oltre ad assegnare territori alla Baviera e al W\u00fcrttemberg, strettamente legati alla Francia, Napoleone nel gennaio 1806 propose di organizzare una \"Confederazione del Reno\" che, sotto la sua \"protezione\", venne costituita ufficialmente il 12 luglio 1806. I principati e i regni compresi nella nuova struttura politica divenivano dipendenti dall'Impero francese e fornivano un contingente militare; inoltre la Grande Armata rimaneva sul territorio tedesco a loro spese, per sorvegliare l'Austria e la Prussia. Dopo questi rivolgimenti, il Sacro Romano Impero Germanico non aveva pi\u00f9 ragione di esistere e l'imperatore Francesco abdic\u00f2 ufficialmente il 6 agosto 1806, mantenendo solo il titolo di Imperatore d'Austria.\nAltri sviluppi si verificarono nei Paesi Bassi dove il 14 marzo 1806 Napoleone rese noto ai dirigenti locali la sua volont\u00e0 di trasformare la Repubblica Batava in Regno; un consiglio di dignitari organizzato appositamente, la \"Grande bisogna\", accett\u00f2 il 3 maggio, nonostante qualche resistenza, le decisioni dell'imperatore, e il 5 giugno un altro fratello di Napoleone, Luigi Bonaparte, divenne re d'Olanda. In Italia la Francia aveva occupato anche Livorno e la Toscana e solo lo Stato Pontificio rimaneva indipendente. Ben presto Napoleone richiese esplicitamente al papa di \"entrare nel suo sistema\", rompere i rapporti con i britannici e chiudere i porti alle merci inglesi; papa Pio VII respinse le richieste e le truppe francesi occuparono Ancona e Civitavecchia.\nInfine Napoleone riprese la sua politica di espansione nei Balcani e in Oriente, secondo gli accordi di Presburgo; il II corpo d'armata del generale Marmont occup\u00f2 la Dalmazia, dove rimase di guarnigione; quindi, mentre i russi dalle isole Ionie raggiunsero le bocche di Cattaro, i francesi entrarono nella parte austriaca dell'Istria per soccorrere il generale Gabriel Molitor che era stato attaccato a Ragusa dai montenegrini. Rappresentanti francesi comparvero a Giannina, in Moldavia e in Bosnia e il sultano dell'Impero ottomano, Selim III, impressionato dalla battaglia di Austerlitz, si riavvicin\u00f2 a Napoleone che riconobbe come imperatore, mentre il 9 agosto il generale Horace S\u00e9bastiani arriv\u00f2 a Costantinopoli come ambasciatore. L'Impero ottomano allent\u00f2 i suoi rapporti con la Gran Bretagna e la Russia.\nLa vittoria sulla terza coalizione quindi segn\u00f2 un momento decisivo della storia napoleonica, permettendo all'imperatore di estendere in modo sostanziale l'area di influenza francese, concretizzando il predominio sulla Germania e l'Italia e ponendo le premesse per successive espansioni; tuttavia simili scelte politiche non potevano che accrescere l'ostilit\u00e0 delle potenze sconfitte e impedivano ogni possibilit\u00e0 di ritorno a una politica di equilibrio e pacificazione. In breve tempo anche la vittoria di Austerlitz si sarebbe dimostrata non definitiva e, oltre alla Russia, sempre belligerante, sarebbe entrata in guerra, costituendo la Quarta coalizione, la Prussia, delusa dalla riorganizzazione della Germania decisa da Napoleone. Infine la Gran Bretagna, dominante sui mari dopo la vittoria di Trafalgar, rimaneva inattaccabile e in grado, nonostante la morte del primo ministro Pitt il 23 gennaio 1806, di continuare la guerra e di sfruttare la conflittualit\u00e0 sul continente per organizzare nuove alleanze antifrancesi."}
{"id": "863284", "revid": "72563", "url": "https://it.wikipedia.org/wiki?curid=863284", "title": "Amy Stewart", "text": ""}
{"id": "863292", "revid": "1226", "url": "https://it.wikipedia.org/wiki?curid=863292", "title": "Terza Coalizione", "text": ""}
{"id": "863293", "revid": "1226", "url": "https://it.wikipedia.org/wiki?curid=863293", "title": "Prima Coalizione", "text": ""}
{"id": "863294", "revid": "1226", "url": "https://it.wikipedia.org/wiki?curid=863294", "title": "Seconda Coalizione", "text": ""}
{"id": "863295", "revid": "1226", "url": "https://it.wikipedia.org/wiki?curid=863295", "title": "Secondo Trattato di Parigi", "text": ""}
{"id": "863296", "revid": "1226", "url": "https://it.wikipedia.org/wiki?curid=863296", "title": "Campagna dei Sei Giorni", "text": ""}
{"id": "863297", "revid": "78273", "url": "https://it.wikipedia.org/wiki?curid=863297", "title": "Prima Battaglia di Copenaghen", "text": ""}
{"id": "863298", "revid": "834", "url": "https://it.wikipedia.org/wiki?curid=863298", "title": "Seconda Battaglia di Copenaghen", "text": ""}
{"id": "863299", "revid": "1226", "url": "https://it.wikipedia.org/wiki?curid=863299", "title": "Secondo trattato di Parigi", "text": ""}
{"id": "863305", "revid": "112107198", "url": "https://it.wikipedia.org/wiki?curid=863305", "title": "Hockey Club Draghi Torino", "text": "L'Hockey Club Draghi Torino \u00e8 stato fondato nel 1967. Fino al 1998 ha praticato l'hockey su pista e dal 1996 anche l'hockey in-line.\nCronistoria.\nHockey su pista.\nHockey a rotelle.\nSERIE C 4\u00ba \nLodi - torneo allievi 1\u00ba\nAllievi - girone regionale 1\u00ba\nALLIEVI - semifinali nazionali a Lodi 2\u00ba\nVercelli -Torneo senior 3\u00ba\nSERIE C 2\u00ba spareggio con Edera Grado 6-3 promossi in Serie B\nJUNIORES 1\u00ba campionato interregionale/2\u00ba finale campionato italiano\nALLIEVI 2\u00ba campionato interregionale\nMilano - Torneo allievi 2\u00ba \nSeregno -torneo Allievi 1\u00ba\nSERIE B 6\u00ba\nVercelli - torneo senior 3\u00ba\nJuniores- semifinali nazionali 3\u00ba \nSeregno -Torneo Juniores 1\u00ba\nNovara - Torneo allievi 1\u00ba\nSERIE C 1\u00ba \nLodi - torneo juniores 1\u00ba\nSERIE B 6\u00ba \nSERIE B 6\u00ba\nVercelli -torneo senior 2\u00ba\nMontreaux- torneo internazionale senior 2\u00ba \nSERIE C 1\u00ba rinuncia alla Serie B \nSERIE C 2\u00ba \nSERIE C 3\u00ba\nSERIE D 3\u00ba \nSERIE D 2\u00ba \nSERIE D 1\u00ba promosso in SERIE C \nTorneo di Colonia - senior 2\u00ba\nSERIE C 7\u00ba\nALLIEVI 7\u00ba campionato interregionale\nCADETTI 4\u00ba campionato interregionale\nTorneo gemellaggio Torino-Colonia senior 1\u00ba\n1\u00ba Memorial \"Pregnolato\" - Vercelli -senior 1\u00ba\nTorneo senior a Cremona 2\u00ba\nTorneo gemellaggio Torino-Colonia junior 1\u00ba\nTorneo di Barcellona -senior 2\u00ba\nTorneo di Barcellona - junior 2\u00ba\nSERIE C 6\u00ba \nVercelli - memorial Pregnolato 1\u00ba\nSERIE C 5\u00ba\nCOPPA ITALIA 4\u00ba\nALLIEVI 4\u00ba campionato interregionale\nTrofeo federale delle Province-allievi 3\u00ba\nSERIE C 5\u00ba\nCOPPA ITALIA 4\u00ba\nPiacenza -torneo senior 2\u00ba\nSERIE C 6\u00ba\nTorneo di Agrate 3\u00ba\nGrand Prix -SERIE C 3\u00ba\nTorino -Memorial \"M. Grosso\" 2\u00ba\nTrofeo \"Green Park\" Viareggio 2\u00ba\nTorneo di Agrate 3\u00ba\nGenova -Colombus Day -senior 2\u00ba\nSERIE C 7\u00ba\nNovara -Giochi della Giovent\u00f9 3\u00ba\nESORDIENTI 3\u00ba campionato interregionale\nBiasca (CH) - Torneo internazionale 3\u00ba\nLione (F) - Torneo internazionale 3\u00ba \nGenova - Colombus Day -senior 1\u00ba\nSERIE C 6\u00ba\nBiasca (CH)-Torneo Internazionale senior3\u00ba\nMilano - memorial \"Galimberti\" -senior 4\u00ba\nSERIE C 4\u00ba\nVercelli - Torneo Audaces Vercelli 5\u00ba\nRoubaix (F) - Torneo internazionale 5\u00ba\nBiasca (CH) - Torneo internazionale 2\u00ba\nSERIE C 5\u00ba\nTORINO- Torneo 25\u00ba fondazione 3\u00ba\nTorino - Memorial \"M. Grosso\" 1\u00ba\nChambery (F) - Coupe Allobroges 1\u00ba\nBiasca (CH) - Torneo internazionale 2\u00ba \nSERIE C 4\u00ba\nTorino.- Memorial \"M.Grosso\" 3\u00basquadra B - 6\u00aa squadra A\nChambery (F) - Coupe Allobroges 1\u00ba\nBiasca (CH) - torneo internazionale 5\u00ba\nHockey in line\nMondiali di Chicago- Tovo Andrea portiere della nazionale italiana 7\u00ba classificato\nTrofeo Bauer-fase regionale Piemonte 1\u00ba\nTorneo Rollerblade - Torino -maggio 19951\u00ba\nSERIE B 2\u00ba\nSERIE B - spareggio seconde a Follonica 3\u00ba\nTorino - memorial \"M.-Grosso\" 2\u00aa squadra A - 6\u00aa squadra B\nBiasca (CH) - Torneo internazionale 2\u00ba\nChambery (F) - coupe des Allobroges 1\u00ba\nHockey in line\nMondiali di Roccaraso - Andrea Tovo -portiere della nazionale italiana - 3\u00aa classificata\nMarchetti Claudio - convocato alla selezione di Viareggio\nCampionato italiano - fase interregionale\nHC Draghi Torino B 1\u00ba\nHC Draghi Torino A 2\u00ba\nQuarti di finale nazionale 2\u00ba\nSemifinali nazionale -Viareggio 4\u00ba\nCampionato italiano promozionale SERIE A 4\u00ba\nTorino - Trofeo Bauer interregionale 1\u00ba\nMonza -Finale nazionale Trofeo BAUER 3\u00ba\nAlessandria - Torneo nazionale senior 1\u00ba\nSERIE B - girone A 1\u00ba\nSERIE B - finali nazionali a Gorizia 5\u00ba\nTrofeo Regionali - finali nazionali a Torino 3\u00ba\nTorino - \"memorial M. Grosso\" 2\u00ba\nBiasca (CH) - torneo internazionale 2\u00ba\nChambery (F) - Coupe des Allobroges 1\u00ba\nHockey in line\nMondiali FIRS di Zem am See (A) - Tovo Andrea portiere della nazionale 7\u00ba classificato\nMondiali IIHF di Anheim (USA) - Marco Bosio convocato alla selezione di Appiano\nCampionato italiano senior 1\u00ba Div-fase interr. 2\u00ba\nCampionato italiano - playoff semifinali 4\u00ba\nCampionato regionale senior 1\u00aa squadra A - 2\u00aa squadra B\nTorino - Trofeo interregionale Bauer 1\u00ba\nTorneo di Pianezza senior 26.10.97 1\u00ba\nTorneo di Pianezza allievi - 26.10.97 1\u00ba\nSport City Exhibition -Milano 23.11.97 senior 1\u00ba\nSport City Exhibition -Milano 22.11.97 Elem. 2\u00ba\nSport City Exhibition -Milano 22.11.97 Medie 1\u00ba \nSERIE B - Girone A 1\u00ba\nSemifinali di Torino 2\u00ba\nTrofeo Regioni 1\u00ba\nCoppa Lombardia 2\u00ba\nModena -Trofeo Invicta 1\u00ba\nChambery (F) - Coupe des Allobroges 1\u00ba\nHockey in-line.\nCampioni d'Italia (juniores) 2003/2004 e 2004/2005\nCampionesse d'Italia (femminile) 2002/2003, 2003/2004, 2007/2008, 2008/2009\n- Campionato italiano invernale - Bologna 4\u00ba\n- Campionato italiano senior 1\u00ba Div -fase inter. 1\u00ba\n- Campionato italiano senior 1\u00ba Div - semifinali 2\u00ba\n- Trofeo nazionale BAUER - finali Verona 1\u00ba\n- Campionato regionale allievi 1\u00ba\n- Campionato regionale juniores 1\u00ba\n- Campionato regionale primavera 1\u00ba\n- Trofeo Chambery-Torino a Chambery all-jun 1\u00ba\n- Torino - Citt\u00e0 Torino Allievi 1\u00ba\n- Torino - Citt\u00e0 Torino Juniores 2\u00ba\n- Torino - memorial \"E.Gabriele\" allievi 3\u00ba\n- Torino - memorial \"G.Alasia\" Juniores 1\u00ba\n- Torino - memorial \"M.Grosso\" senior 1\u00ba\n- Padova - 1\u00ba roller marathon 1\u00ba\n- Milano - Trofeo Lupo Mannaro Under 11 3\u00ba\n- Milano - Trofeo Lupo mannaro Under 14 3\u00ba\n- Torino - finali interregionali Trofeo Bauer 1\u00ba\n- Milano - semifinali nazionali Trofeo Bauer 1\u00ba\n- Verona -finali nazionali Trofeo Bauer 1\u00ba\n- Novara - Trofeo San Gaudenzio senior 1\u00ba\n- Chambery-21.4.98 -juniores 1\u00ba\n- Chambery-21.4.98 -allievi 1\u00ba\n- SERIE A1 9\u00ba\n- SERIE A2 - fase regionale 3\u00ba/Semifinali nazionali 3\u00ba\n- Campionato regionale allievi 1\u00ba\n- Campionato regionale juniores 1\u00ba\n- Torino - 10.3.99 30\u00ba fondazione juniores2\u00ba\n- Torino -10.3.99- 30\u00ba fondazione allievi 1\u00ba\n- Torino - Grand Prix juniores 27.6.99 2\u00aa squadra A - 4\u00aa squadra B\n- Torino - Grand Prix allievi 27.6.99 2\u00ba\n- Padova - 2\u00ba roller marathon 7\u00ba\n- Novi Ligure - torneo S. Caterina senior 1\u00ba\n- Campionato regionale allievi 1\u00ba\n- Campionato regionale juniores 1\u00ba\n- Torino -Memorial \"E.Gabriele\" allievi 2\u00ba\n- Torino - Memorial \"G.Alasia\" juniores 5\u00ba\n- Padova - 3\u00ba roller marathon 3\u00ba\n- Coppa Italia - quarti di finale 1\u00ba\n- Coppa Italia - semifinali 1\u00ba\n- Coppa Italia senior- finale nazionale Trieste 2\u00ba\n- Campionato regionale Juniores 1\u00ba\n- Campionato regionale Allievi 3\u00ba\n- Finali campionato italiano Juniores 2\u00ba\n- 5\u00ba torneo Allievi di Monza 1\u00ba\n- Torneo Citt\u00e0 di Torino senior - squadra B 1\u00ba\n- Torneo Citt\u00e0 di Torino senior - squadra A 2\u00ba\n- 3\u00ba memorial Enrico Gabriele Juniores -Torino 3\u00ba\n- 3\u00ba Memorial Giovanni Alasia Allievi -Torino 2\u00ba\n- Torneo Allievi Agno (CH) 3\u00ba\n- Mondiali senior -Spagna- Massimo Stevanoni convocato nella nazionale italiana arrivata al 4\u00ba posto.\n3\u00ba Trofeo Agnul senior -Trieste- sett.2001 3\u00ba\nTorino - organizzazione triangolare juniores\nItalia- Francia -Slovenia -9-10 ott. 2001 3\u00ba\nCampionato Italiano Serie A1 -girone A 2\u00ba\nCampionato italiano Serie A1 - class.finale 5\u00ba\nCampionato italiano Serie B - girone A 2\u00ba\nCampionato Italiano Juniores -girone Pie- 1\u00ba\nmonte-Lombardia\nCampionato Italiano Juniores-finali di 4\u00ba\nViareggio 2.6.2002\nCampionato Italiano Primavera -girone Piemonte-Lombardia 1\u00ba\nCampionato italiano Primavera -finali di Viareggio - 2.6.2002 2\u00ba\nCampionato Italiano Ragazzi- girone Piemonte-Lombardia 1\u00ba\nCampionato Italiano Ragazzi - finali di Viareggio 2.6.2002 2\u00ba\nCampionato Italiano Allievi - girone Piemonte -Lombardia 4\u00ba\nCoppa Italia Serie A - girone A 1\u00ba\nCoppa Italia Serie A - finali di Forte dei Marmi - marzo 2002 3\u00ba\nTorneo Primavera Milano 17 -febbraio 2002 2\u00ba\nTorneo femminile Arezzo -aprile 2002 2\u00ba\n1\u00ba Trofeo femminile H.C. DRAGHI TORINO Pinerolo - 2.6.2002 1\u00ba\nCoppa Italia Serie A - girone A 1\u00ba\nFinali nazionali di Arezzo 12-13 dic. 2002 3\u00ba\nCampionato Serie A1 - GIR. B 5\u00ba\nCampionato Interregionale Ragazzi 1\u00ba\nFinali nazionali Ragazzi - Viareggio 8.6.03 2\u00ba\nCampionato Interregionale allievi 2\u00ba\nFinali nazionali Allievi - Viareggio 8.6.03 3\u00ba\nCampionato Interregionale Primavera 7\u00ba\nCampionato Interregionale Juniores 2\u00ba\nFinali nazionali Juniores -Viareggio 8.6.03 5\u00ba\nCampionato Nazionale Femminile-Viareggio 29.06.2003 1\u00ba CAMPIONI D \u2018ITALIA\nTorneo Internazionale Trieste -23.6.03 1\u00ba\nCoppa Italia Serie A- Girone A 1\u00ba\nCampionato italiano SERIE A1 5\u00ba Gir A\nCampionato italiano Serie B-girone A 1\u00ba\nCampionato interregionale Ragazzi 2\u00ba\nCampionato Interregionale Allievi 3\u00ba\nCampionato Interregionale Primavera 3\u00ba\nCampionato Interregionale Juniores 3\u00ba\nCampionato italiano Femminile-Bassano giugno 20041\u00ba CAMPIONI D \u2018ITALIA\nCampionato nazionale Juniores-Bassano maggio 20041\u00ba CAMPIONI D \u2018ITALIA\nTorneo Internazionale Riccione luglio 2004 3\u00ba\nCoppa Italia Serie A1-nov 2004 quarti finale 1\u00ba\nSemifinali -girone A 3\u00ba\nCoppa di Lega Serie B \nSemifinali-nov. 2004 1\u00ba\nFinali -giugno 2005 2\u00ba\nCampionato Italiano SERIE A1 7\u00ba girone A\nCampionato italiano SERIE B 1\u00ba girone A-promosso Serie A2\nCampionato Italiano Femminile N.D.\nCampionato Interregionale Primavera 3\u00ba\nCampionato Interregionale Juniores 2\u00ba\nCampionato Interregionale Ragazzi 2\u00ba\nCampionato Interregionale Allievi 3\u00ba\nFinali nazionali Juniores-Padova 1\u00ba CAMPIONI D \u2018ITALIA\nTorneo Internazionale di Riccione 6\u00ba\n- Coppa di Lega SERIE B \u2013semifinali-Vercelli 1\u00ba\n- Campionato Italiano SERIE A1 5\u00ba girone A\n- Campionato Italiano Serie B-girone A 2\u00ba girone A\n- Campionato Interregionale Juniores 4\u00ba\n- Campionato Interregionale Primavera 4\u00ba\n- Coppa di Lega Serie B \u2013finali di Agrate 3\u00ba\nCuriosit\u00e0.\nDa non confondere con l'Ice Hockey Club Draghi Torino."}
{"id": "863314", "revid": "287204", "url": "https://it.wikipedia.org/wiki?curid=863314", "title": "Teatro municipale Giuseppe Verdi (Salerno)", "text": "Il Teatro Municipale Giuseppe Verdi di Salerno \u00e8 un teatro a struttura lignea dell'Ottocento, con quattro ordini di palchi e un loggione.\nStoria.\nLa discussione sulla collocazione del nuovo teatro fu molto lunga. Con la chiusura del teatro San Matteo nel 1845 si sent\u00ec l'esigenza di realizzare un nuovo luogo di spettacolo. I luoghi proposti dall'Intendente della Provincia in data 15 novembre 1843 furono due: il largo Santa Teresa e il largo della Barriera fuori Portanova, luogo che fu ritenuto pi\u00f9 confacente e per cui fu redatto un progetto dalla spesa preventivata di 40.000 ducati. Il prezzo troppo elevato e la sordit\u00e0 del governo a richieste di copertura finanziaria, port\u00f2 il Decurionato a ripiegare su un secondo progetto presentato il 1\u00ba agosto 1845 dall'architetto Ulisse Rizzi, meno costoso e realizzabile in entrambi i luoghi. L'approvazione dei primi lavori murari, da realizzare nell'area di Santa Teresa, tard\u00f2 ad arrivare (solo dieci anni dopo vi fu la firma del sovrano) pertanto non vi fu il via libera alla costruzione. Nel consiglio comunale del 15 dicembre 1863, all'indomani della nascita del Regno d'Italia, prevalse la volont\u00e0 del neosindaco Matteo Luciani che, grazie a fondi del governo centrale, fece avviare i lavori nell'area di Santa Teresa. Il vecchio progetto di Petrilli-De Luca fu rimpiazzato da una nuova ipotesi dell'ingegnere capo del genio civile Antonino D'Amora. I lavori iniziarono il 1\u00ba aprile 1864 con l'impresa di Vincenzo Fiorillo, a cui era stato confermato l'appalto, e diretti dallo stesso D'Amora e dall'architetto Giuseppe Menichini. Il nuovo progetto per\u00f2 mise in difficolt\u00e0 economiche Fiorillo, che per contratto avrebbe dovuto accollarsi il costo delle varianti, costringendolo ad associarsi con due soci: Bonaventura della Monica e Antonio Avallone. Solo il 1\u00ba ottobre 1869 i locali furono consegnati a Fortunato e Gateano D'Agostino, che si aggiudicarono l'appalto per la parte decorativa. Dopo due anni e mezzo anche questi lavori furono completati e il 15 aprile 1872 il teatro fu inaugurato con il Rigoletto di Giuseppe Verdi. \nL'intitolazione a Verdi avvenne solo alla morte del compositore nel 1901.\nPer i primi anni il Verdi fu sempre pi\u00f9 chiuso che aperto tanto che una delle penne pi\u00f9 sottili del giornalismo locale, Ottavio de Sica, zio di Vittorio, ironicamente lo defin\u00ec \u00ablo schiavo di pietra\u00bb, in riferimento alle catene che ne chiudevano il portico, sentenziando che \u00abil Verdi era un'opera forse eccedente i bisogni angusti del popolo\u00bb. La partecipazione popolare fu invece la pi\u00f9 consistente: accadde infatti che Titta Ruffo, grande baritono agli esordi della sua carriera, dopo essere stata applaudita sulle scene del Municipale in Faust e La boh\u00e8me, fece riascoltare la sua voce tra le imponenti navate del Duomo, durante il pontificale per la festa del santo patrono e dei vespri di quelle fatidiche giornate. \nTre le stagioni d'opera si ricordano La traviata del 1881 con debutto di Aurelia Cataneo Caruson (che sar\u00e0 a Bologna la prima Isotta Italiana), le recite di Enrico Caruso agli inizi della carriera in opere come Puritani, Favorita, Carmen e Gioconda, di Titta Ruffo nel Rigoletto, in Valentino e Barnaba, di Antonio Cortis, di Stabile, di Dolores Frau, di Delfina Samoiloff, di Toti Dal Monte, di Hilde Monti, di Galliano Masini, di Gina Cigna, di Rosetta Pampanini, di Maria Pedrini, di Gigli, di Gobbi e di Paolo Civil (al Verdi ottenne i suoi maggiori successa italiani). Di particolare spicco l'edizione del 1932 del Lohengrin, unica opera di Richard Wagner rappresentata a Salerno. Tra i direttori attivi a Salerno: Alfredo Morelli, Vincenzo Lombardi, Paolo Bellucci, Alberto de Cristofaro, Arturo Sigismondo, Pier\u00f2 Fabbroni, Ernesto Sebastiani, Manrico De Tura, Vincenzo Marini, Franco e Giuseppe Patan\u00e9. Per la prosa e da ricordare la rappresentazione di Giovanna e i giudici di Thierry Maulnier nel 1951 con la regia di Guido Salvini, protagonista Vivi Gioi. Furono al Verdi anche Memo Benassi, Renzo Ricci ed Eva Magni, Salvo Randone, Achille Millo con la regia di Vittorio De Sica e Franco Parenti.\nIl Teatro sub\u00ec enormi danni anche durante il terremoto dell'Irpinia del 1980 quando rimase inagibile per circa 14 anni. La ristrutturazione, voluta e cominciata grazie al sindaco Vincenzo Giordano fu completata nel 1994, anno in cui fu reinaugurato in occasione del cinquantenario di \"Salerno Capitale d'Italia\" con un concerto dei Solisti Veneti. Il 22 gennaio 1997 la messa in scena del Falstaff (Verdi), interpretato da Rolando Panerai, inaugura la Prima Stagione Lirica della storia recente del teatro.\nDal 2007 il direttore artistico \u00e8 Daniel Oren. Da allora il teatro Verdi di Salerno si \u00e8 affermato nel panorama lirico nazionale come teatro di eccellenza, con una programmazione selezionata e caratterizzata dalla presenza di artisti di fama mondiale, ponendosi, nonostante le dimensioni ridotte, al pari di grandi teatri nazionali quali l'Opera di Roma, il San Carlo di Napoli o la Scala di Milano. Infatti a seguito della rappresentazione della \"Tosca\", del maggio 2011, ha ricevuto una lusinghiera recensione da parte dell'affermato critico lirico Enrico Stinchelli.\nHanno lavorato al teatro Verdi artisti come Marcelo \u00c1lvarez, Renato Bruson, la Royal Philharmonic Orchestra, Nikolaj Luganskij, la Wiener Kammerensemble, Alexei Volodin, Martina Serafin, la Sapporo Simphony Orchestra.\nL'orchestra del teatro Verdi \u00e8 stata scelta, nel 2011, per il tradizionale concerto di Natale del Senato a Palazzo Madama, riscuotendo un grandissimo successo e calorosi apprezzamenti dalle massime cariche dello stato, ivi presenti, grazie alla coinvolgente direzione del maestro Oren.\nDal 23 ottobre 2013 \u00e8 annoverato tra i teatri italiani di tradizione.\nArchitettura.\nL'edificio concepito dal D'Amora \u00e8 costituito da un corpo di fabbrica lungo 65 metri e largo 36 che presenta agli estremi corti due appendici simmetriche di 18x6.5, corrispondenti alla zona d'ingresso e al retropalco. Nelle facciate secondarie, il gioco chiaroscuro creato dei finestroni e da un loggiato a colonne disposto su due piani, riesce solo in parte ad attenuare l'eccessivo sviluppo longitudinale dell'edificio. Il prospetto frontale ripropone con linguaggio eclettico lo schema con positivo neoclassico del Teatro alla Scala di Milano e del San Carlo di Napoli. \nAttraverso tre porte in ferro corrispondenti agli archi del portico, si accede ad un articolato sistema di scale che confluiscono nel vestibolo principale, sopraelevato di circa tre metri sul livello stradale. Nella parete di fondo di questo vasto salone, suddiviso da coppie di colonne, si aprono altri tre vani: i due laterali immettono ad altre rampe di scale dirette ai palchi superiori ed alla Casina, quello centrale ad un secondo vestibolo di dimensioni minori antistante la platea. Pur riprendendo in scala ridotta la pianta a ferro di cavallo del San Carlo, la curva della platea, presenta una forma pi\u00f9 allungata giacch\u00e9 il D'Amora, per evitare \u00ab\"il cambiamento brusco nell'unione fra la parte circolare e le parti rettilinee\"\u00bb ritenne opportuno inserire \u00ab\"negli attacchi o passaggi un altro arco circolare di raggio maggiore\"\u00bb. Un'altra particolarit\u00e0 \u00e8 offerta dai camerini di servizio tra i palchi e i corridoi, introdotti, secondo quanto dichiarato dallo stesso progettista, per ottemperare ad una discutibile opinione del sindaco Luciani, il quale riteneva che \u00ab\"certi godimenti dovessero essere un privilegio di non molti\"\u00bb. \nL'aspetto pi\u00f9 interessante \u00e8 costituito dall'attrezzatura scenotecnica: un graticcio con i rocchetti per i tiri dei fondali e i tamburi per il sollevamento dei sipari, alcuni gruppi di tagli per lo scorrimento delle quinte e i relativi carrelli azionati dagli argani. Al di sotto della platea furono realizzati 18 magazzini da cedere in fitto. Un'area maggiore fu riservata agli ambienti necessari all'attivit\u00e0 della Casina Sociale, sistemati su un doppio piano nella parte opposta del teatro. La casina sociale contribu\u00ec a caratterizzare la fisionomia del Verdi che fu uno degli ultimi esempi di teatro all'italiana.\nLe decorazioni.\nI lavori di decorazione partono nell'ottobre del 1869. Gaetano D'Agostino, pittore e decoratore, si occupa della direzione di questi lavori e, consapevole dell'onore che la commessa avrebbe portato alla sua impresa, sceglie di farsi affiancare dalle firme pi\u00f9 prestigiose del mondo accademico partenopeo.\nAll'impresa partecipano: Domenico Morelli, Pasquale Di Criscito, Ignazio Perricci, Giuseppe Sciuti e folto gruppo di salernitani: suo fratello Antonio, il cugino Ermenegildo Caputo, Matteo Amendola e lo scultore Giovan Battista Amendola.\nIl foyer.\nAl centro di un'esedra in cui a nicchie con statue si alternano colonne di stucco decorate a finto marmo, viene collocata la statua in gesso dipinto del \"Pergolesi Morente\" di Giovanni Battista Amendola. L'artista elabora una scultura di impianto ancora storico-romantico nella quale gi\u00e0 confluiscono i segni dello scientismo naturalista che trover\u00e0 poi larga risonanza espressiva nel \"Caino e la sua donna\" del 1877. \n\"\u00abSmagrito, su una sedia a braccioli, la testa incassata nel petto ansante, Pergolesi stringe tra le mani nervosamente affilate le note dello Stabat Mater\u00bb\": cos\u00ec Vittorio Spinazzola descrive l'opera che probabilmente riaccende l'interesse intorno alla figura del giovane e geniale musicista. Il Pergolesi morente \u00e8 dunque un prologo, una sorta di nume tutelare del luogo, il segno di apertura del tempio nel quale Gioachino Rossini viene elevato alla stregua di divinit\u00e0 olimpica.\nIl plafond.\nNel plafond della sala Gioachino Rossini domina come un incontrastato signore al centro di una complessa metafora musicale. Il soffitto del teatro di Salerno \u00e8 come afferma George Banu \u00ab\"un caso particolare, dove sopra una balaustra si appoggia Rossini, mentre intorno navigano le idee della musica\"\u00bb. Le muse gli fanno da corona, procedendo dall'oscurit\u00e0 del fondo: avanzano tenendosi per mano, si lanciano in un coreografico carosello nel blu di Prussia del cielo. Progressivamente si denudano dalla leggerezza dei loro velo per mostrarsi, al fine, all'impassibile maestro e per mostrare agli occhi incantati degli spettatori le loro monumentali procacit\u00e0 giunoniche. Le muse salernitane scandalizzarono il pur coltissimo Francesco Saverio Malpica, fratello del pi\u00f9 noto Cesare, che non comprese la vasta metafora che volevano interpretare, ritenendole indecenti e di cattivo gusto per un luogo pubblico. A Rossini \u00e8 vicina l'allegoria della musicalit\u00e0, che sboccia da una tunica blu, portando candidamente una mano all'orecchio; la Melodia, con le fattezze di un'eterna fanciulla che pizzica le corde di un mandolino; la potenza musicale, la cui allusa intensit\u00e0 \u00e8 affidata al suono di una buccina cui d\u00e0 fiato una sinuosa creatura marina. Alle spalle del maestro le sue opere pi\u00f9 significative scritte in Italia: Il Mos\u00e8 in Egitto, \"Almaviva o sia l'inutile precauzione\", poi reintitolata Il barbiere di Siviglia. Rosina, Almaviva e Figaro sono resi con tocco lieve e con l'incisivit\u00e0 di chi ha penetrato con intelligenza il godibilissimo intreccio di una sfolgorante commedia all'italiana. Segue l'Otello e l'Armida (Rossini), che il pittore rappresenta evocando i due protagonisti, mentre incrociano i loro destini in un magico bacio tra opalescenti vapori lunari. Pi\u00f9 avanti una donna discinta in tunica rossa, accasciata sulle ginocchia, con le mani al volto in segno di disperazione, piange sul tragico epilogo che sta per abbattersi sul suo destino: si tratta di Amenaide. In basso a destra si colgono le figure, probabilmente personaggi del melodramma Semiramide. L'eden operistico del plafond \u00e8 cinto da cornicione in \"trompe l'oeil\" scandito dal ritmico progredire dei mascherino anamorfosi. Ne \u00e8 autore Metteo Amendola.\nIl sipario.\nBarriera tra realt\u00e0 e finzione, quarta parete mobile, allusiva e pedagogica, celebra l'apoteosi di Salerno, esaltando un antico episodio di storia patria, episodio accaduto nell'agosto dell'871. Il soggetto viene elaborato dal maestro Morelli seguendo, forse com'era prassi, i suggerimenti dell'amico Pasquale Villari. Morelli lavora al sipario per circa un anno: il tema \u00e8 la cacciata dei Saraceni, episodio di animosa resistenza salernitana, guidata dal principe Guaiferio, contro gli invasori Agareni, capeggiati dal violento Abdila. Morelli trasceglie il momento in cui i Saraceni, forti della loro superiorit\u00e0 militare, avanzano incitandosi tra suoni e grida selvagge, per vendicare settanta uomini delle loro schiere, uccisi dagli avversari nel corso di una fulminea incursione oltre le mura. \u00ab\"Gli agareni, appresa la morte dei loro, suonarono le zampogne e le vette e tutte le specie di strumenti musicali e, suonando le trombe e facendo strepito; attaccarono la citt\u00e0 per terra e per mare, in modo tale che sarebbe stata certamente conquistata, se fosse mancata la divina misericordia\"\u00bb. L'alleanza di tre citt\u00e0 campane, Salerno, Benevento e Capua, celebrata nel medaglione in alto, al centro del sipario, il concorso popolare, rappresentato dalle figure degli arcieri e delle donne, simboleggiano l'eroica resistenza della citt\u00e0 che si difende e salva le sue libert\u00e0 attraverso le civili virt\u00f9 della solidariet\u00e0 e del coraggio. Ventiquattro studi, conservati presso la Galleria nazionale d'arte moderna e contemporanea di Roma, procedono l'elaborazione del bozzetto finale. Morelli dipinse su una tela di 200x180 cm la sola avanzata dei Saraceni. L'osservazione del bozzetto sottolinea ancora di pi\u00f9 l'attenzione particolare che il maestro concede alla decorazione, concepita come imponente apparato scenografico entro cui calare gli episodi, stilisticamente esemplati su nobili modelli di riferimento largamente citati. Morelli affida la realizzazione del sipario a due artisti noti nell'ambiente: Giuseppe Sciuti ed Ignazio Perricci.\nIl secondo sipario del teatro, il cosiddetto \u201ccomodino\u201d, raffigurante \"Le maschere italiane\", \u00e8 stato realizzato dallo stesso D'Agostino.\nAltre decorazioni.\nD'Agostino si occupa della progettazione e della direzione dei lavori degli ornamenti dei palchi. Sui parapetti dei palchi di prima fila si evolvono putti che recano al centro un medaglione; in seconda, possenti giganti neo-manieristi col corpo fiorito in calice nell'estremit\u00e0 inferiore; in terza fila figure femminili in tensione si congiungono e, intrecciando le mani, definiscono un medaglione che accogli le effigie di un poeta, di un'artista o di un musicista. In questi medaglioni, da destra a sinistra, rispetto a chi entra nella sala, sono raffiguranti: Vincenzo Bellini, Domenico Cimarosa, Giovan Battista Pergolesi, Carlo Goldoni, Gioachino Rossini, Gaetano Donizetti, Vittorio Alfieri, Torquato Tasso, Dante Alighieri, Michelangelo Buonarroti, Raffaello Sanzio, Giotto, Leonardo da Vinci, Andrea Sabatini, Benvenuto Cellini, Salvator Rosa e Giuseppe Verdi.\nIl tema delle donne fitomorfe viene riproposto sui parapetti della quarta fila mente in quella successiva una finta balaustra fa delimitare lo spazio del loggione. Oro in foglie accuratamente steso su una resistentissima preparazione a bolo rosso, ricopre quasi tutta la superficie dei palchi e delle figure a rilievo. Ulisse Caputo, figlio del custode Ermenegildo, nel 1905 realizza una tela intitolata \"Alle prove\", conservata al Museo d'Orsay. La madre \u00e8 in primo piano seduta sul palcoscenico mentre ascolta, meditando, le prove. In proscenio si esibisce una cantante lirica ovvero la sorella dell'artista.\nIl Casino Sociale.\nIl Casino Sociale fu fondato nel 1851 per accogliere l'alta borghesia salernitana.\nIl coro dell'opera e il coro delle voci bianche.\nIl Coro dell'Opera di Salerno fece il suo debutto nel 1997, in occasione dell'inaugurazione del teatro. Da allora il coro \u00e8 divenuto parte fondamentale delle produzioni del Verdi. Nei suoi anni di attivit\u00e0 ha sviluppato un vastissimo repertorio che si dipana lungo quattro secoli di storia dell'opera lirica, nonch\u00e9 comprende operette, oratori e composizioni sacre. Il coro \u00e8 costituito per lo pi\u00f9 da giovani salernitani e campani formatisi al Conservatorio Giuseppe Martucci di Salerno. Oggi il coro costituisce una presenza fondamentale in produzioni che vanno da la Messa da Requiem di Verdi alla Traviata, da Nabucco a Cavalleria Rusticana, da Tosca alla Norma, da La Boh\u00e8me alla Carmen, fino alla Nona Sinfonia di Beethoven.\nIl Coro delle voci bianche, invece, nato nel 2000 e diretto da Silivana Noschese, \u00e8 costituito da circa 60 bambini di Salerno e della Provincia che si incontrano settimanalmente per dedicarsi allo studio della musica, della vocalit\u00e0 e del repertorio. Il coro ha partecipato a numerose manifestazioni distinguendosi anche fuori dalla realt\u00e0 cittadina, nelle produzioni Hansel e Gretel e Carmina Burana al Teatro di San Carlo di Napoli.\nOrchestra filarmonica salernitana Giuseppe Verdi.\nL'orchestra nasce nel 1997, con la riapertura del teatro Verdi dopo i lavori di restauro. Nel corso degli anni, la direzione dell'orchestra \u00e8 stata affidata a direttori come Peter Maag, Janos Acs, Nicola Luisotti, Yoram David, Daniel Lipton, Donato Renzetti, Roberto Tolomelli, Paolo Arrivabeni, Massimo Pradella, Piero Bellugi, Yves Abel, David Garforth, Ralph Weikert, Miguel Gomez Martinez, Giampaolo Bisanti, Fr\u00e9d\u00e9ric Chaslin, Antonio Pirolli, Antonino Fogliani, Kery Linn Wilson. \nNel 2001 ha portato in scena il balletto Romeo e Giulietta di Sergej Sergeevi\u010d Prokof'ev, con la direzione di David Garforth e in seguito, nel corso della stagione 2004, si \u00e8 particolarmente distinta nella rappresentazione de \"Il cappello di paglia di Firenze\" di Nino Rota e Vedova allegra con la regia di Gino Landi. \nDal 2007 \u00e8 guidata da Daniel Oren grazie al quale l'orchestra ha lavorato con protagonisti di altissimo valore artistico in molte produzioni liriche come Renato Bruson con Falstaff; D\u012bm\u012btra Theodosiou, Daniela Dessy, Fabio Armiliato, Leo Nucci, Hui He, Cio-Cio-San, Marco Berti, Kristin Lewis, Nino Machaidze, Markus Werba, Celso Abelo, Tarmar Ivery; e poi il Quartetto di Tokyo, Grigory Sokolov, Angela Hewitt, Nicolaj Luganskij, Shlomo Mintz, Roberto Bolle, Mischa Maiskij, Uto Ughi, Salvatore Accardo, Faz\u0131l Say, Matthias Rexroth, Alexei Volodin.\nLa filarmonica ah riscosso successo in esibizioni a Catanzaro (Teatro Comunale), Napoli (Arena Flegrea), Isernia, Roma, e al di fuori dei confini nazionali, in particolare con tourn\u00e9e in Germania (Stoccarda e KesselKirchen), un'acclamata tourn\u00e9e in India (Nuova Delhi e Mumbay) con Il barbiere di Siviglia di Rossini, in occasione del Vertice UE 2003, in Giappone e in Portogallo con una Carmen e in Francia con Turandot - regia di Yang-Zimoun. \nSi \u00e8 esibita, inoltre, alla presenza di Papa Giovanni Paolo II, della Regina di Svezia e degli emeriti presidenti della Repubblica Carlo Azeglio Ciampi e Giorgio Napolitano in occasione del concerto al Senato nel 2012.\nLe rappresentazioni liriche e concertistiche sono state pittoricamente rappresentate con una serie di quadri opere del M\u00b0 Rafal Olbinskij (National Arts Club New York, the Smithsonian Institution e Library of Congress in Washington, Suntory Museum in Osaka, e altri importanti gallerie d'Europa."}
{"id": "863321", "revid": "729019", "url": "https://it.wikipedia.org/wiki?curid=863321", "title": "Villa comunale di Salerno", "text": "La Villa comunale di Salerno \u00e8 il \"giardino\" della citt\u00e0. Fu progettata nel 1870 all'ingresso della citt\u00e0 scendendo da Vietri sul Mare. Vi si trova la famosa Fontana del Tullio.\nStoria.\nTra il Settecento e l'Ottocento si conclude quel processo fisico, iniziato alcuni secoli prima, che porter\u00e0 alla creazione di nuovi spazi utili all'espansione della citt\u00e0 verso il mare. Con il modificarsi della linea di costa, dovuto all'accumulo di detriti, si vennero a creare nuovi spazi che dovevano essere, in qualche modo, occupati. L'area oggetto del progetto della nuova Villa Comunale, era stata occupata dal Medioevo da una serie di complessi religiosi quali San Giovanni di Dio con annesso ospedale ed in seguito i conventi di San Francesco di Paola e Santa Maria di Portosalvo.\nNel primo decennio dell'Ottocento il governo borbonico diede inizio ai lavori di riempimento e di sostegno dello spazio intorno alla spiaggia di Santa Teresa. Nel 1818 venne affidato agli ingegneri Bellini e Scodes il compito di sistemare a verde i nuovi spazi venutesi a creare. Nello stesso anno venne presentato il progetto della Villa Comunale che si sarebbe dovuta realizzare in quell'area che, durante l'occupazione francese, era stata utilizzata come Piazza d'Armi e deposito di munizioni. L'unico elemento degno di nota dell'area era la fontana dedicata a Don Tullio, che la tradizione vuole donata a Gioacchino Murat in occasione del suo compleanno.\nLa villetta venne concepita di forma pi\u00f9 o meno rettangolare, recintata con due ingressi a sud-est e sud-ovest. Il progetto, molto differente da quello realizzato in seguito, appariva in linea con la tendenza dell'epoca in quanto simile a quello presentato nel 1823 per la villetta lungo via dei Principati. Anche per quest'ultima il progettista, l'architetto Domenico Antonio Napoli prevedeva una ripartizione geometrica dello spazio interno e una chiusura con grate. La villa ideata da Bellini non fu realizzata e lo spazio in cui fu ideata venne in seguito destinato alla costruzione del teatro Verdi. Intorno al 1870 l'architetto Casalbore, lo stesso che nel 1851 aveva restaurato la villetta dei Due Principati, present\u00f2 un progetto per la costruzione dei giardini pubblici in prossimit\u00e0 del teatro. Il progetto di Casalbore, i cui lavori iniziarono nel 1870, prevedeva la costruzione di un muro di contenimento ottenendo cos\u00ec uno spazio di piccole dimensioni il cui asse longitudinale dove essere parallelo alla linea della spiaggia e su cui si sviluppava un grande viale, forse ricoperto di ghiaia o in terra battuta, che andava ad intersecarsi con un altro viale trasversale. Le aiuole furono ideate di forma circolare ma frastagliate, quasi a simboleggiare la corolla di un fiore.\nNel 1875 vennero eseguiti una serie di lavori di sistemazione e nel 1881 vennero apposte colonnette e fili di ferro intorno alle aiuole. Nel 1899 il consiglio comunale decide di eliminare l'aiuola orientale dei giardini prospiciente il teatro La Flora per consentire il pubblico passeggio. La costruzione del teatro e della villa animarono il quartiere che divenne uno dei luoghi pi\u00f9 alla moda della Salerno ottocentesca, tant'\u00e8 che furono spesso organizzati eventi musicali e culturali. Il 3 ottobre 1897 fu inaugurato il monumento a Giovanni Nicotera. Con la costruzione del palazzo della Prefettura la villa, che all'epoca arrivava fino a palazzo Edilizia, fu ridotta.\nIl restauro (1997).\nDopo un periodo di abbandono e maldestri tentativi di recupero effettuati negli anni '70, nel 1997 fu effettuato un intervento di restauro botanico ed architettonico particolarmente prestigioso (redatto dall'architetto Enrico Auletta) che ha visto l'ampliamento dell'area verde, radicalmente riqualificata con l'innesto di nuove piante legate alla cultura mediterranea e il restauro della fontana centrale e degli altri monumenti. Si \u00e8 provveduto, inoltre, al ridisegno dei viali, al recupero delle antiche panchine in ferro battuto, al rifacimento di tutta la pavimentazione e alla pedonalizzazione di via D'Agostino. \nLe statue.\nAll'interno della villa si trovano diverse statue: \nManifestazioni.\nLa villa comunale \u00e8 da anni sede di diverse manifestazioni. Nel mese di aprile si svolge la tradizionale \"Mostra della Minerva\", un mercato-mostra di piante rare ed oggetti per il giardino. Durante il fine settimana di svolgimento si organizzano convegni, seminari, corsi e laboratori sul mondo delle piante, nonch\u00e9 visite guidate presso il Giardino della Minerva.\nNel periodo invernale la villa, invece, si trasforma nel Giardino Incantato, con le installazioni luminose delle Luci d'artista."}
{"id": "863322", "revid": "1386670", "url": "https://it.wikipedia.org/wiki?curid=863322", "title": "Chinino", "text": "Il chinino \u00e8 un alcaloide naturale originariamente ricavato dalla corteccia della pianta andina Cinchona, gi\u00e0 conosciuta e adoperata come medicamento dagli spagnoli nel XVII secolo, avente propriet\u00e0 antipiretiche, antimalariche e analgesiche.\nOltre a essere utilizzato come principio attivo antimalarico e nel trattamento dei crampi muscolari, pu\u00f2 anche essere inconsapevolmente assunto, dato che \u00e8 presente in bevande come l\u2019acqua tonica e il bitter al limone.\nIngresso nella medicina occidentale.\nOrigine del nome.\nLe origini del nome della pianta sono mitologiche.\nIl medico genovese Sebastiano Bado riferisce infatti che la contessa Ana de Osorio Chinch\u00f3n, moglie del vicer\u00e9 del Per\u00f9 Luis Jer\u00f3nimo de Cabrera nel 1630, sarebbe stata curata da una febbre intermittente di cui era affetta grazie al ricorso ai rimedi tradizionali indigeni.\nSecondo Bado la contessa, per ringraziare della guarigione dispose la cura dei poveri di Lima e rese nota la vicenda anche in Spagna.\nTuttavia, il diario ufficiale di Cabrera, ritrovato nel 1930, smentisce molte delle affermazioni di Bado: le sue memorie riportano che la contessa Chinch\u00f3n mor\u00ec tre anni prima della nomina di Cabrera a vicer\u00e9, giunta quando questi era, altres\u00ec, sposato in seconde nozze con Francisca Henr\u00edquez de Ribera, che accompagn\u00f2 il coniuge nelle Americhe, dove godette di ottima salute.\nLui stesso si ammal\u00f2 pi\u00f9 volte di febbre, ma non fu mai curato con alcuna bacca del luogo.\nFrancisca Henr\u00edquez, inoltre, non torn\u00f2 mai in patria perch\u00e9 mor\u00ec a Cartagena, nell'attuale Colombia, durante il viaggio di ritorno.\nNonostante l'inconsistenza storiografica dei resoconti di Bado, tuttavia Linneo diede il nome di \"cinchona\" al genere cui appartiene l'albero della china in omaggio alla contessa de Chinch\u00f3n.\nStoria.\n\u00c8 altres\u00ec ritenuto pi\u00f9 verosimile che a scoprire le propriet\u00e0 curative del chinino e a introdurlo in Europa sia stato il gesuita spagnolo Bernab\u00e9 Cobo durante i suoi viaggi in America del Sud.\nA sostegno della tesi di Cobo sta il fatto che nel passato il chinino era detto anche \"pulvis gesuiticus\".\nIl chinino fu estratto dalla corteccia dell'albero della china e fu isolato e cos\u00ec chiamato nel 1817 dai ricercatori francesi Pierre Joseph Pelletier e Joseph Bienaim\u00e9 Caventou.\nIl nome deriva dalla parola originale quechua (inca) usata per la corteccia dell'albero cinchona, \"Quina\" o \"Quina-Quina\".\nLa prima apparizione in Italia data 1612, mentre un secolo pi\u00f9 tardi Federico Torti ne avrebbe descritto e di fatto avviato l'uso medico-terapeutico; nel 1906 l'importante rivista medica \"Lancet\" scrisse dell'importanza dell'azione dei padri gesuiti.\nNel 1928 la febbre bubbonica in Nigeria fu debellata con l'uso sistematico di chinino in basse concentrazioni (5-10%) mescolato con acqua, succo di limone, cacao e menta.\nMedicina.\nIl chinino \u00e8 un potente farmaco efficace contro le quattro specie del plasmodium. \u00c8 uno schizonticida del sangue, ma non agisce sulla fase eso-eritrocita o gametocita. Interferisce anche con il DNA del plasmodio, ha una emivita di circa 10 ore e viene metabolizzato dal fegato ed espulso con le urine in circa 24 ore.\n\u00c8 stato il farmaco principalmente usato per la cura della malaria fino alla scoperta della clorochina. Oggi sta tornando come rimedio principe in quanto verso la clorochina si sono manifestate importanti e diffuse resistenze. \u00c8 simile alla chinidina (farmaco anti-aritmico, impiegato in cardiologia) quindi pu\u00f2 dare aritmie fatali (fibrillazioni ventricolari, torsioni di punta) per allungamento del tratto Q-T (\u00e8 controindicato nei pazienti con disturbi della conduzione cardiaca o in terapia cardiologica con farmaci digitalici ).\nFarmacodinamica.\nLa farmacodinamica del chinino \u00e8 complessa e varia. Il farmaco infatti agisce in vari modi nei confronti del plasmodio. Il chinino si lega agli acidi grassi della membrana eritrocitaria determinando la conseguente emolisi e quindi la maturazione degli schizonti. Inoltre impedisce la formazione del pigmento emozoinico nei vacuoli alimentari del parassita per inibizione di emopolimerasi. Infine il chinino sembra anche interferire direttamente con il DNA portando a errori di riproduzione e trascrizione.\nPrincipio attivo.\nIl principio attivo del chinino prende il nome di chinoline-metanolo. La sintesi chimica dell'alcaloide chinina fu scoperta nel 1856, ma venne effettuata solo nel 1908, dal chimico Paul Rabe.\nPropriet\u00e0 curative.\nIl chinino \u00e8, oggi, lo strumento pi\u00f9 efficace contro la malaria dato che debella velocemente il parassita e determina lo sfebbramento. Viene somministrato per via endovenosa e agisce stimolando le cellule del pancreas. Questa azione induce una ipoglicemia, per cui \u00e8 necessario monitorare i valori glicemici per la somministrazione di glucosio per via endovenosa.\nEffetti collaterali.\nIl chinino \u00e8 un rimedio efficace contro la malaria, ma \u00e8 anche un farmaco altamente tossico. Gli effetti collaterali prendono il nome di cinchonismo (sindrome di) e consistono in vomito, diarrea e disturbi visivi e auditivi. Questi ultimi, spesso, non sono risolvibili neanche dopo la sospensione della cura.\nIl chinino \u00e8 inoltre la sostanza pi\u00f9 frequentemente responsabile di microangiopatia trombotica farmaco-indotta.\nControindicazioni.\nIl chinino \u00e8 controindicato per pazienti digitalizzati, con disturbi della conduzione cardiaca, e trattati con warfarin. Da sconsigliare assolutamente l\u2019assunzione ai pazienti che hanno gi\u00e0 avuto un episodio di sindrome emolitico-uremica o di porpora trombotica trombocitopenica, poich\u00e9 pu\u00f2 favorire le recidive.\nResistenze.\nUna resistenza al farmaco \u00e8 stata osservata in Brasile gi\u00e0 nel 1910. Attualmente sono segnalate delle resistenze del tipo RII (pi\u00f9 raramente del tipo RIII) nel sud est asiatico: Cambogia, Vietnam e Thailandia. Si \u00e8 notato che le resistenze possono essere superate aumentando le dosi.\nAltri usi.\n\u00c8 presente (in minima quantit\u00e0) in forma di cloridrato nell'acqua tonica, nel Martini Rosso, nel Crodino Twist, nel Rosso Antico, nell'Aperol e nella Red Bull The Red Italian Edition. \u00c8 inoltre uno degli ingredienti dell\u2019aperitivo francese Dubonnet."}
{"id": "863331", "revid": "74801", "url": "https://it.wikipedia.org/wiki?curid=863331", "title": "Cavite", "text": "Cavite \u00e8 una citt\u00e0 delle Filippine, situata nella Provincia omonima, nella Regione di Calabarzon.\nCavite occupa una penisola che si protende nella baia di Manila. Nel passato la citt\u00e0 era il capoluogo dell'omonima provincia. L'isola storica di Corregidor, le isole adiacenti e le rocce distaccate di Caballo, Carabao, El Fraile e La Monja che si incontrano nella foce della baia di Manila sono parte della giurisdizione territoriale della citt\u00e0.\nCavite \u00e8 formata da 84 barangay:"}
{"id": "863333", "revid": "118948123", "url": "https://it.wikipedia.org/wiki?curid=863333", "title": "Provincia di Cavite", "text": "Cavite (\"Kabite\" in tagalog) \u00e8 una provincia filippina ubicata nell'isola di Luzon, sulla costa meridionale della baia di Manila nella regione di Calabarzon, a soli 30\u00a0km dalla capitale Manila. Il suo capoluogo \u00e8 Trece Martires.\nCavite confina con le province di Laguna ad est e Batangas a sud. Ad ovest \u00e8 bagnata anche dal Mar Cinese Meridionale (chiamato nelle Filippine \"Mar di Luzon\").\nGeografia antropica.\nSuddivisioni amministrative.\nLa provincia di Cavite comprende 7 citt\u00e0 e 16 municipalit\u00e0."}
{"id": "863339", "revid": "2519", "url": "https://it.wikipedia.org/wiki?curid=863339", "title": "San Jose del Monte", "text": "San Jose del Monte (ufficialmente San Jose del Monte City) \u00e8 una citt\u00e0 componente delle Filippine, situata nella Provincia di Bulacan, nella Regione del Luzon Centrale.\nSan Jose del Monte \u00e8 formata da 59 baranggay:"}
{"id": "863342", "revid": "1318658", "url": "https://it.wikipedia.org/wiki?curid=863342", "title": "Achille Sfondrini", "text": "Tra i suoi lavori: il restauro del Teatro Lirico di Milano (1894) e il Teatro Costanzi di Roma (1878-1880) che divenne successivamente il Teatro dell'Opera.\n\u00c8 stato sepolto nel Cimitero Monumentale di Milano, ove i resti sono poi stati tumulati in una celletta."}
{"id": "863346", "revid": "17654", "url": "https://it.wikipedia.org/wiki?curid=863346", "title": "Taipan", "text": ""}
{"id": "863349", "revid": "256896", "url": "https://it.wikipedia.org/wiki?curid=863349", "title": "Fondazione INDA", "text": ""}
{"id": "863352", "revid": "1833487", "url": "https://it.wikipedia.org/wiki?curid=863352", "title": "Tom\u00e1s Taveira", "text": " \nLaureatosi al MIT (U.S.A.), \u00e8 stato professore all'Universit\u00e0 di Lisbona fino al 2003 quando \u00e8 stato espulso per un processo disciplinare. Rimane comunque uno dei pi\u00f9 famosi architetti del XX secolo.\nLa sua fama \u00e8 aumentata quando negli anni 90 \u00e8 stato coinvolto in uno scandalo per alcune registrazioni personali che lo mostravano in atteggiamenti sessuali con differenti giovani ragazze.\nProgetti.\nLe sue emblematiche costruzioni, tutte in Portogallo, includono:"}
{"id": "863353", "revid": "114325", "url": "https://it.wikipedia.org/wiki?curid=863353", "title": "Kap Brewster", "text": ""}
{"id": "863354", "revid": "547034", "url": "https://it.wikipedia.org/wiki?curid=863354", "title": "Poliedro composto", "text": "In geometria solida si chiama poliedro composto o composto poliedrico una figura geometrica formata da due o pi\u00f9 poliedri che condividono un baricentro comune.\nAd ogni composto poliedrico sono associate due particolari caratteristiche che individuano due nuovi poliedri ad esso correlati:\n\u2013 la chiusura convessa di un composto \u00e8 il pi\u00f9 piccolo poliedro convesso che lo contiene;\n\u2013 l'intersezione o nucleo di un composto \u00e8 la porzione di spazio comune a tutti i suoi componenti.\nSi deduce facilmente che il nucleo di un composto poliedrico \u00e8 esso stesso un poliedro ed in particolare che \u00e8 un poliedro convesso se tutti i componenti sono convessi.\nLa chiusura convessa \u00e8 detta anche, in maniera del tutto equivalente, \"inviluppo convesso\" oppure \"involucro convesso\".\nUn esempio di composto poliedrico \u00e8 la stella ottangola mostrata in figura: essa \u00e8 un composto di due tetraedri regolari ed ha come chiusura convessa un cubo e come nucleo un ottaedro.\nComposti regolari.\nUn composto poliedrico si dice \"regolare\" se soddisfa le normali condizioni di regolarit\u00e0 che valgono anche per i poliedri semplici (non composti) ossia deve essere omogeneo nei vertici, negli spigoli e nelle facce: cio\u00e8 per ogni coppia di vertici (o di spigoli o di facce) esiste una simmetria del poliedro che trasforma uno dei due elementi nel secondo.\nRisulta evidente perci\u00f2 che affinch\u00e9 un composto sia regolare \u00e8 necessario \u2013 ma non sufficiente \u2013 che tutti i suoi componenti siano regolari ed eguali tra loro. Pi\u00f9 nello specifico i componenti saranno esclusivamente tetraedri, ottaedri o cubi.\nEsistono in tutto 5 poliedri composti regolari (ovvero 6 se si considerano le due forme chirali di uno come due poliedri distinti). Sono elencati di seguito:\nI gruppi formula_1 e formula_2 sono rispettivamente il gruppo di simmetria dell'ottaedro e dell'icosaedro. Il gruppo formula_3 \u00e8 il sottogruppo in formula_4 dato dalle simmetrie che preservano l'orientazione.\nIl poliedro duale del composto di cinque tetraedri \u00e8 l'immagine riflessa di s\u00e9 stesso; l'unione dei due forma il composto di dieci tetraedri.\nComposti uniformi.\nUna caratteristica meno restrittiva rispetto alla regolarit\u00e0 \u00e8 quella di uniformit\u00e0, che include tutti i composti con vertici omogenei, le cui facce siano poligoni regolari. Ci\u00f2 implica che i componenti debbano essere essi stessi uniformi e congruenti tra loro.\nUna classificazione completa di tutti i possibili composti uniformi fu fornita da John Skilling nel 1976. L'elenco enumera 75 elementi, indicati con la sigla UC (\"uniform compound\") seguita da un indice numerico. Vi sono inclusi i 5 composti regolari, 20 composti non banali di prismi ed antiprismi, 2 classi infinite di prismi e 4 classi infinite di antiprismi. Alcuni dei composti uniformi hanno un grado di libert\u00e0 rotazionale, cio\u00e8 l'inclinazione dei componenti \u00e8 variabile, pur mantenendo inalterate le simmetrie del composto.\nIl composto di 20 ottaedri con libert\u00e0 rotazionale (\"UC13\") presenta 4 casi particolari, classificati con codici distinti: il composto regolare di 5 ottaedri (\"UC17\"), due differenti composti di 10 ottaedri (\"UC15 e UC16\") ed un composto di 20 ottaedri \"fisso\" con vertici a due a due coincidenti (\"UC14\").\nI poliedri uniformi chirali (\"simi, camusi, retrocamusi e camusi invertiti\") formano naturalmente un composto poliedrico uniforme se sovrapposti alla propria immagine riflessa. Rientra in questa categoria \u2013 pur non essendo chirale \u2013 anche l'icosaedro, considerato come un \"tetraedro simo\".\nNon vi \u00e8 alcun caso di composto poliedrico uniforme costituito da dodecaedri platonici, n\u00e9 da grandi dodecaedri stellati."}
{"id": "863356", "revid": "114325", "url": "https://it.wikipedia.org/wiki?curid=863356", "title": "Jakobshavn", "text": ""}
{"id": "863358", "revid": "767487", "url": "https://it.wikipedia.org/wiki?curid=863358", "title": "Independence Fjord", "text": "L'Independence Fjord \u00e8 un fiordo della Groenlandia; la sua costa nord appartiene alla Terra di Peary e ha la bocca ad est, in comune con il Danmark Fjord. Sbocca nel Mare Glaciale Artico; si trova nel Parco nazionale della Groenlandia nordorientale."}
{"id": "863360", "revid": "112646812", "url": "https://it.wikipedia.org/wiki?curid=863360", "title": "Wilhelm Raabe", "text": "Biografia.\nDopo il ginnasio studi\u00f2 filosofia all'Universit\u00e0 di Wolfenb\u00fcttel, poi pass\u00f2 prima Magdeburgo, dove lavor\u00f2 in una libreria, quindi a Berlino, dove scrisse il suo primo racconto \"Die Chronik der Sperlingsgasse\" (\"La cronaca della Via del passero\", 1857), con lo pseudonimo di Jacob Corvinus. Dal 1859 inizi\u00f2 a viaggiare, a Dresda. Praga, Vienna, lungo il Reno, sul lago di Costanza.\nDal 1862 al 1870 visse a Stoccarda, a stretto contatto con l'ambiente letterario. Si trasfer\u00ec quindi a Brunswick (Braunschweig), dove visse modestamente, mentre scemava nel pubblico l'interesse per le sue opere. Con alcuni amici qui fond\u00f2 un circolo letterario. Scrisse racconti storici, ambientati all'epoca della Riforma protestante, della guerra dei trent'anni e delle guerre napoleoniche. Dal punto di vista spirituale si nota un'aderenza al pensiero di Schopenhauer e al pari di Nietzsche annuncia una umanit\u00e0 purificata. \nIl mondo dei suoi romanzi e dei suoi numerosi racconti - che si inseriscono nella tradizione narrativa di Jean Paul e che rivelano influssi dickensiani - \u00e8 quello piccolo borghese dei sentimenti repressi dietro una vita apparentemente tranquilla e mediocre.\nI personaggi sono seguiti con un umorismo amaro ma non distruttivo, che svela una profonda partecipazione umana alle vicende narrate.\nLa trilogia \u00e8 un'esaltazione discreta della libert\u00e0 di coscienza, al di sopra di ogni evento esteriore che possa sopraffarla."}
{"id": "863361", "revid": "31886", "url": "https://it.wikipedia.org/wiki?curid=863361", "title": "Jacob Corvinus", "text": ""}
{"id": "863368", "revid": "767487", "url": "https://it.wikipedia.org/wiki?curid=863368", "title": "Terra di Peary", "text": "La Terra di Peary (o Peary Land) \u00e8 un territorio della Groenlandia dedicato a Robert Edwin Peary; \u00e8 una penisola nel Parco nazionale della Groenlandia nordorientale. \u00c8 attaccato alla Terra Knud Rasmussen a sud-ovest; a sud-est \u00e8 bagnato dall'Independence Fjord, a nord-est dal Mare di Wandel, a nord dal Mare Glaciale Artico e a nord-ovest dal Mare di Lincoln; la sua punta settentrionale \u00e8 il Capo Morris Jesup, una volta considerato la terra pi\u00f9 settentrionale del pianeta. All'estremo nord \u00e8 presente la Gertrud-Rask-Land."}
{"id": "863370", "revid": "5695", "url": "https://it.wikipedia.org/wiki?curid=863370", "title": "Mare di Wandel", "text": "Il mare di Wandel (in danese \"Wandel Hav\") \u00e8 un piccolo mare costiero del mare Glaciale Artico, a circa 82\u00b0N 21\u00b0O; ad ovest bagna le coste della terra di Peary (Groenlandia), mentre per il resto \u00e8 completamente circondato dal mar Glaciale Artico, ghiacciato in quel punto tutto l'anno.\nIl mare di Wandel si affaccia al grande Parco nazionale della Groenlandia nordorientale, avulso da qualsiasi controllo comunale.\nDescrizione.\nIl mare di Wandel \u00e8 un mare di tipo artico identificato a 82\u00b0 di longitudine Nord, e 21\u00b0 di latitudine Ovest. I mari pi\u00f9 a nord e nord-ovest del mare di Wandel erano una volta ghiacciati tutto l'anno, ma ora presentano acque libere a fine estate.\nIl mare di Wandel si estende verso ovest fino a Capo Morris Jesup, oltre il quale, ancor pi\u00f9 ad ovest, c'\u00e8 il mare di Lincoln. A sud si estende fino a Capo Nord-est. \nIl mare di Wandel si collega al mare di Groenlandia a Sud attraverso lo Stretto di Fram.\nL'Independence Fjord e il fiordo di Frederick Hyde sono due grandi fiordi dell'estremo nord-est della costa della Groenlandia che hanno le loro foci nel mare di Wandel.\nIl fiordo di Schley ed il fiordo di Hellefisk sono fiordi pi\u00f9 piccoli situati ai due lati.\nTra le isole meritano una menzione: Prinsesse Thyra \u00d8, la pi\u00f9 grande, Kaffeklubben, la pi\u00f9 settentrionale, nonch\u00e9 Prinsesse Dagmar \u00d8, situata poco distante dalla Station Nord, unico luogo abitato della zona."}
{"id": "863384", "revid": "1452073", "url": "https://it.wikipedia.org/wiki?curid=863384", "title": "Tetraodontiformes", "text": "I Tetraodontiformes sono un ordine di pesci ossei (Actinopterygii) che comprendono circa 360 specie prevalentemente d'acqua salata. L'et\u00e0 di questo ordine \u00e8 approssimativamente di 40 milioni di anni.\nEtimologia.\nIl nome scientifico deriva da quello del genere \"Tetraodon\" che significa dotati di quattro denti che, a coppie, sono fusi in una sorta di becco.\nFamiglie.\nIn alcune classificazioni le seguenti famiglie sono considerate facenti parte un sottordine dei Perciformes."}
{"id": "863388", "revid": "767487", "url": "https://it.wikipedia.org/wiki?curid=863388", "title": "Sorsogon", "text": "Sorsogon \u00e8 una citt\u00e0 componente delle Filippine, capoluogo della Provincia omonima, nella Regione di Bicol.\nSorsogon ha ottenuto lo \"status\" di citt\u00e0 nel 2000, a seguito dell'accorpamento in essa della municipalit\u00e0 di Bacon.\nSorsogon \u00e8 formata da 64 baranggay:"}
{"id": "863391", "revid": "114396484", "url": "https://it.wikipedia.org/wiki?curid=863391", "title": "M\u00fchlhausen/Th\u00fcringen", "text": "M\u00fchlhausen/Th\u00fcringen \u00e8 una citt\u00e0 della Turingia, in Germania.\n\u00c8 il capoluogo, e il centro maggiore, del circondario Unstrut-Hainich-Kreis (targa UH). M\u00fchlhausen si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nStoria.\nM\u00fchlhausen fu menzionata per la prima volta nel 967 come villaggio del Palatinato ottoniano, ma ebbe il suo periodo di gloria dal XIII al XV secolo. A partire dal Medioevo fu per molti secoli una citt\u00e0 libera dell'Impero, perdendo questo statuto nel 1803 in seguito al Reichsdeputationshauptschluss. La lunga libert\u00e0 fu una delle cause che favorirono il sedimentarsi di un denso tessuto edilizio spesso pregevole, in gran parte ancora oggi conservato. Nella chiesa di Santa Maria il riformatore radicale Thomas M\u00fcntzer predic\u00f2 le sue teorie nel 1525. Johann Sebastian Bach fu organista nella chiesa Divi Blasi dal 1708 al 1709.\nDal 1944 al marzo 1945 l'amministrazione di Buchenwald apr\u00ec un sottocampo per le donne direttamente al di fuori di M\u00fchlhausen. Le donne del piccolo campo di concentramento dovevano lavorare in condizioni brutali in cambio di pochissimo cibo; tutte le persone internate furono poi trasportate nell'aprile 1945 a Bergen Belsen.\nFino al 2 maggio 1991 era denominata semplicemente \u00abM\u00fchlhausen\u00bb e portava il titolo di \"Thomas-M\u00fcntzer-Stadt\" in onore di Thomas M\u00fcntzer; in tale data assunse la nuova denominazione di \u00abM\u00fchlhausen/Th\u00fcringen\u00bb, e contemporaneamente perse il titolo.\nIl 1\u00ba gennaio 2019 venne aggregato alla citt\u00e0 di M\u00fchlhausen il comune di Weinbergen.\nSuddivisione amministrativa.\nLa citt\u00e0 di M\u00fchlhausen \u00e8 divisa in cinque distretti:"}
{"id": "863394", "revid": "287204", "url": "https://it.wikipedia.org/wiki?curid=863394", "title": "Muhlhausen", "text": ""}
{"id": "863395", "revid": "767487", "url": "https://it.wikipedia.org/wiki?curid=863395", "title": "Provincia di Sorsogon", "text": "Sorsogon \u00e8 una provincia delle Filippine, nel sud della regione di Bicol. Confina a nord con la provincia di Albay e il suo capoluogo \u00e8 la citt\u00e0 di Sorsogon.\nGeografia fisica.\nLa provincia di Sorsogon occupa la punta della penisola di Bicol che \u00e8 la parte pi\u00f9 meridionale dell'isola di Luzon, e si trova di fronte all'isola di Samar a sud-est (provincia di Northern Samar), separata dallo stretto di San Bernardino, e all'isola di Ticao (provincia di Masbate) a sud-ovest.\nGeografia antropica.\nSuddivisioni amministrative.\nLa provincia di Sorsogon comprende una citt\u00e0 componente e 14 municipalit\u00e0."}
{"id": "863396", "revid": "729019", "url": "https://it.wikipedia.org/wiki?curid=863396", "title": "Sojuz TMA-3", "text": "La Sojuz TMA-3 \u00e8 stata una missione diretta verso la Stazione Spaziale Internazionale."}
{"id": "863403", "revid": "775372", "url": "https://it.wikipedia.org/wiki?curid=863403", "title": "Governo balneare", "text": "Governo balneare \u00e8 un'espressione appartenente al gergo parlamentare italiano. Essa indica un esecutivo nato con un mandato a breve termine, di transizione e di decantazione, al fine di dare tregua con una \"pausa estiva\" a tensioni politiche particolarmente aspre all'interno di una maggioranza parlamentare.\nTerminologia e contesto.\nL'espressione nacque per descrivere il neonato primo governo Bonomi dell'estate 1921 e fu poi ripresa nel dibattito politico dalla crisi del governo De Gasperi VI (luglio 1951) in poi.\nPur essendo un'espressione gergale ampiamente usata, gli esecutivi italiani effettivamente nati in estate con un profilo di transitoriet\u00e0 sono stati il governo Pella, il quale tuttavia \u00e8 ricordato come un \u00abgoverno amministrativo\u00bb, quelli formati da Giovanni Leone e il governo Rumor II, tutti governi nati tra giugno e agosto e durati dai quattro ai sei mesi circa."}
