{"id": "1054028", "revid": "92723", "url": "https://it.wikipedia.org/wiki?curid=1054028", "title": "Ricardo Jamin Vidal", "text": "Biografia.\nRicardo Jamin Vidal nacque a Mogpog il 6 febbraio 1931 da Faustino S. Vidal, originario della municipalit\u00e0 di Pila, e Natividad Jamin, originaria di Mogpog. Era il quinto di sei fratelli. Nel 1937 ricevette la prima comunione in una celebrazione eucaristica internazionale.\nFormazione e ministero sacerdotale.\nFrequent\u00f2 la scuola elementare a Mogpog. Prosegu\u00ec quindi gli studi nel seminario minore \"Santissimo Rosario\" (oggi seminario \"Nostra Signora del Monte Carmelo\") a Sariaya e al seminario \"San Francesco di Sales\" a Lipa dove studi\u00f2 filosofia. Studi\u00f2 quindi teologia nel seminario \"San Carlos\" di Makati.\nIl 24 settembre 1955 fu ordinato diacono e il 17 marzo dell'anno successivo presbitero nella cattedrale di San Fernando a Lucena dall'amministratore apostolico della diocesi Alfredo Maria Obviar y Aranda. Poco dopo gli venne affidato l'incarico di direttore spirituale del locale seminario del Monte Carmelo, compito che svolse insieme a quello di vicario parrocchiale nella sua citt\u00e0 natale. Dal 1957 al 1965 fu direttore spirituale del seminario minore di Lucena. In seguito ne divenne rettore e si dedic\u00f2 alla formazione dei giovani candidati al sacerdozio fino alla nomina episcopale.\nMinistero episcopale.\nIl 10 settembre 1971 papa Paolo VI lo nomin\u00f2 vescovo titolare di Claterna e coadiutore di Malolos. Ricevette l'ordinazione episcopale il 30 novembre successivo dall'arcivescovo Carmine Rocco, nunzio apostolico nelle Filippine, coconsacranti il vescovo di Borongan Godofredo Pedernal Pisig e quello di Laoag Rafael Montiano Lim. Il 22 agosto 1973 venne nominato arcivescovo metropolita di Lipa.\nIl 13 aprile 1981 papa Giovanni Paolo II lo nomin\u00f2 arcivescovo coadiutore di Cebu. Il 24 agosto dell'anno successivo succedette alla medesima sede.\nFu un frequente collaboratore del vescovo Teofilo Camomot e rese testimonianza di un suo presento miracolo. Vidal contribu\u00ec anche le fondare le Catechiste missionarie di Santa Teresa, un ordine religioso cattolico.\nIl 25 maggio 1985 papa Giovanni Paolo II lo cre\u00f2 cardinale e gli assegn\u00f2 il titolo di Santi Pietro e Paolo a Via Ostiense. Partecip\u00f2 al conclave del 2005 che elesse papa Benedetto XVI. Fu l'unico cardinale filippino a partecipare al conclave poich\u00e9 le cattive condizioni di salute impedirono la partecipazione del cardinale Jaime Sin.\nI cardinali Vidal e Jaime Sin nel 1986 sostennero la Rivoluzione del Rosario. Come arcivescovo di Cebu e presidente della Conferenza episcopale delle Filippine, Vidal guid\u00f2 il resto dei prelati filippini che fecero una dichiarazione congiunta contro il governo e i risultati delle elezioni anticipate.\nNel 1989 la presidente Corazon Aquino gli chiese di convincere il generale Jos\u00e9 Comendador, che era solidale con le forze ribelli che combattevano il suo governo, ad arrendersi pacificamente. Il suo intervento scongiur\u00f2 quello che sarebbe potuto essere un sanguinoso colpo di Stato. Rientrata l'emergenza, nel 1991 l'opinione pubblica del paese lo defin\u00ec un \"uomo di pace\" per i suoi interventi in favore della riconciliazione, volti ad assicurare la possibilit\u00e0 di elezioni democratiche e ad evitare violenze.\nNel 2001, durante la Rivoluzione EDSA II, il cardinale Vidal convinse il presidente Joseph Estrada a dimettersi. Questi successivamente venne arrestato. In seguito con il senatore Manny Villar e il presidente della Camera Jose de Venecia Jr. scrissero una lettera in cui si chiede al presidente Gloria Macapagal-Arroyo di concedere il perdono a Joseph Estrada nello \"spirito di unit\u00e0 nazionale e riconciliazione\". Estrada venne graziato e rilasciato dalla detenzione nel 2007.\nNel 2009 con il cardinale Gaudencio Rosales, attu\u00f2 una \"pressione morale\" sui parlamentari e i governanti perch\u00e9 la legge agraria in discussione fosse a beneficio dei contadini poveri e pi\u00f9 estesa possibile. Era da sempre a fianco dei lavoratori, al punto che nel 1986 si era impegnato a dedicare la prima domenica di Quaresima ai migranti costretti a partire in cerca di fortuna all'estero.\nIl 15 ottobre 2010 papa Benedetto XVI accett\u00f2 la sua rinuncia al governo pastorale dell'arcidiocesi. Gli succedette monsignor Jose Serofia Palma.\nNel febbraio del 2011 effettu\u00f2 la visita \"ad limina\".\nDal 1985 al 1987 fu presidente della Conferenza dei vescovi cattolici delle Filippine. Dal 1985 al 1994 fece parte del comitato permanente della Federazione delle conferenze episcopali dell'Asia. Nel 1989 divenne presidente della commissione per il clero della Conferenza dei vescovi cattolici delle Filippine.\nFu membro della Congregazione per l'evangelizzazione dei popoli, della Congregazione per l'educazione cattolica, del Pontificio consiglio per la famiglia e del Pontificio consiglio della pastorale per gli operatori sanitari. Fece parte anche del consiglio permanente del Sinodo dei vescovi dal 1989 al 1994. Dal gennaio del 2000 fu anche presidente del Pontificio collegio filippino di Roma.\nPartecip\u00f2 alla II assemblea generale straordinaria del Sinodo dei vescovi che ebbe luogo nella Citt\u00e0 del Vaticano dal 24 novembre all'8 dicembre 1985 sul tema \"XX anniversario della conclusione del Concilio Vaticano II\", alla VII assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 1\u00b0 al 30 ottobre 1987 sul tema \"La vocazione e la missione dei laici nella Chiesa e nel mondo\", della quale fu anche presidente delegato, all'VIII assemblea generale ordinaria del Sinodo dei Vescovi che ebbe luogo nella Citt\u00e0 del Vaticano dal 30 settembre al 29 ottobre 1990 sul tema \"La formazione dei sacerdoti nelle circostanze attuali\" e alla IX assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 2 al 29 ottobre 1994 sul tema \"La vita consacrata e la sua missione nella Chiesa e nel mondo\".\nDopo il ritiro, prese residenza presso il Sto. Ni\u00f1o Village di Cebu City. Continu\u00f2 a presiedere le messe e a partecipare agli eventi organizzati dall'arcidiocesi di Cebu. Nel 2004 sub\u00ec una procedura di cateterizzazione coronarica e gli venne installato un pacemaker. Il 23 settembre 2013 sub\u00ec un lieve ictus. A partire dal 2014 fu ricoverato pi\u00f9 volte per polmonite. Nel maggio del 2017 venne ricoverato per la stessa malattia e l'11 ottobre ricevette l'unzione degli infermi. Mor\u00ec all'Ospedale del Perpetuo Soccorso di Cebu City il 18 ottobre 2017 all'et\u00e0 di 86 anni a causa di una setticemia, complicanza della polmonite per la quale era stato ricoverato nei giorni precedenti. Le esequie si tennero il 26 ottobre nella cattedrale metropolitana di Cebu e furono presiedute dal suo successore Jose Serofia Palma. Al termine del rito fu sepolto all'interno del mausoleo dello stesso edificio.\nRiconoscimenti.\nDurante la sua vita il cardinale Vidal ricevette numerosi riconoscimenti. Il 7 dicembre 2010 il Senato delle Filippine premi\u00f2 il suo servizio alla citt\u00e0 di Cebu City con la risoluzione n. 306: \"\u00c8 stato deciso dal Senato di onorare il cardinale Ricardo Vidal, arcivescovo di Cebu, per il suo servizio alla popolazione di Cebu, fungendo da guida spirituale e ispirazione, aiutando la comunit\u00e0 a prevenire o sopravvivere a diverse crisi e conflitti, spesso agendo come un peacekeeper e dando la voce della moderazione in scontri di opinioni e interessi in questioni locali e nazionali\".\nRicevette anche il riconoscimento dalla Camera dei rappresentanti delle Filippine attraverso la risoluzione n. 593. La provincia di Cebu gli concesse il massimo riconoscimento provinciale, l'Ordine di Lapu-Lapu. Le citt\u00e0 di Cebu City e Talisay gli concessero la cittadinanza onoraria. Nel marzo del 2009 l'Universit\u00e0 delle Visayas di Cebu City gli concesse un Doctor of Humanities honoris causa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1054029", "revid": "119314928", "url": "https://it.wikipedia.org/wiki?curid=1054029", "title": "Lewis Arquette", "text": "Biografia.\nFiglio dell'attore Cliff Arquette, cresce in un ambiente legato allo spettacolo, debuttando nel 1960 in televisione. \u00c8 padre degli attori Rosanna, Patricia, Alexis, Richmond e David."}
{"id": "1054032", "revid": "1862310", "url": "https://it.wikipedia.org/wiki?curid=1054032", "title": "Capo Seddon", "text": "Il capo Seddon (o Kap Seddon) \u00e8 un capo della Groenlandia. Si protende fra la baia di Melville a nord-ovest e la baia di Baffin a sud-ovest e si trova poco sopra il 75\u00ba parallelo, oltre 1000 km a nord del circolo polare artico; appartiene al comune di Avannaata. Nei pressi del capo c'\u00e8 il ghiacciaio di Steenstrups."}
{"id": "1054037", "revid": "599013", "url": "https://it.wikipedia.org/wiki?curid=1054037", "title": "Lilian Laslandes", "text": "Carriera.\nClub.\nIl 2 agosto del 1997 realizza la sua prima rete stagionale in Bordeaux-Monaco (1-0).\nNel 2001 passa agli inglesi del Sunderland: pagato l'equivalente di \u20ac 5 milioni, Laslandes gioca 14 incontri segnando 1 gol in Football League Cup in due anni. In seguito alle sue prestazioni in Premier League, \u00e8 inserito al ventesimo posto nella lista dei 50 peggiori attaccanti del massimo campionato inglese.\nNazionale.\nCon la rappresentativa calcistica del suo paese \u00e8 sceso in campo in 7 partite segnando 3 gol e debuttando il 12 novembre 1997 in Francia- 2-1.\nDopo il ritiro.\nIl 9 maggio 2011 la dirigenza del Bordeaux aveva ufficializzato la sua entrata nell'\u00e9quipe tecnica della squadra, andando a ricoprire il ruolo di responsabile degli attaccanti fino al 30 giugno 2013."}
{"id": "1054052", "revid": "1784492", "url": "https://it.wikipedia.org/wiki?curid=1054052", "title": "Fotbalov\u00fd klub Baumit Jablonec", "text": "Il Fotbalov\u00fd klub Baumit Jablonec, o, pi\u00f9 semplicemente, Jablonec, \u00e8 una societ\u00e0 calcistica ceca con sede nella citt\u00e0 di Jablonec nad Nisou. Milita nella 1. liga, la massima serie del campionato ceco di calcio.\nI suoi colori sociali sono il verde e il bianco. Disputa le partite in casa nello Stadion St\u0159elnice (6.108 posti).\nStoria.\nFondato nel 1945 con il nome di \"Cesky SK Jablonec\", ha cambiato varie volte denominazione, per assumere quella attuale di \"Fotbalov\u00fd klub Baumit Jablonec\" nel 2015. Esord\u00ec nella massima serie cecoslovacca nella stagione 1974-1975 e vi rimase per due annate, prima della retrocessione del 1976.\nVincendo il campionato ceco di seconda divisione nel 1993-1994, esord\u00ec nella massima serie ceca nel 1994-1995, tornando cos\u00ec in massima divisione nel nuovo stato. Terzo nel 1996-1997, si qualific\u00f2 per la Coppa UEFA 1997-1998, in cui ottenne due vittorie e due pareggi, eliminando gli azeri del e venendo estromesso dagli svedesi dell'. Nel 1997-1998 vinse la Coppa della Repubblica Ceca battendo in finale per 2-1 dopo i tempi supplementari il allo Stadio Ev\u017een Ro\u0161ick\u00fd di Praga. Si assicur\u00f2 cos\u00ec la qualificazione alla Coppa delle Coppe 1998-1999, in cui usc\u00ec ai sedicesimi di finale contro i ciprioti dell'.\nFinalista della Coppa della Repubblica Ceca 2006-2007, si qualific\u00f2 per le coppe europee (nello specifico la Coppa UEFA 2007-2008) dato che l'altra finalista, lo si era qualificata per la UEFA Champions League vincendo il campionato.\nNel 2009-2010 si classific\u00f2 secondo in campionato, miglior piazzamento nella storia del club, ad un solo punto dallo Sparta Praga campione. Qualificatosi dunque per la UEFA Europa League 2010-2011, lo Jablonec usc\u00ec contro i ciprioti dell'. Nel 2010-2011 giunse terzo in campionato e piazz\u00f2 il proprio attaccante David Lafata al primo posto della classifica dei marcatori con 19 gol. Nella UEFA Europa League 2011-2012 elimin\u00f2 gli albanesi del , ma usc\u00ec contro gli olandesi dell'. Con 25 gol nel campionato 2010-2011, Lafata si laure\u00f2 ancora una volta capocannoniere del torneo, ma lo Jablonec giunse ottavo. Lafata segn\u00f2 poi 13 gol in 16 presenze nella prima parte del campionato ceco 2012-2013, prima di passare allo Sparta Praga. Il 17 maggio 2013 vinse per la seconda volta la coppa nazionale battendo per 5-4 ai tiri di rigore il , dopo lo 0-0 dei 90 minuti.\nNella 1. liga 2017-2018 conclude al terzo posto con 56 punti (dietro a Viktoria Plzen e Slavia Praga), piazzamento che consente ai cechi di qualificarsi automaticamente per la fase a gironi di UEFA Europa League 2018-2019. Il cammino europeo, per\u00f2, non \u00e8 semplice ed il raggruppamento K con Dinamo Kiev, Astana e Rennes viene concluso al quarto posto con 5 punti.\nStatistiche.\nStatistiche nelle competizioni UEFA.\nLa squadra ha preso parte alla fase a gironi di UEFA Europa League 2018-2019, inserita nel raggruppamento K con Astana, Dinamo Kiev e Stade Rennes. Conclude il cammino al quarto posto con 5 punti, frutto di due pareggi ed una vittoria (avvenuta alla sesta giornata in casa degli ucraini, gi\u00e0 sicuri del primato del girone).\nTabella aggiornata alla fine della stagione 2019-2020.\nOrganico.\nRosa 2018-2019.\nAggiornata al 5 luglio 2018."}
{"id": "1054060", "revid": "6923", "url": "https://it.wikipedia.org/wiki?curid=1054060", "title": "Steenstrups", "text": "Il ghiacciaio di Steenstrups (o Steenstrups Gletscher) \u00e8 un ghiacciaio della Groenlandia. Si trova presso Capo Seddon e si affaccia sulla Baia di Baffin; si trova nel comune di Avannaata."}
{"id": "1054062", "revid": "339392", "url": "https://it.wikipedia.org/wiki?curid=1054062", "title": "Casa Gaunt", "text": ""}
{"id": "1054064", "revid": "1568601", "url": "https://it.wikipedia.org/wiki?curid=1054064", "title": "Signore delle cime", "text": "Signore delle cime \u00e8 un canto-preghiera di ispirazione popolare, con testo e musica composti nel 1958 dal compositore vicentino Giuseppe (Bepi) de Marzi, all'epoca ventitreenne.\nDestinato ad essere eseguito dal coro de \"I Crodaioli\" di Arzignano, fondato dallo stesso De Marzi, \"Signore delle cime\" \u00e8 divenuto ben presto un successo mondiale, tradotto in molte lingue ed elaborato per diversi tipi di ensemble.\nIl brano \u00e8 un moderno epicedio, una commemorazione funebre di De Marzi in ricordo dell'amico Bepi Bertagnoli, travolto da una slavina nel 1951 durante un'ascensione solitaria sul monte Gramolon nell'Alta Valle del Chiampo. Il canto \u00e8 stato eseguito per la prima volta nell'ottobre del 1958 in occasione della cerimonia di posa di una lapide a ricordo del defunto.\nMa l'occasione contingente, solo adombrata nel testo (\"Un nostro amico hai chiesto alla montagna\"), non ne ha impedito la ricezione in breve tempo come canto di universale immedesimazione.\nLa semplicit\u00e0 d'impianto e il grande impatto emotivo lo hanno reso parte del repertorio di numerosi cori polifonici e popolari. La semplice melodia, accompagnata da armonie tradizionali ma non scontate, \u00e8 abbinata ad un testo che unisce sentimento, \"pietas\" popolare e devozione cristiana.\nIl testo.\nIl canto distribuisce su una medesima melodia due strofe formate da quartine di versi endecasillabi sciolti (si pu\u00f2 comunque osservare il poliptoto tra le finali del secondo e quarto verso della prima strofa montagna:montagne). Entrambe le strofe terminano con la medesima invocazione:\nLa musica prevede la ripetizione dei due emistichi del terzo verso: nella prima strofa con una \"reduplicatio\" pura e semplice, nel secondo caso con una curiosa variante: il primo emistichio (\"il nostro amico\") invece di essere ripetuto letteralmente \u00e8 sostituito dall'ipermetro \"(il) nostro fratello\", per altro in rima con il secondo verso (mantello:fratello).\nPrima strofa.\nLa prima strofa \u00e8 rivolta a Dio.\nIspirandosi agli inni religiosi, il testo del canto comincia con una invocazione al \"Dio del cielo, Signore delle cime\", ad indicarne la caratteristica di punto di contatto tra cielo e terra, di divinit\u00e0 non confinata a distanze iperuranie.\nIl secondo verso esprime invece lo sbigottimento e la domanda di senso che ogni morte accidentale suscita al cuore dell'uomo: \"Tu, o Signore, hai chiesto alla montagna la vita di un nostro amico\".\nLa parte finale, nello stile dell'omiletica e della retorica, termina con una perorazione, rivendica la positivit\u00e0 ultima del Mistero insondabile: chi muore non \u00e8 destinato alla morte, ma alla vita eterna, trasfigurata come prosecuzione dell'attivit\u00e0 alpinistica del defunto \"per le Tue montagne\".\nSeconda strofa.\nLa seconda strofa, sintatticamente parallela alla prima, \u00e8 rivolta alla Madonna, \"Signora della neve\", la cui natura di mediatrice tra l'uomo e il Mistero \u00e8 tinteggiata come una \"deposizione\" della tradizione figurativa, simboleggiata dall'immacolato sudario di neve che si invoca sul defunto, trasformando la slavina in simbolo di purezza e di redenzione.\nLa musica.\nLa musica, concepita in concomitanza con il testo, \u00e8 in costante contatto con esso e ne \u00e8 inestricabile complemento: non compaiono in essa madrigalismi n\u00e9 espedienti innovativi, ma una riproposizione della sapiente arte del corale filtrata da un'esperienza memore del canto alpino e delle ultime manifestazioni del Movimento Ceciliano di inizio secolo.\nMelodia.\nLa melodia del canto \u00e8 caratterizzata da un andamento generalmente per gradi congiunti, con un arco melodico nel primo verso, una scala discendente in corrispondenza del secondo verso.\nIl terzo verso, come gi\u00e0 accennato, ha un trattamento melodico elaborato che prima espande il testo con una progressione armonica ascendente, in corrispondenza del primo emistichio, per chiudere con una scala discendente nel secondo. La melodia assegnata all'ultimo verso possiede infine alcune caratteristiche che la rendono particolare: l'unica alterazione melodica e l'assenza di quella clausola discendente che aveva caratterizzato le precedenti frasi-verso.\nArmonia.\nLe armonie del corale sono imperniate sulla dialettica tra modo maggiore e relativo minore.\nLa struttura omoritmica, nell'assenza di un vero e proprio contrappunto, affida all'armonia il compito di sottolineare il rapporto tra testo e musica.\nSono presenti modulazioni ma di carattere transitorio. L'unico punto in cui il cromatismo fa capolino, a sottolineare un fervore religioso in lotta con il dubbio e lo sbigottimento, \u00e8 in corrispondenza del primo emistichio del terzo verso (nella prima strofa alle parole \"Ma ti preghiamo\" e nella seconda alle parole \"Il nostro amico\"). Come in un climax ascendente, questo procedimento armonico porta ad un insperato ritorno alla musica d'impianto (passaggio sottolineato in quel punto dalle semiminime discendenti nella parte dei bassi).\nL'ultima sezione rispecchia armonicamente l'inizio, ma invece di condurre all'inquietante accordo di dominante della relativa minore, porta alla certezza del ritorno alla tonica d'impianto."}
{"id": "1054066", "revid": "1543377", "url": "https://it.wikipedia.org/wiki?curid=1054066", "title": "Le onde (romanzo)", "text": "Le onde \u00e8 un romanzo della scrittrice britannica Virginia Woolf, pubblicato per la prima volta nel 1931.\n\u00c8 il romanzo pi\u00f9 sperimentale della scrittrice, essendo strutturato sotto forma di soliloqui dei sei protagonisti della storia: Bernard, Susan, Rhoda, Neville, Jinny e Louis. Altrettanto importante \u00e8 il settimo personaggio del libro, Percival, che per\u00f2 non sentiremo mai parlare con la propria voce. I personaggi parlano attraverso soliloqui. In questo romanzo la scrittrice esplora i concetti dell'individualit\u00e0, dell'io e della comunit\u00e0. Ogni personaggio \u00e8 ben distinto dall'altro e il romanzo segue la loro vita dall'infanzia fino alla maturit\u00e0. Per questa ragione \u00e8 stato accostato ad un altro grande romanzo della letteratura di quegli anni, \"Ritratto dell'artista da giovane\" di James Joyce. "}
{"id": "1054067", "revid": "599013", "url": "https://it.wikipedia.org/wiki?curid=1054067", "title": "Wnf", "text": ""}
{"id": "1054070", "revid": "1305772", "url": "https://it.wikipedia.org/wiki?curid=1054070", "title": "Nightmares...and Other Tales from the Vinyl Jungle", "text": "Nightmares...and Other Tales from the Vinyl Jungle \u00e8 il sesto album discografico dei The J. Geils Band, pubblicato dalla casa discografica Atlantic Records nel settembre del 1974."}
{"id": "1054074", "revid": "767487", "url": "https://it.wikipedia.org/wiki?curid=1054074", "title": "Le canzoni di Enzo Jannacci", "text": "Le canzoni di Enzo Jannacci \u00e8 un album antologico delle prime registrazioni da solista di Enzo Jannacci, prodotte fra il 1960 e il 1962 per la Dischi Ricordi. La raccolta alterna brani gi\u00e0 apparsi all'epoca su 45 giri a incisioni mai pubblicate sino ad allora, offrendo un esauriente spaccato sulle prime prove dell'artista all'indomani del debutto in duo con Giorgio Gaber.\nLa Ricordi aveva assemblato questo album nella prima met\u00e0 del 1968 per sfruttare la popolarit\u00e0 conseguita in quel momento dal cantautore con \"Vengo anch'io. No, tu no\", al punto che in copertina erano stati stampati due \"balloon\" da fumetto (pronunciati da altrettante immagini di Jannacci, a botta e risposta) che insieme formavano il titolo della celebre canzone, pur non essendo questa inclusa nel disco, in quanto successiva al periodo e, soprattutto, del tutto estranea al catalogo Ricordi. Probabilmente per queste ragioni, le stampe immediatamente successive della raccolta recavano due \"balloon\" diversi, incollati sui precedenti, e recanti, rispettivamente, un gruppo di punti interrogativi apposto sul testo \"Vengo anch'io?\" ed uno di punti esclamativi sopra \"No, tu no!\", stampati su sfondo verde. Tuttavia una menzione diretta della canzone rimane nella nota di presentazione al disco sul retro copertina.\nI testi e le musiche dei dodici brani sono tutti firmati da Enzo Jannacci. Tutti i titoli sono editi dalle edizioni musicali Radio Record Ricordi, tranne \"Il tassi\" e \"Il cane con i capelli\" (edizioni musicali Fama).\nPer \"Il cane con i capelli\", \"Gheru gheru\", \"Bambino Boma\" e \"L'artista\" l'orchestra \u00e8 arrangiata e diretta da Iller Pattacini.\n\"L'ombrello di suo fratello\" riporta nella track list di copertina il titolo modificato in \"L'ombrello di mio fratello\".\nTracce.\nLATO A\nLATO B\nL'Orchestra.\nL'orchestra \u00e8 diretta Iller Pataccini"}
{"id": "1054076", "revid": "1719883", "url": "https://it.wikipedia.org/wiki?curid=1054076", "title": "Il fanciullino", "text": "Il fanciullino \u00e8 un'opera di Giovanni Pascoli, divisa in 20 capitoli, e pubblicata per la prima volta nel 1897.\nIl testo pi\u00f9 noto \u00e8 quello contenuto nel libro \"Giovanni Pascoli: Pensieri e discorsi\", Bologna, 1907 (l'ultimo pubblicato dal poeta). Una nota dell'autore a fine libro riporta che \u00abi primi capitoli di questo dialogo furono pubblicati dieci anni fa, nel \"Marzocco\", rivista culturale d'inizio Novecento\u00bb.\nL'intera opera \u00e8 stata raccolta la prima volta in volume in \"Giovanni Pascoli: Miei pensieri di varia umanit\u00e0\", Messina, 1903, edito da Vincenzo Muglia.\nDescrizione.\n\"Il fanciullino\" \u00e8 il testo in cui Pascoli esprime nel modo pi\u00f9 ampio la propria concezione poetica. Una vera e propria riflessione sulla poesia.\nEgli afferma, riprendendo un'immagine platonica: \n \u00c8 dunque una voce nascosta nel profondo di ciascun uomo, che si pone in contatto con il mondo attraverso l'immaginazione e la sensibilit\u00e0 (tipiche dei poeti). In tal modo, scopre aspetti nuovi e misteriosi, che \u00absfuggono ai nostri sensi e alla nostra ragione\u00bb. Come un nuovo Adamo, \u00abmette il nome a tutto ci\u00f2 che vede e sente\u00bb, ovvero \u00e8 in grado di conoscere in modo autentico ci\u00f2 che lo circonda, meglio di quanto possa fare l'uomo adulto, col suo raziocinio. Infatti, continua Pascoli, \u00abl'uomo dei nostri tempi sa pi\u00f9 che quello dei tempi scorsi, e, a mano a mano che si risale, molto pi\u00f9 e sempre pi\u00f9. I primi uomini non sapevano niente; sapevano quello che sai tu, fanciullo\u00bb. La voce interiore del fanciullino d\u00e0 vita alla poesia, nella quale dunque il linguaggio cercher\u00e0 di esprimere un mondo che si lascia afferrare dall'intuizione e non dal ragionamento.\nLa poesia, secondo Pascoli, non deve proporsi uno scopo morale o educativo; tuttavia egli afferma: \u00abla poesia, in quanto \u00e8 poesia, la poesia senza aggettivo, ha una suprema utilit\u00e0 morale e sociale\u00bb, perch\u00e9 fa riconoscere la bellezza anche in cose umili e vicine, placando \u00abl'instancabile desiderio\u00bb e appagando un'ansia di felicit\u00e0 destinata altrimenti a restare vana. Virgilio stesso viene indicato come il poeta che \u00abinsegnava ad amare la vita in cui non fosse lo spettacolo n\u00e9 doloroso della miseria n\u00e9 invidioso della ricchezza: egli voleva abolire la lotta fra le classi e la guerra tra i popoli\u00bb. Pascoli mostra cos\u00ec le sue convinzioni di socialista umanitario e utopico.\nIl \"fanciullino\" di cui parla Pascoli \u00e8 dunque una metafora nella quale confluiscono il valore conoscitivo, il linguaggio, la moralit\u00e0 della poesia."}
{"id": "1054077", "revid": "287204", "url": "https://it.wikipedia.org/wiki?curid=1054077", "title": "Marcel Rodr\u00edguez-L\u00f3pez", "text": "Biografia.\nSuona bongos, congas, batteria, piatti, maracas, tastiere e shekere.\nAttualmente suona nei Mars Volta e come percussionista per l'Omar Rodr\u00edguez-L\u00f3pez Quintet. In questo gruppo \u00e8 stato anche tastierista, fino all'arrivo di Money Mark nel 2005 per un concerto. Suona anche la tastiera per il gruppo di El Paso Zechs Marquise. Ha fatto parte dei Thieves Of Always, guidati da Ralph Jasso, in concerto con i Mars Volta nel 2002.\nMarcel ha collaborato dal vivo con i Red Hot Chili Peppers durante il tour per l'album dei MV \"Amputechture\", suonando \"Warlocks\", i bongos su \"Hump de Bump\", i congas per \"Charlie\". Inoltre \u00e8 stato in tour con i Gnarls Barkley, all'inizio del 2007."}
{"id": "1054079", "revid": "17654", "url": "https://it.wikipedia.org/wiki?curid=1054079", "title": "Flageolet", "text": ""}
{"id": "1054080", "revid": "125593695", "url": "https://it.wikipedia.org/wiki?curid=1054080", "title": "Josh Klinghoffer", "text": "Biografia.\n\u00c8 di origini aschenazite e irlandesi.\nSi \u00e8 unito alla band nel 2009, in seguito alla seconda uscita dal gruppo di John Frusciante, col quale ha inoltre collaborato nei suoi lavori solisti tra il 2004 e il 2009 come polistrumentista.\nHa lavorato, oltre che con Frusciante, con The Bicycle Thief, i Golden Shoulders, i Thelonious Monster e ha suonato la batteria nel progetto di rock sperimentale Ataxia insieme a Frusciante e al bassista dei Fugazi Joe Lally con i quali nel 2004 ha pubblicato l'album Automatic Writing, e nel 2007 Automatic Writing II. Josh ha suonato dal vivo con Jon Brion, Vincent Gallo, Marlene Kuntz e i Butthole Surfers. Nel 2003 ha preso parte al \"Sea Change Tour\" con Beck nel ruolo di polistrumentista addetto alle chitarre e alle tastiere, nel 2004 ha suonato la chitarra in tour con PJ Harvey per la promozione dell'album \"Uh Huh Her\". Dal 2005 al 2006 ha suonato con Michael Rother ed \u00e8 stato, inoltre, in tour con gli Sparks - dapprima come secondo chitarrista, e poi come chitarrista solista. Inoltre, ha suonato con il gruppo Gnarls Barkley, come tastierista dal vivo nel 2006.\nPer quanto riguarda i lavori in studio ha anche collaborato con Gemma Hayes (The Roads Don't Love You, 2005), Charlotte Hatherley (2007) e Toni Oswald (The Diary of Ic Explura).\nNel 2007 partecipa alla seconda parte dello \"Stadium Arcadium Tour\" con i Red Hot Chili Peppers in qualit\u00e0 di secondo chitarrista, tastierista e addetto alle percussioni.\nNel 2008 ha fondato un proprio gruppo musicale di rock sperimentale, i Dot Hacker, dei quali \u00e8 cantante e chitarrista.\nNel 2009 \u00e8 uscito \"The Empyrean\", decimo album dell'amico John Frusciante, al quale ha collaborato in qualit\u00e0 di polistrumentista.\nNello stesso anno, dopo varie voci e dopo la comunicazione ufficiale da parte di John Frusciante della sua uscita dai Red Hot Chili Peppers, Josh Klinghoffer \u00e8 diventato il chitarrista ufficiale della band di Los Angeles.\nCon il gruppo ha registrato gli album \"I'm With You\", pubblicato nel 2011, e \"The Getaway\" nel 2016.\nIl 15 dicembre 2019 viene annunciato il suo ritiro dalla band e il successivo rientro di John Frusciante.\nIl 23 settembre 2021 debutta come turnista dei Pearl Jam, suonando dal vivo con la band la chitarra e le tastiere. Inoltre, entra nella live band di Eddie Vedder, gli Earthlings, con Glen Hansard, Pino Palladino e Chad Smith."}
{"id": "1054081", "revid": "709565", "url": "https://it.wikipedia.org/wiki?curid=1054081", "title": "Rain Phoenix", "text": "Biografia.\nSorella minore di River e maggiore di Joaquin, Liberty e Summer Phoenix, crebbe tra Stati Uniti e Sudamerica, dove i genitori erano missionari del culto dei Bambini di Dio.\nRain Phoenix \u00e8 stata anche \"vocalist\" dei Papercranes e vanta collaborazioni con i Red Hot Chili Peppers per la promozione dell'album \"One Hot Minute\", oltre che come corista per i R.E.M. e Angela McCluskey."}
{"id": "1054082", "revid": "260676", "url": "https://it.wikipedia.org/wiki?curid=1054082", "title": "La Milano di Enzo Jannacci", "text": "La Milano di Enzo Jannacci \u00e8 il primo album in studio del cantante italiano Enzo Jannacci, pubblicato nel 1964 dalla Jolly.\nL'album \u00e8 stato ripubblicato nel 1971 dalla Joker, con la medesima lista tracce.\nDescrizione.\nLa maggior parte delle canzoni \u00e8 cantata in dialetto milanese: alcune di queste canzoni erano gi\u00e0 state pubblicate nei mesi precedenti su 45 giri (\"El portava i scarp del tennis/Ti te se' no\" nel marzo 1964, \"T'ho compraa i calzett de seda/Andava a Rogoredo\" nel maggio 1964, \"Ma mi/M\u2019hann ciam\u00e0a\" nell'ottobre del 1964); \"Andava a Rogoredo\" era gi\u00e0 stata presentata dal vivo due anni prima nello spettacolo teatrale \"Milanin Milanon\"; \"Ma mi\" \u00e8 la cover del successo del 1959 di Ornella Vanoni, scritta da Giorgio Strehler e Fiorenzo Carpi.\nIl retro della copertina contiene una bella presentazione, opera dello scrittore Luciano Bianciardi, e i testi di cinque canzoni: \"Andava a Rogoredo\", \"M'hann ciamaa\", \"Ti te s\u00e9 no\", \"T'ho compraa i calzett de seda\" e \"Senza de ti\". Gli arrangiamenti, invece, sono di Fiorenzo Carpi per i brani \"Quella cosa in Lombardia\", \"Ti te s\u00e9 no\", \"E l'era tardi\", \"La luna \u00e8 una lampadina\" e \"Ma mi\", e di Enzo Jannacci per \"El portava i scarp del tennis\", \"Andava a Rogoredo\", \"M'hann ciamaa\", \"Prendeva il treno\", \"T'ho compraa i calzett de seda\", \"Senza de ti\" e \"Per un basin\"; quest'ultima canzone fu reincisa nel 1966 da Enzo Jannacci su 45 giri con un nuovo arrangiamento.\nTra i musicisti presenti nel disco, da ricordare Bruno De Filippi alla chitarra e all'armonica a bocca."}
{"id": "1054083", "revid": "1305772", "url": "https://it.wikipedia.org/wiki?curid=1054083", "title": "November Rain", "text": " \nNovember Rain \u00e8 un singolo del gruppo musicale statunitense Guns N' Roses, pubblicato nel 1992 come terzo estratto dal terzo album in studio \"Use Your Illusion I\".\nDescrizione.\nScritta e composta dal cantante Axl Rose, dura 8 minuti e 57 secondi. Rose la suon\u00f2 in parte al sintetizzatore e in studio fu suonata da una vera orchestra. Tuttavia, in gran parte delle esecuzioni dal vivo del brano durante lo svolgimento del \"Use Your Illusion Tour\" non vi fu orchestra, tranne in alcune eccezioni, come ad esempio nell'esibizione agli MTV Video Music Awards 1992, con Elton John al secondo pianoforte. \"November Rain\" fu anche il brano di maggior durata ad essere entrato nella classifica statunitense dei singoli, la Billboard Hot 100, dove arriv\u00f2 al terzo posto nel 1992. In radio, fu trasmessa spesso una versione pi\u00f9 corta, di circa sei minuti. Il brano fu anche quello col pi\u00f9 lungo assolo di chitarra (di 50 secondi) nella top 10 statunitense 1991, opera del chitarrista Slash, che si piazz\u00f2 al sesto posto nella lista dei 100 migliori assoli di chitarra secondo la rivista specializzata \"Guitar World\", quindi sempre al sesto posto nella classifica delle 25 pi\u00f9 grandi power ballad secondo VH1 e al primo posto alla \"New Zealand Rock 1000 2006\".\nTracii Guns, ex chitarrista e fondatore dei Guns N' Roses, in un'intervista sostenne che Rose lavor\u00f2 a \"November Rain\" gi\u00e0 dal 1983: Come rivelato dal libro di Chris Heath \"Pet Shop Boys versus America\", dove si racconta che Axl Rose avesse incontrato i Pet Shop Boys in un backstage nel 1991, la versione definitiva della canzone fu ispirata in parte da \"My October Symphony\", dell'album \"Behaviour\" (1990), dei Pet Shop Boys. Delle versioni demo di \"November Rain\" circolarono tra i collezionisti gi\u00e0 a partire dal 1988.\nIl testo.\nIl testo di \"November Rain\" parla dei momenti di crisi e delle difficolt\u00e0 di una relazione sentimentale. Il video, basato sulla short story \"Without You\" di Del James, \u00e8 incentrato proprio sul tema della fine di una relazione e lo fa mostrando vari momenti della relazione e del matrimonio tra il cantante Axl Rose e un'ipotetica compagna, inclusa la tragica morte di lei, che chiude il video.\nVideo musicale.\nIl videoclip, diretto da Andy Morahan, mostra Rose che sposa la sua ragazza di allora, Stephanie Seymour, simbolo del loro intenso e travagliato rapporto, che finir\u00e0 da l\u00ec a pochi mesi, mentre nel video finir\u00e0 con la precoce morte di lei. Le scenografie delle sequenze di Slash che suona nel deserto furono eseguite sul set del film \"Silverado\", nel Nuovo Messico, trasformando un piccolo edificio fatiscente nella graziosa chiesetta bianca isolata nella prateria. Lo scenografo Brad Hartmaier, fu anche il progettista della chiesa pi\u00f9 grande, dove Rose e Seymour si sposano, ispirandosi ad una chiesa originale di Santa Fe, luogo dove furono invece girati tutti i primi piani. Le scene da concerto live, dove Slash sale tradizionalmente sul pianoforte, furono girate in parte all'Orpheum di Los Angeles, in parte a un concerto del gruppo presso il Carnegie Hall di New York.\nIl video arriv\u00f2 al nono posto tra i pi\u00f9 costosi della storia della musica, circa 1.5 milioni di dollari. Il video ha inoltre ottenuto la certificazione Vevo ed \u00e8 stato premiato agli MTV Video Music Awards per la miglior cinematografia.\nIl 14 luglio 2018 la rivista \"Forbes\" annuncia che \"November Rain\" \u00e8 diventato il primo video rock a raggiungere il traguardo del miliardo di visualizzazioni su YouTube."}
{"id": "1054085", "revid": "1305772", "url": "https://it.wikipedia.org/wiki?curid=1054085", "title": "Patience (Guns N' Roses)", "text": "Patience \u00e8 un singolo del gruppo musicale statunitense Guns N' Roses, estratto dall'album \"G N' R Lies\" e pubblicato il 15 aprile 1989.\nLa canzone.\nIl brano fu suonato con tre chitarre acustiche, e registrato in una singola sessione dal produttore Mike Clink. Il testo \u00e8 probabilmente dedicato alla difficile relazione tra il cantante Axl Rose e la sua ex moglie Erin Everly, anche se ci\u00f2 non fu mai affermato nelle interviste. Duff McKagan suggerisce che la canzone sia invece incentrata sugli amori falliti in generale.\nVideo musicale.\nIl videoclip \u00e8 stato diretto da Nigel Dick e girato al famoso Hotel Ambassador, dove si consum\u00f2 l'assassinio di Robert Kennedy nel 1968.\nI membri della band si trovano in un hotel, dove sono le uniche presenze fisse, mentre per pochi istanti appaiono altre persone che si \"dissolvono\". Alla fine si vede Rose seduto da solo a casa sua, mentre guarda i vecchi video dei Guns N' Roses, in cui sembra una persona triste e solitaria. \u00c8 l'ultimo video in cui appare l'ex batterista Steven Adler, nonostante non abbia suonato nella traccia registrata.\nL'hotel mostrato nel video era abbandonato, ma fu demolito solamente diversi anni dopo."}
{"id": "1054092", "revid": "767487", "url": "https://it.wikipedia.org/wiki?curid=1054092", "title": "Armageddon Holocaust", "text": "Gli Armageddon Holocaust sono stati una band unblack metal indonesiano nata sotto l'ala protettiva dei Kekal, nel 1999, con l'obiettivo di registrare un solo album."}
{"id": "1054093", "revid": "2224701", "url": "https://it.wikipedia.org/wiki?curid=1054093", "title": "Strada statale 155 di Fiuggi", "text": "La strada regionale 155 di Fiuggi (SR 155), ex strada statale 155 di Fiuggi (SS 155), \u00e8 una strada regionale italiana che collega i capoluoghi di Frosinone e Roma.\nStoria.\nLa strada statale 155 venne istituita nel 1953 con il seguente percorso: \"Innesto con la SS. n. 6 presso Frosinone - Fiuggi Fonte.\" Nel 1959 vi venne aggiunto un ulteriore tronco cos\u00ec definito: \"Fiuggi Fonte - Acuto - Palestrina - Innesto con la S.S. n. 6 presso San Cesareo.\"\nIn seguito al decreto legislativo n. 112 del 1998, dal 1\u00ba febbraio 2002 la gestione \u00e8 passata alla Regione Lazio, che poi devoluto le competenze alla Provincia di Frosinone e alla Provincia di Roma per le tratte territorialmente competenti; dal 5 marzo 2007 la societ\u00e0 Astral ha acquisito la titolarit\u00e0 di concessionario del tratto laziale.\nPercorso.\nHa inizio a Frosinone, dalla ex strada statale 6 Via Casilina, e attraversa la zona settentrionale della provincia di Frosinone e quella meridionale della citt\u00e0 metropolitana di Roma Capitale terminando a San Cesareo, a pochi chilometri dalla capitale. Poco fuori Frosinone incontra il bivio con la ex strada statale 214 Maria e Isola Casamari verso Sora e dopo alcuni chilometri tocca Alatri e, proseguendo verso nord-est, attraversa i territori comunali di Vico nel Lazio (dove incrocia la ex strada statale 411 Sublacense), Trivigliano, Torre Cajetani e arriva quindi a Fiuggi, nota localit\u00e0 termale. Quindi prosegue toccando la localit\u00e0 di Acuto e i territori comunali di Piglio, Serrone, Paliano, Genazzano e Olevano Romano; attraversa quindi Cave, Palestrina, il territorio comunale di Zagarolo e arriva quindi a San Cesareo, dove si innesta ancora sulla ex strada statale 6 Via Casilina.\nStrada statale 155 racc di Fiuggi.\nLa ex strada statale 155 racc di Fiuggi (SS 155 racc), ora strada regionale 155 rac di Fiuggi (SR 155 rac), \u00e8 una strada regionale italiana.\nNota anche come via Anticolana, funge da collegamento tra l'A1 Milano-Napoli e la ex strada statale 155 di Fiuggi. Ha inizio nel territorio comunale di Anagni, dallo svincolo Anagni-Fiuggi Terme e, intersecata la ex strada statale 6 Via Casilina, non attraversa abitati principali. Il tracciato \u00e8 scorrevole e, dopo quello di Anagni, tocca solamente il territorio comunale di Acuto; arriva infine a sud di Fiuggi, in localit\u00e0 Ponte Fiuggi, dove si innesta sulla ex strada statale 155 di Fiuggi.\nIn seguito al decreto legislativo n. 112 del 1998, dal 1\u00ba febbraio 2002 la gestione \u00e8 passata alla Regione Lazio, che poi devoluto le competenze alla Provincia di Frosinone; dal 5 marzo 2007 la societ\u00e0 Astral ha acquisito la titolarit\u00e0 di concessionario del tratto laziale."}
{"id": "1054095", "revid": "1522738", "url": "https://it.wikipedia.org/wiki?curid=1054095", "title": "Sareena", "text": ""}
{"id": "1054096", "revid": "110157", "url": "https://it.wikipedia.org/wiki?curid=1054096", "title": "Helicon", "text": "Lo helicon, o elicone, \u00e8 uno strumento musicale appartenente alla famiglia degli ottoni dal registro grave che viene suonato appoggiato sulle spalle.\nQuesto strumento, molto popolare nell'Europa centrale ed orientale, \u00e8 stato inventato a Vienna da Ignaz Stowasser su idea di Wilhelm Wieprecht, nel 1845, e successivamente brevettato e prodotto dalla fabbrica di strumenti musicali \"Musikinstrumente Stowasser\", divenendo immediatamente popolare nelle bande militari e di ottoni. Wieprecht venne probabilmente ispirato da un analogo strumento che vide utilizzare in una banda militare russa.\nL'elicone possiede una forma che lo rende idoneo ad essere imbracciato ed avvolto attorno al torso del musicista, una soluzione che ne favorisce l'utilizzo nelle sfilate al passo delle bande militari, ed \u00e8 caratterizzato da una voce possente e penetrante.\nDall'Helicon \u00e8 derivato il sousafono che lo ha gradualmente rimpiazzato in ambito bandistico.\nLa famiglia degli eliconi.\nL'azienda tedesca Melton basandosi su questo strumento ha sviluppato, usando le stesse proporzioni acustiche, il potente \"\u010cerven\u00fd Imperial BB-flat Contrabass Helicon\":"}
{"id": "1054099", "revid": "554814", "url": "https://it.wikipedia.org/wiki?curid=1054099", "title": "Pratosardo", "text": "Pratosardo \u00e8 una localit\u00e0 nei pressi di Nuoro, dalla quale dista circa 5\u00a0km a ovest, nella quale \u00e8 stata insediata la zona industriale del capoluogo nella seconda met\u00e0 del Novecento.\nSi tratta di un piccolo pianoro tradizionalmente adibito ad attivit\u00e0 di pastorizia e agricoltura, che nell'Ottocento fu teatro di alcuni sanguinosi fatti legati ai conflitti sociali originati dall'editto delle chiudende. La zona rappresentava allora per Nuoro, insieme all'altro pianoro di Bad'e Carros, uno dei due principali settori orograficamente sfruttabili per quelle attivit\u00e0, il resto del territorio immediatamente circostante la citt\u00e0 essendo prevalentemente inadatto per imperviet\u00e0; tuttavia, non ebbe mai uno sfruttamento intensivo poich\u00e9 l'espansione della citt\u00e0 avveniva verso Sud-Est in direzione delle pi\u00f9 riparate vallate che conducono a Oliena e Orgosolo.\nLa moderna zona industriale, che \u00e8 direttamente collegata alla ss. 131 D.C.N., si estende su una superficie di 289 ettari e, dopo il mancato sviluppo dei plessi industriali di Ottana, si situa fra la gi\u00e0 affermata z.i. di Macomer-Tossilo e la nascente z.i. di Siniscola, ed era stato studiato gi\u00e0 negli anni sessanta come stazione industriale intermedia fra Macomer e Olbia (punto di comunicazione con il Continente). Primo presidente del consorzio industriale fu Ezechiele Sanna, considerato fra i promotori dell'insediamento.\nOspita oggi, oltre alle industrie, impianti sportivi, strutture pubbliche, centri commerciali (grande distribuzione). Da diversi anni \u00e8 in attesa di realizzazione una manovra per lo spostamento a Pratosardo di alcune attivit\u00e0 e strutture attualmente ancora operanti in citt\u00e0, come la Base Logistica Addestrativa di Viale Sardegna a Nuoro e la costituzione, sempre nella nuova caserma di un Reparto della brigata Sassari.\nInfrastrutture e trasporti.\nFerrovie.\nLa localit\u00e0 \u00e8 attraversata dalla ferrovia Macomer-Nuoro ed \u00e8 servita da una stazione ferroviaria collegata ai due capolinea e ad altri centri intermedi dai treni dell'ARST."}
{"id": "1054101", "revid": "6923", "url": "https://it.wikipedia.org/wiki?curid=1054101", "title": "Strada Statale 652 di Fondovalle Sangro", "text": ""}
{"id": "1054103", "revid": "73537", "url": "https://it.wikipedia.org/wiki?curid=1054103", "title": "Krk (citt\u00e0)", "text": ""}
{"id": "1054105", "revid": "24823", "url": "https://it.wikipedia.org/wiki?curid=1054105", "title": "Sudrofono", "text": "Il sudrofono \u00e8 un raro strumento musicale appartenente alla famiglia degli ottoni brevettato da Fran\u00e7ois Sudre.\nDi aspetto vagamente simile a quello di un trombone questo strumento ha uno sviluppo in verticale, come per il bombardino e la tuba.\nIl sudrofono presenta uno speciale dispositivo, attaccato ad una apertura in prossimit\u00e0 del bocchino, per produrre un peculiare timbro nasale."}
{"id": "1054108", "revid": "1921867", "url": "https://it.wikipedia.org/wiki?curid=1054108", "title": "Discografia dei Red Hot Chili Peppers", "text": "La seguente \u00e8 la discografia dei Red Hot Chili Peppers, gruppo musicale statunitense in attivit\u00e0 dal 1983."}
{"id": "1054110", "revid": "76963", "url": "https://it.wikipedia.org/wiki?curid=1054110", "title": "Leigh Whannell", "text": "\u00c8 famoso soprattutto per aver creato insieme a James Wan la saga di \"Saw\".\nBiografia.\nScrittore fin dall'infanzia, Whannell ha lavorato come reporter e critico cinematografico per molti show televisivi australiani, fra cui \"Recovery\". Inoltre, ha ottenuto un piccolo ruolo in \"Matrix Reloaded\" e nel gioco \"Enter the Matrix\", nei panni di Axel.\nHa incontrato James Wan presso la scuola di cinema nella quale ha studiato e ha scritto con lui la sceneggiatura per \"Saw - L'enigmista\", di cui Wan \u00e8 stato anche il regista: nei primi mesi del 2004 fu girato un cortometraggio che mostrasse le potenzialit\u00e0 della sceneggiatura e il film vero e proprio \u00e8 stato girato solo a fine 2004. Nel primo capitolo della saga Whannell interpreta uno dei protagonisti, Adam, e il successo della pellicola port\u00f2 a un sequel, sceneggiato a partire da uno scritto originale di Darren Lynn Bousman, \"The Desperate\". Al sequel Whannell ha anche collaborato come produttore esecutivo, mentre Bousman si \u00e8 occupato della regia.\nNello stesso periodo, Whannell incontra ancora una volta James Wan e scrivono insieme un film che chiamano \"Silence\", diretto da Wan: pronto per il 2006, per problemi con il titolo il film esce a marzo 2007 con il titolo di \"Dead Silence\". Nel 2006 Whannell e Wan scrivono anche il soggetto per \"Saw III - L'enigma senza fine\" e Whannell si occupa della sceneggiatura per la terza volta, oltre a recitare un piccolo cameo nei panni di Adam. Il film viene ancora una volta diretto da Bousman ed esce il 27 ottobre 2006, riscuotendo un enorme successo al botteghino. Nel 2007 Wan ha deciso di girare \"Death Sentence\", in cui Whannell ha un piccolo ruolo come \"Spink\".\nDoppiatori italiani.\nNelle versioni in italiano dei suoi film, \u00e8 stato doppiato da:\nCome doppiatore, la sua voce \u00e8 sostituita da:"}
{"id": "1054114", "revid": "247222", "url": "https://it.wikipedia.org/wiki?curid=1054114", "title": "Enzo Jannacci in teatro", "text": "Enzo Jannacci in teatro \u00e8 il primo album dal vivo del cantante italiano Enzo Jannacci, pubblicato nel 1965 dalla Jolly.\nL'album \u00e8 stato ristampato dalla Joker sei anni pi\u00f9 tardi.\nDescrizione.\nSi tratta in assoluto di uno dei primi dischi italiani realizzati dal vivo, precisamente durante la tappa milanese dello spettacolo \"22 canzoni\", realizzato insieme a Dario Fo nel 1964. \nAlcune di queste canzoni verranno in seguito pubblicate in versione in studio su 45 giri(\"L'Armando/La forza dell'amore\" nel maggio 1964, \"Sfiorisci bel fiore/Non \u00e8 vero\" nell'aprile 1965, \"Veronica/Soldato Nencini\" nel maggio 1965; di questi ultimi brani verranno ripresi solo i brani sul lato A); \"Qualcosa da aspettare\" \u00e8 una cover di un brano del cantautore torinese Fausto Amodei.\n\"Sfiorisci bel fiore\" ha la seconda strofa con un testo diverso rispetto alla versione su 45 giri.\nAltre canzoni, infine, erano gi\u00e0 state interpretate da Dario Fo in precedenza: \"Aveva un taxi nero\" (dallo spettacolo \"I sani da legare\", del 1954) e \"Il foruncolo\" (Fo l'aveva presentata a \"Canzonissima\" del 1962).\nNel 1968, nell'album Le canzoni di Enzo Jannacci, la Ricordi pubblic\u00f2 un provino inedito della canzone \"Niente\", che Jannacci inser\u00ec in questo live.\nIl disco contiene alcuni dei pezzi di Jannacci pi\u00f9 conosciuti: in particolare, si ricordano \"Aveva un taxi nero\", \"Il primo furto non si scorda mai\", \"Prete Liprando e il giudizio di Dio\" e \"L'Armando\", discreto successo su 45 giri."}
{"id": "1054118", "revid": "287204", "url": "https://it.wikipedia.org/wiki?curid=1054118", "title": "Corrado Bohm", "text": ""}
{"id": "1054119", "revid": "729019", "url": "https://it.wikipedia.org/wiki?curid=1054119", "title": "Edmond Le B\u0153uf", "text": "Biografia.\nStudi\u00f2 al Politecnico di Metz e all\"'\u00c9cole polytechnique\", fu tra coloro che presero parte ai moti del luglio 1830. Entr\u00f2 come sottotenente, nello stesso anno, alla scuola di applicazione di artiglieria di Metz.\nCapitano nel 1837, si distinse nella guerra di Algeria, assegnato allo stato maggiore di artiglieria, durante l'assedio di Costantina, a M\u00e9d\u00e9a e Miliana. Fu promosso colonnello nel 1852, al ritorno in Francia.\nTrasferito in Crimea nel 1854 e promosso generale di brigata, comand\u00f2 l'anno successivo l'artiglieria del II Corpo d'armata all'assedio di Sebastopoli; fu promosso nel 1857 generale di divisione.\nIn Italia, nella seconda guerra di indipendenza del 1859, faceva parte dello stato maggiore dell'armata francese, quale comandante dell'artiglieria. Ebbe un ruolo cruciale durante la battaglia di Solferino e San Martino sostituendo il generale ferito Charles Auger e dirigendo il fuoco della divisione di artiglieria della Guardia imperiale schierata a C\u00e0 Morino, localit\u00e0 a nord-est di Medole. \nNel settembre 1866, diventato nel frattempo aiutante di campo di Napoleone III, fu inviato a Venezia in qualit\u00e0 di commissario, per ricevere dall'imperatore d'Austria la cessione del Veneto in favore di Vittorio Emanuele II di Savoia. Nel gennaio 1869 divenne comandante del VI Corpo d'armata di Tolosa, e nell'agosto, alla morte del maresciallo Niel, divenne ministro della guerra, ottenendo la pubblica approvazione del suo programma di profonda riorganizzazione del dicastero e dei dipartimenti civili. Il 24 marzo 1870 ricevette la nomina a Maresciallo di Francia e senatore.\nAlla vigilia della guerra franco-prussiana, Leb\u0153uf pronunci\u00f2 di fronte ad una commissione parlamentare la frase: \nPrese parte alla campagna di Lorena come maggior generale e capo di Stato Maggiore dell'Armata del Reno, sconfitta a Wissembourg e a W\u0153rth. Destituito dalle sue funzioni, Le B\u0153uf rest\u00f2 assegnato allo stato maggiore di Bazaine; fu alla testa del III Corpo d'armata, che guid\u00f2 nelle battaglie attorno a Metz, come a Mars-la-Tour e Noisseville, dove si distinse per coraggio personale. Circondato con Bazaine a Metz, alla caduta della citt\u00e0 fu condotto prigioniero di guerra in Germania.\nAlla conclusione della pace ritorn\u00f2 in Francia e testimoni\u00f2 di fronte alla commissione d'inchiesta riguardo alla resa della piazzaforte, denunciando pesantemente l'operato di Bazaine. Si ritir\u00f2 quindi a vita privata vicino Argentan, dove mor\u00ec nel 1888."}
{"id": "1054120", "revid": "56620", "url": "https://it.wikipedia.org/wiki?curid=1054120", "title": "Edmond Leboeuf", "text": ""}
{"id": "1054121", "revid": "33689", "url": "https://it.wikipedia.org/wiki?curid=1054121", "title": "Peridotiti", "text": ""}
{"id": "1054124", "revid": "56818", "url": "https://it.wikipedia.org/wiki?curid=1054124", "title": "Inotropia", "text": ""}
{"id": "1054126", "revid": "83531", "url": "https://it.wikipedia.org/wiki?curid=1054126", "title": "Fran\u00e7ois Sudre", "text": "Sudre \u00e8 ricordato per aver elaborato la \"Langue musicale universelle\", conosciuta anche come Solresol. Inoltre brevett\u00f2 uno strumento musicale che porta il suo nome, il Sudraphone."}
{"id": "1054128", "revid": "125479794", "url": "https://it.wikipedia.org/wiki?curid=1054128", "title": "Discografia dei Metallica", "text": "La discografia dei Metallica, gruppo musicale heavy metal statunitense, \u00e8 costituita da undici album in studio (di cui uno in collaborazione con Lou Reed), sei album dal vivo, un album tributo, una colonna sonora, sette EP e oltre quaranta singoli, pubblicati tra il 1983 e il 2020.\nAd esso vanno conteggiati oltre dieci album video e oltre quaranta video musicali."}
{"id": "1054133", "revid": "107831", "url": "https://it.wikipedia.org/wiki?curid=1054133", "title": "The covenant progress", "text": ""}
{"id": "1054138", "revid": "118022049", "url": "https://it.wikipedia.org/wiki?curid=1054138", "title": "Sei minuti all'alba", "text": "Sei minuti all'alba \u00e8 il secondo album in studio del cantante italiano Enzo Jannacci, pubblicato il 16 luglio 1966 dalla Jolly.\nL'album \u00e8 stato ripubblicato nel 1971 dalla Joker, con la medesima lista tracce.\nDescrizione.\nLa \"title track\" \u00e8 dedicata al padre del cantautore, che durante la Seconda guerra mondiale combatt\u00e9 come partigiano e si distinse nella difesa della sede dell'Aeronautica Militare in piazza Novelli a Milano.\nLa canzone \"L'\u00e8 tri d\u00ec\" (brano tradizionale milanese) era stata gi\u00e0 incisa l'anno precedente dal gruppo dei Gufi, con il titolo \"L'\u00e8 tri di ch'el piov el fioca\"; la versione di Jannacci ne ricalca l'arrangiamento. Il disco contiene inoltre una versione della celebre \"Faceva il palo\", scritta dal cabarettista milanese Walter Valdi (a cui Jannacci cambia la musica).\nArrangiamenti di Enzo Jannacci, tranne \"Faceva il Palo\" e \"Ho soffrito\", arrangiate dal maestro Giulio Libano, e \"L'appassionata\", arrangiata da Alberto Baldan."}
{"id": "1054141", "revid": "1846281", "url": "https://it.wikipedia.org/wiki?curid=1054141", "title": "Campionato europeo di calcio 2016", "text": "Il campionato europeo di calcio 2016 o UEFA EURO 2016 (), noto anche come Francia 2016, \u00e8 stata la quindicesima edizione dell'omonimo torneo, organizzato dall'UEFA.\nFu la terza volta che la Francia ospit\u00f2 il torneo dopo l'edizione inaugurale del 1960 e la settima edizione nel 1984. La principale novit\u00e0 nel formato riguarda l'allargamento del numero di partecipanti da 16 a 24.\nIl torneo si svolse dal 10 giugno al 10 luglio 2016, giorno della finale allo Stade de France di Saint-Denis in cui i padroni di casa furono sconfitti 0-1 dal , che conquist\u00f2 cos\u00ec il suo primo titolo. Per la prima volta nella storia della competizione, a vincere il trofeo fu una nazionale giunta al 3\u00ba posto del proprio girone eliminatorio.\nLa vittoria valse al Portogallo il diritto alla partecipazione alla Confederations Cup 2017.\nAssegnazione.\nNel maggio 2010 l'UEFA assegn\u00f2 l'organizzazione della fase finale alla Francia, con la Turchia scartata nel ballottaggio finale e l'Italia nel primo turno di votazione. Si tratta del terzo europeo in cui la fase finale si svolge in terra gallica, dopo le edizioni del 1960 e del 1984.\nNella tabella il dettaglio della votazione:\nControversie.\nLa questione degli attentati.\nL'attentato del 13 novembre 2015 nella capitale ha portato alla luce il problema della sicurezza. La crescente minaccia dell'ISIS sul territorio europeo ha fatto ipotizzare, a pi\u00f9 riprese, il ricorso a misure estreme per scongiurare il rischio di nuovi attacchi: tra queste vi sono state proposte di spostare la sede della fase finale e il far disputare le gare del torneo a porte chiuse. Tali soluzioni sono state per\u00f2 scartate dalle istituzioni, ritenendole un segno di resa al movimento terroristico. \u00c8 stata inoltre ufficializzata la presenza di un piano di sicurezza, per contrastare eventuali disordini che dovessero verificarsi durante la manifestazione.\nStadi.\nPer la fase finale, sono stati selezionati 10 stadi:\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nQualificazioni.\nIl sorteggio per la fase di qualificazione si \u00e8 svolto a Nizza il 23 febbraio 2014. La \u00e8 ammessa di diritto quale paese organizzatore.\nGli altri 23 posti sono stati assegnati tramite le qualificazioni, disputatesi dal settembre 2014 al novembre 2015: 19 squadre hanno ottenuto la qualificazione diretta (le prime due di ogni girone pi\u00f9 la migliore terza), mentre le altre 4 hanno superato uno spareggio (tra le rimanenti terze).\nConvocazioni.\nPrima dell'inizio della rassegna europea, molti giocatori hanno dovuto rinunciare alla convocazione causa infortunio: tra essi figurano il nordirlandese Chris Brunt (infortunio al legamento crociato rimediato nel mese di febbraio 2016), l'inglese Jack Butland (frattura alla caviglia subita durante l'amichevole Germania-Inghilterra), i portoghesi F\u00e1bio Coentr\u00e3o (lesione muscolare alla coscia) e Danny (rottura del legamento crociato); lo svizzero Josip Drmi\u0107 attaccante dell'Amburgo (infortunio al ginocchio), i tedeschi \u0130lkay G\u00fcndo\u011fan (rottura della rotula), Marco Reus (problema agli adduttori) e Antonio R\u00fcdiger (lesione del crociato anteriore), il capitano del Belgio Vincent Kompany (problema al polpaccio), i francesi Aymeric Laporte (rottura del malleolo), Kurt Zouma (infortunio al ginocchio destro), Lassana Diarra (infortunio al ginocchio), Rapha\u00ebl Varane (infortunio alla coscia) e J\u00e9r\u00e9my Mathieu (infortunio al polpaccio), gli italiani Claudio Marchisio (rottura del legamento crociato), Marco Verratti (rimozione di un'ernia inguinale molto dolorosa), Mattia Perin (rottura del legamento crociato anteriore del ginocchio destro) e Riccardo Montolivo (infortunio al polpaccio), e il terzino destro della Spagna e del Real Madrid Daniel Carvajal (lesione al tendine del ginocchio).\nRiassunto del torneo.\nFase a gironi.\nGruppo A.\nIl Gruppo A, capitanato dalla padrona di casa, include , e l'esordiente .\nPer la partita inaugurale Francia-Romania, svoltasi il 10 giugno a Saint-Denis e finita 2-1, vengono adottate imponenti misure di sicurezza in seguito agli attentati di Parigi del 13 novembre 2015. Il giorno dopo, a Lens, la Svizzera batte invece per 1-0 l'Albania con un gol del difensore Fabian Sch\u00e4r al 5'.\nNella seconda giornata, la partita tra Romania e Svizzera termina 1-1, con rigore di Stancu e pareggio di Admir Mehmedi nel secondo tempo. A seguire, la Francia batte l'Albania per 2-0 con reti di Griezmann e Payet, e si qualificano matematicamente agli ottavi di finale.\nNell'ultima giornata del girone, la Svizzera pareggia contro la Francia 0-0 e si qualifica anch'essa agli ottavi, al secondo posto. Nell'altro incontro, l'Albania supera la Romania 1-0, grazie alla rete di testa di Armando Sadiku, segnando il suo primo gol e la sua prima vittoria in una fase finale di un Europeo; termina il girone al terzo posto a 3 punti, ma non riesce a classificarsi come una delle migliori terze.\nGruppo B.\nIl gruppo B \u00e8 composto da , , e , queste ultime due al loro esordio in un Campionato europeo. \nNelle partite del primo turno, il Galles batte la Slovacchia per 2-1 con Gareth Bale e Hal Robson-Kanu contro lo slovacco Ondrej Duda, mentre Inghilterra e Russia pareggiano 1-1 con i gol di Eric Dier e Vasilij Berezuckij.\nIl terzo incontro vede la vittoria della Slovacchia sulla Russia, grazie alle reti di Vladimir Weiss e di Marek Ham\u0161\u00edk nel primo tempo, cui segue l'inutile gol di testa del russo Denis Glu\u0161akov all'80'; questa partita \u00e8 la terza nella storia degli Europei ad essersi disputata in uno stadio coperto, lo Stade Pierre Mauroy, dopo Turchia-Portogallo all'Amsterdam Arena a Euro 2000 e Polonia-Grecia allo stadio Nazionale di Varsavia a Euro 2012. A seguire, il Galles passa in vantaggio con Bale contro l'Inghilterra, la quale rimonta per\u00f2 grazie a Jamie Vardy e Daniel Sturridge.\nL'ultima giornata vede giocare in contemporanea Slovacchia-Inghilterra e Russia-Galles, con la situazione del girone tutta da decidere. La prima partita finisce 0-0, mentre il Galles sconfigge per 3-0 la Russia con Aaron Ramsey, Bale e Neil Taylor, vincendo il proprio girone davanti a Inghilterra, Slovacchia e Russia. Oltre a Galles e Inghilterra, accede agli ottavi anche la Slovacchia come migliore terza, avendo conquistato 4 punti nel proprio girone.\nGruppo C.\nNel gruppo C la campione del mondo in carica ospita la e l' ospitanti dell'edizione precedente dell'europeo, e l'esordiente .\nNel primo incontro la Polonia sconfigge per 1-0 l'Irlanda del Nord grazie al gol di Arkadiusz Milik, centrando cos\u00ec la prima storica vittoria nella fase finale della competizione. La Germania sconfigge invece l'Ucraina per 2-0 con i gol di Shkodran Mustafi e Bastian Schweinsteiger.\nLa terza gara vede affrontarsi l'Ucraina e l'Irlanda del Nord, e dopo un'interruzione al 58' per circa un minuto a causa della forte grandine, i nordirlandesi vincono 2-0 grazie alla rete di testa di Gareth McAuley al 49' e al tap-in vincente di Niall McGinn al 96', ottenendo la loro prima vittoria assoluta nella fase finale di un europeo, mentre l'Ucraina, in virt\u00f9 di questo risultato, \u00e8 aritmeticamente ultima nel girone e dunque eliminata dalla competizione. Nel quarto incontro si affrontano Germania e Polonia, che per\u00f2 termina nel primo 0-0 della competizione.\nNell'ultima giornata, la Germania si impone per 1-0 sull'Irlanda del Nord grazie alla rete di Mario G\u00f3mez nella prima frazione di gioco mentre la Polonia piega l'ormai eliminata Ucraina grazie alla rete di Jakub B\u0142aszczykowski nel 54', e in quanto seconda del girone approda agli ottavi insieme alla Germania come prima, e all'Irlanda del Nord come una delle migliori terze con i suoi 3 punti nel proprio girone.\nGruppo D.\nIl gruppo D \u00e8 composto dalla campione d'Europa in carica, dalla , dalla e dalla .\nNel primo incontro la Croazia prevale sulla Turchia per 1-0 grazie al tiro al volo di Luka Modri\u0107. In seguito la Spagna batte la Repubblica Ceca sempre 1-0 grazie al colpo di testa vincente di Gerard Piqu\u00e9 su cross di Andr\u00e9s Iniesta, avvenuto nell'87'.\nLa Croazia affronta a seguire la Repubblica Ceca: Ivan Peri\u0161i\u0107 e Ivan Rakiti\u0107 portano i croati sul 2-0, ma nell'ultimo quarto d'ora la Cechia accorcia le distanze con Milan \u0160koda e pareggia al 94' con un rigore di Tom\u00e1\u0161 Necid. All'86' la partita era stata interrotta dall'arbitro Mark Clattenburg per circa 4 minuti in seguito al lancio di fumogeni da parte dei tifosi croati e di un petardo che ha stordito un vigile del fuoco intento a rimuovere i fumogeni. La Croazia viene sanzionata il successivo 20 giugno dalla commissione disciplinare della UEFA per \"disordini provocati dai tifosi, uso di fumogeni, lancio di petardi e comportamento razzista\" con un'ammenda di euro. La Spagna sconfigge poi la Turchia 3-0 con due reti di \u00c1lvaro Morata e un gol di Nolito, e in virt\u00f9 dei sei punti finora diviene la terza squadra a centrare la qualificazione aritmetica agli ottavi di finale.\nNell'ultima giornata la Croazia batte in rimonta la Spagna per 2-1: alla rete iniziale di \u00c1lvaro Morata rispondono Nikola Kalini\u0107 ed Ivan Peri\u0161i\u0107. La Turchia batte invece 2-0 la Repubblica Ceca grazie a Burak Y\u0131lmaz e Ozan Tufan, ma non riesce ad accedere agli ottavi insieme a Croazia e Spagna come una delle migliori terze, ed \u00e8 fuori dalla competizione come la Repubblica Ceca, ultima del gruppo.\nGruppo E.\nAll'interno del gruppo E si trovano il , l' vicecampione d'Europa in carica, la e l'.\nNella prima partita del girone Irlanda e Svezia pareggiano 1-1: dopo il vantaggio irlandese di Wes Hoolahan, il difensore irlandese Ciaran Clark commette autogol, propiziato da Zlatan Ibrahimovi\u0107. Nell'altra gara del gruppo l'Italia batte il favorito Belgio per 2-0, grazie alle reti di Emanuele Giaccherini e di Graziano Pell\u00e8.\nNella seconda giornata l'Italia supera di misura anche la Svezia con un gol nel finale da parte di \u00c9der, e diventa la seconda squadra, dopo la Francia, a qualificarsi alla fase ad eliminazione diretta; inoltre, per la prima volta nella sua storia negli Europei non subisce alcun tiro nello specchio della porta. Nell'altra partita, il Belgio supera agevolmente l'Irlanda vincendo 3-0, con doppietta di Romelu Lukaku e colpo di testa di Axel Witsel, e cos\u00ec l'Italia \u00e8 aritmeticamente la vincitrice del girone E per il criterio degli scontri diretti che nel 1996 e 2004 era stato fatale. Con questo match, la fase finale del torneo supera inoltre un milione di spettatori in totale.\nNell'ultimo turno, l'Irlanda batte a sorpresa l'Italia per 1-0 con la rete di Robbie Brady all'85', mentre il Belgio sconfigge 1-0 la Svezia grazie alla rete di Radja Nainggolan all'84'. Il girone si chiude cos\u00ec con l'Italia prima, il Belgio secondo, l'Irlanda qualificata come una delle migliori terze con quattro punti e la Svezia, ultima, eliminata con uno solo.\nGruppo F.\nIl gruppo F \u00e8 formato dal , dall', dall'esordiente e dall', che non appariva dall'edizione del 1972 in Belgio.\nLa prima partita vede la vittoria dell'Ungheria sull'Austria per 2-0 grazie alle reti di \u00c1d\u00e1m Szalai e di Zolt\u00e1n Stieber; qui il portiere ungherese G\u00e1bor Kir\u00e1ly stabilisce a 40 anni e 2 mesi il primato di giocatore pi\u00f9 anziano a scendere in campo durante la fase finale di un Europeo, superando cos\u00ec il record appartenuto in precedenza al tedesco Lothar Matth\u00e4us, che a Euro 2000 vi aveva partecipato a 39 anni. In seguito si gioca Portogallo-Islanda: Nani porta avanti i portoghesi nel primo tempo e sigla il gol numero 600 nella storia degli Europei, ma Birkir Bjarnason pareggia e realizza il primo gol islandese nella storia degli Europei.\nNel secondo turno l'Ungheria affronta l'Islanda: l'iniziale vantaggio di Gylfi Sigur\u00f0sson su rigore \u00e8 replicato da un'autorete di Birkir S\u00e6varsson, e l'incontro finisce 1-1. In seguito, il Portogallo pareggia a reti bianche contro l'Austria, con Cristiano Ronaldo che sbaglia un rigore al 79'.\nNell'ultima giornata l'Islanda vince per la prima volta nella competizione battendo 2-1 l'eliminata Austria grazie al gol al 94' di Traustason, assicurandosi il secondo posto nel girone, mentre l'Ungheria pareggia 3-3 con il Portogallo, con Cristiano Ronaldo e Bal\u00e1zs Dzsudzs\u00e1k grandi protagonisti con una doppietta ciascuno, e si qualifica al primo posto. Il Portogallo si qualifica invece come una delle migliori terze.\nFase a eliminazione diretta.\nOttavi di finale.\nIl giorno degli ottavi di finale dell'Europeo \u00e8 il 25 giugno, e vede fronteggiarsi per prime Polonia e Svizzera a Saint-\u00c9tienne: il match termina ai tempi supplementari sull'1-1 dopo il vantaggio polacco grazie a B\u0142aszczykowski e la risposta elvetica di Shaqiri con una spettacolare rovesciata al volo dal limite dell'area; ai tiri di rigore risultano fondamentali l'errore dal dischetto di Granit Xhaka e il rigore decisivo segnato da Grzegorz Krychowiak, e il 6-5 finale regala ai polacchi uno storico quarto di finale. A seguire, a Parigi, il Galles prevale sull'Irlanda del Nord per 1-0, grazie a un'autorete di Gareth McAuley al 75', e ottiene anch'esso la prima storica qualificazione ai quarti di finale. Nel terzo ottavo, Croazia-Portogallo, i regolamentari finiscono a reti vuote (tra l'altro, per la prima volta non si \u00e8 verificato alcun tiro nello specchio della porta nel corso dei novanta minuti regolamentari), quindi il Portogallo batte la Croazia nei tempi supplementari grazie a Ricardo Quaresma, che al 117' raccoglie una respinta del portiere su tiro di Ronaldo e realizza di testa a porta vuota la rete che consegna la prima vittoria dei portoghesi nella fase finale e il conseguente passaggio ai quarti di finale.\nIl giorno dopo, a D\u00e9cines-Charpieu la Francia batte l'Irlanda 2-1, grazie alla doppietta di Griezmann che rimonta il vantaggio di Robbie Brady su calcio di rigore al 2'. A Villeneuve-d'Ascq, la Germania prevale invece con un netto 3-0 sulla Slovacchia, grazie alle reti di J\u00e9r\u00f4me Boateng, che segna con tiro al volo dalla distanza, di Mario G\u00f3mez e di Julian Draxler, che insacca con una semi rovesciata. A Tolosa, il Belgio straccia invece l'Ungheria per 4-0 (a segno Toby Alderweireld, Michy Batshuayi, Eden Hazard e Yannick Carrasco).\nIl 27 giugno inizia la vittoria dell'Italia sulla Spagna per 2-0, grazie alle reti di Giorgio Chiellini e Pell\u00e8; \u00e8 il primo successo in partite ufficiali contro la Spagna dal 1994, e con un pubblico pari a , la partita detiene il pi\u00f9 alto numero di spettatori nel torneo. A seguire, l'esordiente Islanda batte a sorpresa l'Inghilterra in rimonta per 2-1, con le reti di Ragnar Sigur\u00f0sson e di Kolbeinn Sig\u00fe\u00f3rsson in risposta al rigore di Wayne Rooney. Con questa partita, si superano i due milioni di spettatori in totale nella fase finale della competizione, e l'Inghilterra mantiene il suo \"record\" negativo di non aver mai vinto una partita nella fase ad eliminazione diretta fuori casa.\nQuarti di finale.\nIl 30 giugno, iniziano i quarti di finale. A Marsiglia Portogallo e Polonia pareggiano dopo i tempi regolamentari e supplementari per 1-1, grazie alle reti di Robert Lewandowski, che ha segnato il gol pi\u00f9 veloce della competizione, e di Renato Sanches. La sorte arride ai portoghesi nei tiri di rigore, che prevalgono per 5-3, dopo la parata di Rui Patr\u00edcio sul tiro di B\u0142aszczykowski, e l'ultimo e decisivo rigore realizzato da Quaresma.\nIl giorno dopo, a Villeneuve-d'Ascq, il Galles batte il Belgio vincendo 3-1 e si qualifica per la prima volta anche alle semifinali di una manifestazione internazionale: alla rete iniziale di Radja Nainggolan rispondono in successione Ashley Williams, Hal Robson-Kanu e Sam Vokes; particolarmente apprezzata la rete di Robson-Kanu che, dopo aver ricevuto la sfera a centro area da Aaron Ramsey, si gira su stesso eludendo i suoi due marcatori e battendo il portiere avversario da posizione ravvicinata.\nIl 2 luglio, a Bordeaux, la Germania affronta l'Italia (che gioca con il lutto al braccio per commemorare le vittime italiane dell'attentato di Dacca.) La partita si conclude 1-1, dopo la marcatura di Mesut \u00d6zil e il pareggio su rigore di Leonardo Bonucci, accordato dopo un fallo di mano in area di Boateng, e viene decisa anch'essa ai rigori: dopo l'errore di Matteo Darmian, il diciottesimo e ultimo tiro dal dischetto \u00e8 messo a segno da Jonas Hector, che consegna il passaggio alle semifinali ai tedeschi, i quali prevalgono per 6-5 ed eliminano per la prima volta l'Italia in uno scontro ad eliminazione diretta in un torneo internazionale.\nL'ultimo quarto, svoltosi il giorno dopo, vede la Francia superare l'Islanda col punteggio di 5-2, nell'incontro con pi\u00f9 reti dell'intera competizione: doppietta di Giroud e reti Paul Pogba, Payet e Griezmann per la Francia, contro i gol islandesi di Sig\u00fe\u00f3rsson e Bjarnason.\nSemifinali.\nNella prima semifinale, a D\u00e9cines-Charpieu, il Portogallo batte il Galles 2-0, con le reti di Cristiano Ronaldo e Nani, ottenendo la sua prima vittoria nei tempi regolamentari della fase finale e diventando cos\u00ec la prima finalista del torneo.\nIl giorno dopo, la Francia supera la Germania 2-0, grazie alla doppietta di Griezmann.\nFinale.\nFrancia e Portogallo si affrontano per la terza volta nella fase finale di un Europeo dopo i precedenti in semifinale del 1984 e del 2000 e a distanza di dieci anni dall'ultimo confronto ufficiale, la semifinale del mondiale 2006 in Germania (tutti vinti dai francesi che avevano una serie aperta di dieci vittorie consecutive contro quella portoghese, tra gare ufficiali ed amichevoli, ed un'imbattibilit\u00e0 che durava da quarantuno anni).\nLa sfida \u00e8 condizionata da un intervento falloso non sanzionato di Payet su Cristiano Ronaldo al 9' di gioco, e il portoghese, ormai dolorante da molti minuti, esce dal campo al 25' e viene sostituito da Quaresma. Sia la Francia che il Portogallo vanno vicine al gol, con un palo colpito da Andr\u00e9-Pierre Gignac nei minuti di recupero del secondo tempo per i francesi e con una punizione sulla traversa di Rapha\u00ebl Guerreiro nel secondo tempo supplementare per i lusitani. Al 109', \u00c9der, entrato nella ripresa al posto di Renato Sanches, tira da fuori area battendo Hugo Lloris e segna il gol che regala al Portogallo il suo primo, inaspettato trofeo europeo pur orfano del suo giocatore di maggior talento.\nFase a gironi.\nRaffronto tra le terze classificate.\nTra le terze classificate di ogni girone, si applicano i seguenti criteri per stabilire il passaggio del turno delle migliori quattro squadre:\nPremi.\n Antoine Griezmann\n Antoine Griezmann\n Renato Sanches\nArbitri.\nIl 15 dicembre 2015 l'UEFA ha reso noti gli arbitri designati per dirigere durante la manifestazione. Sono stati selezionati 18 fischietti provenienti da 17 federazioni diverse. Come gi\u00e0 accaduto per la precedente edizione, saranno utilizzati anche gli arbitri addizionali. Successivamente, il 1\u00ba marzo 2016 l'UEFA ha comunicato le squadre arbitrali integrali (con assistenti ed addizionali). Inoltre, sono stati selezionati due arbitri che fungeranno esclusivamente da quarti ufficiali e due assistenti di riserva. Le squadre arbitrali, a parte due eccezioni esplicitamente indicate nella seguente tabella, sono formate da membri appartenenti alla stessa nazionalit\u00e0."}
{"id": "1054144", "revid": "17351", "url": "https://it.wikipedia.org/wiki?curid=1054144", "title": "Gancio d'arresto", "text": ""}
{"id": "1054145", "revid": "17351", "url": "https://it.wikipedia.org/wiki?curid=1054145", "title": "Gancio di arresto", "text": ""}
{"id": "1054152", "revid": "400694", "url": "https://it.wikipedia.org/wiki?curid=1054152", "title": "Discografia degli W.A.S.P.", "text": "Questa che segue \u00e8 la lista di tutti i dischi pubblicati dal gruppo musicale W.A.S.P., dagli esordi fino a oggi."}
{"id": "1054153", "revid": "108417578", "url": "https://it.wikipedia.org/wiki?curid=1054153", "title": "Organo positivo", "text": "L'organo positivo (chiamato anche semplicemente positivo o organo da camera) \u00e8 un piccolo organo a canne, dotato di un unico manuale. Il suo nome deriva dal latino \"ponere\", \"collocare\", in quanto \u00e8 possibile trasportarlo.\nStoria.\nL'organo positivo \u00e8 una diretta evoluzione dell'organo portativo. L'aggiunta di ulteriori file di canne su questi ultimi e l'uso di manuali pi\u00f9 estesi comportarono inevitabilmente un aumento di peso e di dimensioni, rendendo di fatto impossibile continuare a trasportarli a tracolla come avveniva usualmente.\nSi inizi\u00f2, quindi, a \"posare\" questi strumenti da qualche parte, generalmente su un tavolo o su un cavalletto. Restando comunque molto pi\u00f9 piccoli degli organi monumentali, gli organi positivi potevano essere facilmente smontati e trasportati. Erano impiegati come strumenti di accompagnamento nella polifonia, nella pratica musicale domestica e in tutte quelle occasioni in cui serviva uno strumento trasportabile.\nGli organi positivi del XVI secolo dispongono di un solo manuale, tre o quattro registri e due mantici usati alternativamente, in modo da non interrompere il flusso dell'aria, che devono essere azionati da una seconda persona. La pedaliera \u00e8 presente in alcuni modelli, ma in ogni caso non dispone di registri propri. I registri comunemente presenti erano di solito un principale, una o due file di ripieno e un registro di flauto. Successivamente, nel corso del XVII secolo, vennero aggiunti anche altri registri, come il bordone e il regale. \nIn Italia il positivo non ebbe un vero e proprio sviluppo, restando sempre nella caratteristica forma di mobile ad armadio, alto circa due metri, posizionato nei pressi del presbiterio e utilizzato per accompagnare i canti dell'assemblea. Nei paesi dell'Europa centrale come la Germania, invece, il positivo si diffuse sotto forma di \"truhenorgel\" (\"organo a cassapanca\", per via della forma), costituito da un mobile alto circa un metro, contenente le canne al suo interno e il manuale sul piano orizzontale superiore, usato sia nella chiese che nelle orchestre, dove era impiegato nella realizzazione del basso continuo.\nSuccessivamente, in molte chiese dell'Europa centrale cominci\u00f2 a essere affiancato all'organo monumentale fino ad arrivare a essere parte integrante di quest'ultimo: venne infatti posizionato alle spalle dell'esecutore e prese il nome di \"R\u00fcckpositiv\" (\"positivo tergale\")."}
{"id": "1054160", "revid": "56818", "url": "https://it.wikipedia.org/wiki?curid=1054160", "title": "Farmaci antiinfiammatori non steroidei", "text": ""}
{"id": "1054165", "revid": "729019", "url": "https://it.wikipedia.org/wiki?curid=1054165", "title": "Strada statale 154 della Valle del Sangro", "text": "La ex strada statale 154 della Valle del Sangro (SS 154), ora parte della strada provinciale 119 Sangritana (SP 119) da Torino di Sangro Marina a Piane d'Archi e strada provinciale 113 Selva d'Altino-Piane d'Archi (SP 113) da Piane d'Archi a Selva d'Altino, \u00e8 una strada provinciale che percorre parte della valle scavata dal fiume Sangro.\nStoria.\nLa strada statale 154 venne istituita nel 1953 con il seguente percorso: \"Innesto con la SS. n. 84 presso la Selva di Altino - Innesto con la SS. n. 16 presso il ponte sul fiume Sangro.\"\nIn seguito alla costruzione della strada statale 652 di Fondo Valle Sangro, nel 1985 si decise di declassificarla a strada provinciale; dopo qualche anno la gestione \u00e8 quindi passata dall'ANAS alla Provincia di Chieti.\nPercorso.\nInizia nel comune di Torino di Sangro in localit\u00e0 Borgata Marina, dalla strada statale 16 Adriatica e, prima della costruzione della strada statale 652 di Fondo Valle Sangro, era l'arteria principale della valle omonima. Attraversa i territori comunali di Paglieta e di Perano, prima di giungere a Piane d'Archi dove incrocia la ex strada statale 558 Sangritana seconda. La strada devia quindi verso ovest, superando il fiume Sangro ed innesandosi sulla strada statale 84 Frentana in localit\u00e0 Selva d'Altino."}
{"id": "1054166", "revid": "1305772", "url": "https://it.wikipedia.org/wiki?curid=1054166", "title": "Fanny Marette", "text": "Arrestata dalla Gestapo a Parigi, dopo una breve detenzione in carcere, fu avviata assieme al marito Gilbert in Germania. Riusc\u00ec poi ad evadere dal lager Ravensbruck durante l'evacuazione del campo al sopraggiungere dell'armata sovietica. \nScampata in circostanze drammatiche alla camera a gas, dopo un'odissea di settimane - in marcia nel fango della Germania settentrionale e aiutata assieme alle sue pi\u00f9 fide compagne di reclusione da alcuni soldati francesi prigionieri di guerra - riusc\u00ec fortunosamente a rientrare in Francia e a riabbracciare i suoi cari. \nPubblicato una prima volta a Parigi nel 1964 dall'editore Robert Laffont, il libro-testimonianza per il quale \u00e8 conosciuta e ricordata ha avuto successive e molteplici traduzioni e ristampe. \nIn Italia \u00e8 stato pubblicato una prima volta nel 1979 dall'editore ginevrino Ferni con il titolo \"Ero il numero 47.177 - Dario di un'attrice deportata\". Con il titolo \"Schiave della Gestapo\" \u00e8 stato poi ristampato negli anni ottanta e novanta dalle case editrici Fratelli Melita della Spezia e da Libritalia."}
{"id": "1054167", "revid": "78273", "url": "https://it.wikipedia.org/wiki?curid=1054167", "title": "Coppa del mondo FIFA 2006", "text": ""}
{"id": "1054173", "revid": "583847", "url": "https://it.wikipedia.org/wiki?curid=1054173", "title": "Discografia dei Pantera", "text": "Questa che segue \u00e8 la lista di tutti i dischi pubblicati dalla band groove metal Pantera, dagli esordi fino a oggi."}
{"id": "1054176", "revid": "327773", "url": "https://it.wikipedia.org/wiki?curid=1054176", "title": "Diuretici", "text": "Diuretici sono tutti i farmaci che determinano un aumento della diuresi, cio\u00e8 della produzione di urina.\nVengono utilizzati in caso di edema, ipertensione, insufficienza cardiaca. Questi farmaci furono introdotti in terapia negli anni venti del secolo scorso, quando l'impiego dei mercuriali venne esteso dalla cura della sifilide al trattamento degli edemi, indipendentemente dalla loro patogenesi. Questi farmaci, derivati del mercurio, furono successivamente abbandonati a causa della loro tossicit\u00e0.\nA partire dagli anni quaranta, vennero introdotte altre classi di diuretici con propriet\u00e0 diverse e con differente meccanismo d'azione.\nUna leggera diuresi pu\u00f2 essere ottenuta con misure dietetiche. Il trattamento non pu\u00f2 prescindere da una dieta povera di cloruro di sodio. Nella fase di regressione degli edemi bisogna seguire attentamente la perdita di peso, che non deve superare il chilogrammo al giorno, e occorre assicurare una profilassi alla trombosi.\nUso clinico.\nIn medicina, i diuretici sono usati per trattare l'insufficienza cardiaca, la cirrosi epatica, l'ipertensione, l'avvelenamento da acqua e alcune malattie renali. Alcuni diuretici, come l'acetazolamide, aiutano a rendere l'urina pi\u00f9 alcalina e sono utili per aumentare l'escrezione di sostanze come l'aspirina in caso di sovradosaggio o avvelenamento. I diuretici sono spesso abusati da coloro che hanno disturbi alimentari, specialmente bulimici, nel tentativo di perdere peso.\nLe azioni antipertensive di alcuni diuretici (tiazidici e diuretici dell'ansa in particolare) sono indipendenti dal loro effetto diuretico.\nInsufficienza cardiaca.\nIn caso di insufficienza cardiaca:\nInsufficienza renale.\nIn caso di insufficienza renale o anche di sindrome nefrosica, si utilizzano principalmente i diuretici dell'ansa.\nCirrosi.\nIn situazioni di cirrosi, in partenza si pu\u00f2 usare lo spironolattone, che si pu\u00f2 rivelare sufficiente. Altrimenti si pu\u00f2 associare un altro diuretico (tiazidico se il rene \u00e8 funzionante, altrimenti un diuretico dell'ansa se il rene \u00e8 danneggiato).\nFamiglie farmacologiche.\nOggi i diuretici vengono correntemente classificati in base al sito d'azione a livello del nefrone.\nSi riescono ad individuare pertanto le seguenti classi, con i rispettivi tratti del neurone dove agiscono:\nTiazidici e analoghi.\nDeterminano un'eliminazione idrosalina (per questo i francesi li chiamano \"saluretiques\").\nBloccano il trasporto di NaCl nel tubulo contorto distale del rene, cosa che permette di eliminare il 15% di sodio filtrato dal glomerulo. Agiscono anche per una filtrazione glomerulare inferiore a 30 ml/min.\nComportano anche una perdita di potassio.\nLe sostanze di questa famiglia si differenziano per la loro durata d'azione, dalle 12-24 h dell'idroclorotiazide alle 48 h del clortalidone.\nDiuretici dell'ansa.\nBloccano il trasportatore Na+/K+/2Cl- nel ramo ascendente dell'ansa di Henle, cosa che permette di eliminare il 40% del sodio filtrato a livello glomerulare.\nLa furosemide \u00e8 attiva anche per filtrati inferiori a 5 ml/min.\nNel corso di un trattamento con diuretici dell'ansa, la loro attivit\u00e0 si pu\u00f2 ridurre a causa dell'aumento compensatorio del riassorbimento nei tubuli distali. Altre cause di resistenza a tali diuretici sono l'iponatriemia o l'uso di farmaci antinfiammatori non steroidei. Se esiste una resistenza, piuttosto che aumentare la dose del diuretico dell'ansa, \u00e8 meglio associare un tiazidico: questo permette un blocco sequenziale nel nefrone, che permette la ripresa della diuresi.\nA tal proposito \u00e8 opportuno sorvegliare la kaliemia e la magnesiemia e, nel caso, aumentare l'introito di tali sali.\nTutti i diuretici dell'ansa hanno un'azione rapida ma di durata relativamente corta.\nL'acido etacrinico, in particolare, presenta importanti effetti collaterali di tipo ototossico: tinnito, vertigini e perdita dell'udito.\nDiuretici risparmiatori di potassio.\nBloccano il riassorbimento di sodio e la secrezione di potassio, fatto, quest'ultimo, che risulta essere un importante effetto indesiderato delle due precedenti classi di diuretici.\nI risparmiatori di potassio hanno un effetto diuretico moderato e per tal motivo non sono usati in monoterapia, ma vengono associati a tiazidici.\nSono controindicati con gli ACE-inibitori per il pericolo di un'iperkaliemia.\nSi distinguono\nInibitori dell'anidrasi carbonica.\nAvendo un effetto diuretico molto meno efficace rispetto ai diuretici dell'ansa e ai tiazidici, questi farmaci (il cui capostipite \u00e8 l'acetazolamide), la cui azione principale \u00e8 quella di inibire l'enzima anidrasi carbonica a livello del tubulo prossimale renale, sono in uso per altre loro azioni farmacologiche: sono infatti impiegati nel trattamento cronico del glaucoma da soli o in associazione alla pilocarpina.\nL'acetozolamide si \u00e8 altres\u00ec mostrata efficace come farmaco antiepilettico (grande male e piccolo male), da sola o in associazione ad altri farmaci.\nDiuretici osmotici.\nSono sostanze idrofile che vengono filtrate attraverso il glomerulo renale trasportando per osmosi acqua nel liquido tubulare e che vengono successivamente riassorbite dai tubuli renali solo in minima quantit\u00e0. Tra di esse le pi\u00f9 importanti sono il mannitolo e l'urea. Provocano quindi soprattutto escrezione di acqua piuttosto che di ioni sodio: per questo motivo non trovano impiego contro la ritenzione di sodio.\nI diuretici osmotici sono indicati all'ingestione di sostanze tossiche o che possono dare insufficienza renale acuta ed altres\u00ec in corso di edema cerebrale.\nDiuretici mercuriali.\nSostanze inorganiche o metallorganiche a base di mercurio oggi non pi\u00f9 utilizzate a causa degli elevati effetti collaterali da intossicazione da sali di mercurio.\nMeccanismo d'azione.\nI diuretici sono strumenti di notevole importanza terapeutica. Innanzitutto, riducono efficacemente la pressione sanguigna. I diuretici dell'ansa e dei tiazidici sono secreti dal tubulo prossimale attraverso il trasportatore di anioni organici-1 ed esercitano la loro azione diuretica rispettivamente legandosi al cotrasportatore Na -K- 2Cl di tipo 2 nel ramo ascendente spesso e il cotrasportatore Na-Cl nel tubulo contorto distale. La classificazione dei diuretici comuni e dei loro meccanismi di azione \u00e8 la seguente:\nChimicamente, i diuretici sono un gruppo diversificato di composti che stimolano o inibiscono vari ormoni che si verificano naturalmente nel corpo per regolare la produzione di urina da parte dei reni.\nPoich\u00e9 un diuretico \u00e8 qualsiasi sostanza che promuove la produzione di urina, gli acquaretici che causano l'escrezione di acqua libera sono una sottoclasse. Ci\u00f2 include tutte le preparazioni acquose ipotoniche, tra cui acqua pura, t\u00e8 neri e verdi e t\u00e8 preparati con farmaci a base di erbe. Ogni dato farmaco a base di erbe includer\u00e0 una vasta gamma di composti derivati dalle piante, alcuni dei quali saranno farmaci attivi che possono anche avere un'azione diuretica indipendente.\nEffetti avversi.\nI principali effetti avversi dei diuretici sono ipovolemia, ipokaliemia, iperkaliemia, iponatremia, alcalosi metabolica, acidosi metabolica e iperuricemia."}
{"id": "1054177", "revid": "56818", "url": "https://it.wikipedia.org/wiki?curid=1054177", "title": "Diuretico", "text": ""}
{"id": "1054179", "revid": "123392607", "url": "https://it.wikipedia.org/wiki?curid=1054179", "title": "Anfiteatro Correa", "text": "L'anfiteatro Correa era un teatro di Roma, che oper\u00f2 dal 1780 al 1936. Noto pi\u00f9 semplicemente come Anfiteatro Corea, negli anni cambi\u00f2 il nome in \"Anfiteatro Umberto I\" e \"Teatro Augusteo\".\nStoria.\nL'Anfiteatro Correa fu edificato sui resti del mausoleo di Augusto in Campo Marzio per volere del marchese portoghese Vincenzo Mani Correa, che risiedeva in piazza San Lorenzo in Lucina ed era proprietario del palazzo costruito a ridosso del monumento, nonch\u00e9 dello stesso rudere imperiale.&lt;br&gt;Il nome \"Corea\" derivava dal dialetto romanesco, che ha la caratteristica di elidere il raddoppiamento consonantico \"r\", riducendolo a una sola consonante. L'uso cambi\u00f2 anche il cognome del marchese, che si chiam\u00f2 in seguito Corea.\nIl penultimo marchese fu Vincenzo, morto a Catanzaro il 16 luglio del 1921 per una grave infezione, lasciando un figlio molto piccolo.\nNello spazio interno del mausoleo era stato ricavato da molto tempo un giardino. Un affittuario di origini spagnole, Matas, lo attrezz\u00f2 con impalcature di legno creandovi un'arena circolare provvista di gradinate, destinata a spettacoli equestri, giostre di animali, cacce e giochi pirotecnici (detti all'epoca \"i fochetti\"), per una capacit\u00e0 complessiva tra mille e tremila spettatori. Il 3 luglio 1780 si svolse l'inaugurazione.\nNel 1802 l'anfiteatro venne acquisito dalla Camera Apostolica, che vi permise l'esecuzione di spettacoli circensi e di animali, da sempre assai cari al popolo romano.\nIl teatro, che si trovava all'aperto, fu dotato di un velario, realizzato nel 1826 dal Valadier. Un pomeriggio di fine agosto, fortunatamente prima che iniziasse lo spettacolo, il velario croll\u00f2 con e sugli operai che lo stavano approntando, uno dei quali, padre di cinque figli, mor\u00ec nell'incidente. Leone XII, allora regnante, volle personalmente decidere una punizione esemplare per i responsabili dell'incidente, e ce ne fu per tutti: a risarcimento della vedova furono inflitte penali a tutti gli architetti (mille scudi all'architetto Valadier ed altri 500 per ciascuno ai tre architetti che avrebbero dovuto sorvegliare l'esecuzione del lavoro); a risarcimento della Camera Apostolica, proprietaria del teatro, fu inflitta una multa di 100 scudi l'anno all'impresario per tutta la durata del contratto, da devolvere alla pia casa di Santa Galla; e infine al marchese Origo, che era il Conservatore capitolino addetto alla supervisione dell'opera, fu imposta la celebrazione a sue spese di \u00ab\"un triduo solenne alla Madonna d'Aracoeli, Avvocata del popolo romano\"\u00bb per ringraziarla del pericolo scampato dagli spettatori.\nDurante il breve pontificato di Pio VIII (1830 circa) gli spettacoli pirotecnici, di animali e di caccia furono aboliti per lasciare spazio al solo divertimento diurno, composto da esercizi ginnici e numeri da circo. Nel 1859 fu teatro, ad esempio, di uno dei primi voli romani in pallone aerostatico.\nDopo il 1870 l'anfiteatro fu acquistato dal conte Telfener, amministratore dei beni della famiglia reale (nonch\u00e9 proprietario di Villa Ada per un certo periodo). Questi gli cambi\u00f2 nome in \"Teatro Umberto I\" (a volte anche ricordato come \"Anfiteatro Umberto I\") in onore del re d'Italia; tuttavia, esso oper\u00f2 solo per alcuni anni, prima di cadere in disuso e venire utilizzato come cantiere per la posa dei materiali necessari alla costruzione del Vittoriano o come sede di eventi estemporanei (lo si ricorda come sede di una \"Fiera dei vini\" nel 1884).\nNel 1908, grazie all'interessamento dell'Accademia nazionale di Santa Cecilia, si svolse un'intensa opera di ristrutturazione e rifacimenti per trasformare il teatro in una struttura per concerti: il nuovo teatro prese il nome di \"Teatro Augusteo\" e fu inaugurato il 16 febbraio con un concerto diretto da Giuseppe Martucci.&lt;br&gt;Nel 1911 fu dotato di un grande organo a canne, costruito da Carlo Vegezzi-Bossi con 81 registri su quattro manuali e pedale. Nel teatro si tennero i concerti sinfonici dell'Accademia fino a quando iniziarono le demolizioni nel 1936.\nLe demolizioni e la riorganizzazione dello spazio attorno al mausoleo.\nLa vita del teatro ebbe fine sotto il fascismo: nel 1937 venne infatti realizzata la demolizione di tutta quella zona un tempo denominata \"Schiavonia\" (per la presenza della chiesa degli Schiavoni e di alcune case appartenenti alla loro congregazione), nel quadro della campagna mussoliniana di sventramenti del tessuto urbanistico rinascimentale di Roma, tendente a isolare i resti dei monumenti imperiali. La zona del mausoleo di Augusto fu perci\u00f2 completamente demolita, creandovi attorno il quadrilatero porticato di piazza Augusto imperatore su progetto dell'architetto Vittorio Ballio Morpurgo. Il progetto, di chiara matrice razionalista, prevedeva notevoli cubature di edifici nuovi con rivestimento in travertino, tra cui la teca dell\"'Ara Pacis\".\nDa allora il mausoleo di Augusto \u00e8 recintato ed \u00e8 stato chiuso al pubblico fino al 1\u00b0 marzo 2021, quando \u00e8 stato riaperto al pubblico. \nDopo le demolizioni la memoria del teatro \u00e8 rimasta nella toponomastica cittadina, che conserva ancora oggi il nome di \"via del Corea\" alla strada compresa tra via della Frezza e piazza Augusto imperatore."}
{"id": "1054180", "revid": "118834", "url": "https://it.wikipedia.org/wiki?curid=1054180", "title": "Anfiteatro Corea", "text": ""}
{"id": "1054186", "revid": "121224488", "url": "https://it.wikipedia.org/wiki?curid=1054186", "title": "Pereslavl'-Zalesskij", "text": "Pereslavl'-Zalesskij ( ovvero \"Pereslavl' oltre i boschi\"), \u00e8 una citt\u00e0 della Russia dell'Oblast' di Jaroslavl'. Originariamente indicata come \"Pereaslavl'\" fu denominata Pereslavl' dal XV secolo. Il paese \u00e8 situato sulle coste meridionali del lago Ple\u0161\u010deevo presso la foce del fiume Trube\u017e, a sudest del capoluogo Jaroslavl'; appartiene al cosiddetto Anello d'Oro ed \u00e8 capoluogo del Pereslavskij rajon.\nStoria.\nPereslavl'-Zalesskij fu fondata nel 1152 dal Principe Jurij Dolgorukij, il quale poco prima della propria morte cerc\u00f2 di farla diventare capitale dello Zales'e. Nel 1220 vi nacque Aleksandr Nevskij e tra il 1276 e il 1294 (ma non ininterrottamente), vi risiedette il figlio di questi Dimitri. In questo periodo, poich\u00e9 quest'ultimo deteneva il titolo di Principe di Vladimir, Pereslavl' fu di fatto la capitale del Principato di Vladimir-Suzdal, al quale giuravano fedelt\u00e0 le citt\u00e0 pi\u00f9 potenti della Rus'. Pereslavl' fu inoltre la capitale del Principato di Pereslavl' (da non confondere con il Principato di Perejaslavl situato nel territorio della moderna Ucraina) tra il 1175 e il 1302, anno in cui fu annessa dal Granducato di Mosca. Tra il XIII e il XV secolo l'abitato fu devastato diverse volte dalle truppe mongole. Tra il 1611 e il 1612 sub\u00ec l'occupazione polacca. Negli anni che vanno dal 1688 al 1693, Pietro il Grande costru\u00ec per il proprio divertimento la famosa \"flottiglia bizzarra\" nel lago Ple\u0161\u010deevo, considerata l'antenata di quella che sar\u00e0 la futura flotta russa.\nNel 1708, Pereslavl'-Zalesskij divenne parte del Governatorato di Mosca e dal 1755 della provincia di Vladimir. Nel 1894, Lenin scrisse nel vicino villaggio di Gorki la sua opera intitolata \"Chi sono gli 'amici del popolo' e come combattono la socialdemocrazia?\" per mezzo di un poligrafo. Negli anni 1919\u20131920 e 1941\u20131943, Dmitrij Kardovskij, famoso artista sovietico, visse e cre\u00f2 a Pereslavl'-Zalesskij.\nIl paese \u00e8 inoltre noto per i suoi monumenti storici, quali:\nEconomia.\nNella citt\u00e0 sono presenti industrie chimiche, tessili e di assemblaggio di macchinari industriali. Grande importanza ha anche l'industria alimentare (pane, formaggio) e del tabacco. La citt\u00e0 ospita al proprio interno un'universit\u00e0 e, nel vicino villaggio di Veskovo, l'Accademia delle Scienze Russa.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1054187", "revid": "56818", "url": "https://it.wikipedia.org/wiki?curid=1054187", "title": "Glicosidi cardiotonici", "text": ""}
{"id": "1054191", "revid": "71155", "url": "https://it.wikipedia.org/wiki?curid=1054191", "title": "Discografia dei Manowar", "text": "Discografia.\nQuesta che segue \u00e8 la lista di tutti i dischi pubblicati dalla band metal Manowar, dagli esordi fino a oggi."}
{"id": "1054192", "revid": "1745361", "url": "https://it.wikipedia.org/wiki?curid=1054192", "title": "Aisha (disambigua)", "text": ""}
{"id": "1054195", "revid": "36426", "url": "https://it.wikipedia.org/wiki?curid=1054195", "title": "Piazza dell'Unit\u00e0 italiana", "text": ""}
{"id": "1054200", "revid": "21583", "url": "https://it.wikipedia.org/wiki?curid=1054200", "title": "Remy Buxaplenty", "text": ""}
{"id": "1054208", "revid": "339392", "url": "https://it.wikipedia.org/wiki?curid=1054208", "title": "NEC Nijmegen", "text": ""}
{"id": "1054212", "revid": "7336", "url": "https://it.wikipedia.org/wiki?curid=1054212", "title": "Living Theater", "text": ""}
{"id": "1054213", "revid": "7336", "url": "https://it.wikipedia.org/wiki?curid=1054213", "title": "Living theater", "text": ""}
{"id": "1054214", "revid": "7336", "url": "https://it.wikipedia.org/wiki?curid=1054214", "title": "The Living Theatre", "text": ""}
{"id": "1054217", "revid": "92920", "url": "https://it.wikipedia.org/wiki?curid=1054217", "title": "Encores EP", "text": ""}
{"id": "1054220", "revid": "1898155", "url": "https://it.wikipedia.org/wiki?curid=1054220", "title": "Serie A 1941-1942 (pallacanestro maschile)", "text": "Il campionato italiano maschile di pallacanestro 1941-1942 rappresenta la ventiduesima edizione del massimo campionato italiano di pallacanestro. Il campionato \u00e8 un girone all'italiana, con partite d'andata e ritorno. La vittoria vale due punti ed \u00e8 previsto il pareggio, che vale un punto.\nIl numero delle squadre della massima divisione viene aumentato a dodici: dalla Serie B salgono GUF Roma e CRDA Monfalcone e SS Parioli muta denominazione in Mussolini Roma.\nLa Reyer Venezia vince il suo primo scudetto, portando per la prima volta il titolo di campione d'Italia in Veneto. I campioni uscenti della Ginnastica Triestina si fermano al quarto posto, mentre la seconda piazza va ai romani della Mussolini (ex Parioli) e la terza alla Virtus Bologna. \nClassifica.\nIl GUF Roma si ritira dal campionato dopo la 20\u00aa giornata, in base al regolamento dell'epoca sono stati considerati validi ai fini della classifica solo i risultati del girone di andata"}
{"id": "1054222", "revid": "1318658", "url": "https://it.wikipedia.org/wiki?curid=1054222", "title": "Zahira Berrezouga", "text": "Dal 2004 al 2015 ha interpretato il personaggio di Strega Varana alla Melevisione su Rai 3 e Rai YoYo.\nBiografia.\nSi forma artisticamente a Moncalieri e Torino, tra il 1997 e il 2002, studiando dal doppiaggio alla recitazione teatrale, passando per la danza e il canto. Nel frattempo partecipa a spettacoli di teatro per ragazzi e realizza svariati laboratori teatrali nelle scuole. Nel 2002 fonda assieme ad altri attori l'associazione \"Officina per la scena\" che mette in scena \"Don Juan\" di Moli\u00e8re e \"Il Pellicano\" di Strindberg.\nNel 2003 con il \"Laboratorio Permanente sulla Commedia dell'Arte\", nato dalla collaborazione tra Santibriganti Teatro e Teatro del Frizzio, partecipa alla produzione \"La commedia della pazzia\" che viene ospitata al Festival Europeo di Tarragona e a quello di Avignone. Nello stesso anno viene assunta in Rai per interpretare il personaggio della malvagia Strega Varana nella popolare trasmissione per bambini Melevisione, ruolo che interpreta fino alla conclusione della stessa nel 2015. Nel corso degli anni, Berrezouga prese parte anche agli spettacoli teatrali su pi\u00e8ce originale realizzati dagli autori della Melevisione e portati in tourn\u00e9e in tutta Italia."}
{"id": "1054223", "revid": "767487", "url": "https://it.wikipedia.org/wiki?curid=1054223", "title": "Keith (film)", "text": "Keith \u00e8 un film del 2008 diretto da Todd Kessler, e interpretato da Jesse McCartney.\nTrama.\nNatalie ha 17 anni, intelligente, determinata ed ha successo in tutto.\nLa sua vita \u00e8 stata programmata dai suoi genitori.\nQuando Keith entra a far parte della sua vita, mette in discussione il modo in cui lei ha condotto la sua esistenza finora e mostra il suo odio nei confronti del sistema in cui lei \u00e8 rinchiusa. Keith e Natalie fanno amicizia, lui aiuta Natalie ad aprirsi ma di s\u00e9 d\u00e0 pochissime informazioni e Natalie non capisce il motivo. La ragazza cerca di tenere lontano Keith con la mente, ma con il cuore non riesce a stargli lontana.\nQuando Keith sparisce Natalie lo cerca disperatamente; in seguito, la ragazza scoprir\u00e0 che il ragazzo ha un tumore."}
{"id": "1054225", "revid": "121395855", "url": "https://it.wikipedia.org/wiki?curid=1054225", "title": "Emergency on Planet Earth", "text": "Emergency on Planet Earth \u00e8 l'album di debutto dei Jamiroquai.\nIl disco.\nQuesto album mescola e sovrappone dei forti elementi funk con il genere acid jazz, con testi che affrontano temi ecologisti e sociali. Dall'album sono stati tratti, tra gli altri, i singoli \"Too Young to Die\" e \"Blow Your Mind\"."}
{"id": "1054227", "revid": "120654367", "url": "https://it.wikipedia.org/wiki?curid=1054227", "title": "Nelle pieghe del tempo", "text": "Nelle pieghe del tempo (\"A Wrinkle in Time\") \u00e8 un romanzo science fantasy per ragazzi di Madeleine L'Engle, scritto tra il 1959 e il 1960 e pubblicato nel 1963, dopo essere stato respinto da almeno 26 editori perch\u00e9 era, secondo la stessa L'Engle, \"troppo diverso\". Il libro vinse i premi Newbery Medal, Sequoyah Book Award e Lewis Carroll Shelf Award, e fu candidato all'Hans Christian Andersen Award. Questo \u00e8 il primo di una serie di otto libri sulle famiglie Murry e O'Keefe.\nDal romanzo \u00e8 stato liberamente tratto un adattamento televisivo del 2003, \"Viaggio nel mondo che non c'\u00e8\" (\"A Wrinkle in Time\").\nTrama.\nMeg Murry, una ragazza di quattordici anni, \u00e8 considerata dai suoi coetanei e dai suoi insegnanti una ragazza irascibile e stupida; a scuola non si inserisce bene. La sua famiglia, che riconosce i suoi problemi come una mancanza di maturit\u00e0 emozionale, ma la considera anche capace di grandi cose, \u00e8 composta dalla sua bellissima madre scienziata Katherine, da suo padre Alexander, anch'egli scienziato (scomparso misteriosamente), dal fratello di cinque anni Charles Wallace Murry (un super genio in erba) e da Sandy e Dennys Murry, i due gemelli atleti di dieci anni.\nIl libro inizia con la famosa frase \"Era una notte buia e tempestosa\" (un'allusione alle parole di apertura del romanzo \"Paul Clifford\", scritto da Edward Bulwer-Lytton nel 1830). Dopo un'altra brutta giornata di scuola, non riuscendo a dormire, Meg si ritrova con il fratello Charles e la madre in cucina a bere latte. Vedono nel cortile una strana vecchia signora che sembra essersi persa, la fanno entrare per scaldarsi perch\u00e9 nevica: conoscono cos\u00ec la signora Cos\u00e8, una donna eccentrica, venuta ad abitare da poco in una casa vicina, con la quale Charles aveva gi\u00e0 fatto conoscenza. Dopo essersi asciugata i piedi e dopo aver fatto uno spuntino di mezzanotte con Charles, Meg e la loro madre, la signora Cos\u00e8 inizia a dire ad una gi\u00e0 perplessa Katherine Murry che \"esiste davvero una cosa tipo il \"tesseratto\"\". Subito dopo, Meg e Charles incontrano un ragazzo di nome Calvin O'Keefe, anche lui dotato di un'intelligenza molto pronta e sveglia: \u00e8 un ragazzo di ceto sociale elevato che, sebbene sia uno stereotipo del \"grande ragazzo del campus\", risulta entusiasta di unirsi ai ragazzi per incontrare la signora Cos\u00e8 e le sue ugualmente eccentriche amiche, la signora Chi e la signora Quale.\nCos\u00e8, Chi e Quale risultano essere creature trascendentali che trasportano Meg, Charles Wallace e Calvin per le galassie con il tesseratto, che viene definito come uno strumento in grado di \"piegare\" il tessuto dello spazio e del tempo. Le tre signore rivelano ai ragazzi che la galassia sta per essere conquistata da una nuvola oscura, che \u00e8 la visibile manifestazione del male. Il padre scomparso di Meg stava lavorando a un progetto segreto del governo con lo scopo di ottenere un sistema per viaggiare pi\u00f9 veloce della luce attraverso il tesseratto quando accidentalmente \u00e8 finito su Camazotz, un pianeta alieno che sta all'interno della nuvola del male. I ragazzi scoprono anche che la Terra \u00e8 parzialmente coperta dall'oscurit\u00e0, sebbene grandi figure religiose, filosofi, artisti stiano combattendo contro di essa. Oltre a ci\u00f2, si scopre che la signora Cos\u00e8 era una stella che ha smesso di essere tale per salvare la Terra dal controllo dell'oscurit\u00e0. I ragazzi giungono a Camazotz e salvano il padre di Meg che \u00e8 stato imprigionato da un malvagio cervello senza corpo con potenti poteri telepatici, che gli abitanti di Camazotz chiamano LUI. Charles Wallace \u00e8 mentalmente chiamato da LUI, ed \u00e8 lasciato indietro quando gli altri scappano facendo un tesseratto attraverso la Cosa Nera. A questo punto, arrivano su di un pianeta abitato da bestie prive della vista, ma dotate di intelligenza. Dopo un breve periodo di recupero, Meg viene rimandata su Camazotz da sola, essendole stato detto che \u00e8 l'unica ad avere il potere per salvare Charles Wallace. Confrontandosi con LUI, Meg si rende conto che pu\u00f2 liberare suo fratello solo amandolo intensamente, perch\u00e9 l'amore \u00e8 un'emozione che LUI, nella sua malvagit\u00e0, non pu\u00f2 capire, cos\u00ec Charles Wallace viene liberato e tutti ritornano sulla Terra.\nLuoghi.\nLe prime scene del romanzo hanno luogo in un piccolo centro abitato dal nome ignoto che l'ultimo libro della saga (\"An Acceptable Time\") localizza nel Connecticut. La fattoria dei Murry ha quasi duecento anni, e si trova nelle vicinanze di un osservatorio astronomico.\nMeg, Calvin e Charles Wallace viaggiano per altri pianeti; quelli di cui vengono dati i nomi includono i seguenti:\nSi fermano anche per un breve periodo su un pianeta bidimensionale senza nome nella Cintura di Orione, il secondo dove ha la casa la Medium Felice."}
{"id": "1054235", "revid": "92719", "url": "https://it.wikipedia.org/wiki?curid=1054235", "title": "Gallo rosso", "text": ""}
{"id": "1054236", "revid": "21880", "url": "https://it.wikipedia.org/wiki?curid=1054236", "title": "Gallo dello Sri Lanka", "text": ""}
{"id": "1054237", "revid": "92719", "url": "https://it.wikipedia.org/wiki?curid=1054237", "title": "Gallo grigio", "text": ""}
{"id": "1054239", "revid": "767487", "url": "https://it.wikipedia.org/wiki?curid=1054239", "title": "Art Garfunkel", "text": "Biografia.\nPrimi anni.\nArthur Ira Garfunkel \u00e8 nato a Forest Hills, nel \"borough\" newyorkese di Queens, da famiglia di origine ebrea rumena.\nIncontra il suo futuro compagno di duo, Paul Simon, alle scuole elementari. Tra il 1956 e il 1962, i due si esibiscono con il nome di Tom &amp; Jerry. Garfunkel, il cui nome d'arte completo dell'epoca era \"Tom Graph\", aveva scelto il singolare appellativo per la sua passione di seguire sui grafici la posizione delle canzoni nelle classifiche di vendita. Garfunkel si iscrive alla Columbia University nei primi anni sessanta, dove si unisce ai Kingsmen, un gruppo vocale di soli uomini, e diventa membro della \"fraternity\" universitaria Alpha Epsilon Pi. Nel 1962 Garfunkel consegue la laurea in discipline artistiche, la specializzazione in Storia dell'arte, a cui seguir\u00e0 un master universitario in Matematica.\nNel 1963 il duo con Simon si ricostituisce definitivamente con il nome di Simon &amp; Garfunkel e, ad ottobre del 1964, pubblica il suo primo album, \"Wednesday Morning, 3 A.M.\" con la Columbia Records. La critica verso l'album non \u00e8 positiva, e dopo l'incisione il duo si separa ancora una volta. L'anno successivo il loro produttore Tom Wilson decide di estrarre la canzone \"The Sound of Silence\" dal disco, rieditarla con una base di strumenti elettrici, e pubblicarla come singolo, che finisce inaspettatamente al primo posto della classifica di Billboard. I due, ormai entrati a far parte degli artisti pi\u00f9 famosi degli anni sessanta, si riuniscono e nei successivi cinque anni incidono cinque album in studio. Tuttavia, a causa delle divergenze circa la carriera e delle differenze caratteriali, Simon and Garfunkel si separano ancora nel 1970 dopo la pubblicazione del loro album pi\u00f9 famoso ed acclamato, \"Bridge over Troubled Water\".\nCarriera solista.\nNegli anni settanta, Garfunkel pubblica qualche album solista e, pur non raggiungendo le vette raggiunte con Simon, ottiene un buon successo con brani come \"I Only Have Eyes For You\" (scritta originariamente nel 1934 Harry Warren) e \"Bright Eyes\" (entrambi finiti al numero 1 della classifica inglese dei singoli), e \"All I Know\" (che raggiunge il numero 9 negli USA). Una versione di \"Bright Eyes\" entra a far parte della colonna sonora del film d'animazione \"La collina dei conigli\".\nNel frattempo recita in alcuni film tra cui \"Comma 22\" e \"Conoscenza carnale\" (1971) con Jack Nicholson, Candice Bergen, e Ann-Margret.\nIn seguito alle insoddisfacenti vendite dell'album del 1981 \"Scissors Cut\", Garfunkel si riunisce nuovamente a Paul Simon per il famoso concerto a Central Park. Il tour che segue va bene dal punto di vista musicale, ma porta nuove incomprensioni e litigi, compreso quello che porta Paul Simon a escludere la voce di Art dal nuovo album che, precedentemente annunciato come nuovo album del duo, viene pubblicato come album solista di Paul Simon con il titolo di \"Hearts and Bones\", e la motivazione ufficiale che ne viene data \u00e8 che le canzoni contenute nel lavoro per Paul Simon sono troppo personali. Dopo l'episodio Garfunkel lascia la scena musicale fino al 1988, quando incide l'album \"Lefty\". La critica dimostra di non apprezzare particolarmente nessuno di questi album solisti del duo, e Garfunkel non pubblica nient'altro fino a \"Up 'til Now\" del 1993. Forse la sua migliore pubblicazione \u00e8 il live del 1996 \"Across America\", registrato dal vivo alla \"registry hall\" di Ellis Island. Nel concerto sono presenti numerosi artisti ospiti, tra i quali James Taylor, la moglie di Garfunkel, Kim, e suo figlio James Arthur.\nGarfunkel ha cantato anche la sigla della serie televisiva del 1991 \"Oltre il ponte\", nonch\u00e9 \"The Ballad of Buster Baxter\" nel 1998 per un episodio del cartone animato Arthur della rete televisiva PBS Kids.\nPeriodo recente.\nNel 2003, Garfunkel debutta come cantautore con l'apprezzato album \"Everything Waits to Be Noticed\". Scritto in collaborazione con i cantanti-cantautori Maia Sharp e Buddy Mondlock, l'album ad oggi rappresenta una delle migliori performance soliste di Garfunkel e contiene diverse canzoni che in origine erano poesie scritte da lui. \"Everything Waits to Be Noticed\" viene considerato il suo primo vero sforzo creativo nella scrittura di canzoni dai tempi del duo Tom and Jerry (in cui militava in giovent\u00f9 con Paul Simon).\nNel 2003, Art Garfunkel e Paul Simon si riuniscono ancora mettendo da parte le divergenze una volta per tutte. Il tour mondiale che segue nel 2003 e 2004 \u00e8 finalmente sereno oltre che di grande successo. In seguito al tour ognuno riprende la sua carriera solista.\nGarfunkel torna a far parlare di s\u00e9 all'inizio del 2004 quando viene arrestato per possesso di cannabis.\nL'unico inedito della compilation \"The Art Garfunkel Album\" del 1984, il brano \"Sometimes When I'm Dreaming\" (scritto da Mike Batt), viene ripreso nel 2005 dalla ex componente degli ABBA Agnetha F\u00e4ltskog sull'album che segna il suo ritorno alle scene intitolato \"My Colouring Book\".\nNell'agosto del 2005, Garfunkel viene accusato per la seconda volta di possesso di cannabis quando un agente di polizia trova uno spinello nel portacenere della sua macchina mentre si trova nello stato di New York.\nNel 2006, Garfunkel firma per la Rhino Records con cui il 30 gennaio 2007 pubblica in America il primo album intitolato \"Some Enchanted Evening\". A fine febbraio 2007 nel corso di un'intervista con la televisione tedesca per la promozione del disco esprime interesse per un'eventuale riunione con Paul Simon per un nuovo album.\nA causa di un problema alle corde vocali nel 2010 non ha potuto cantare per un anno."}
{"id": "1054240", "revid": "92719", "url": "https://it.wikipedia.org/wiki?curid=1054240", "title": "Gallo verde", "text": ""}
{"id": "1054242", "revid": "3732", "url": "https://it.wikipedia.org/wiki?curid=1054242", "title": "Serie A 1942-1943 (pallacanestro maschile)", "text": "Il campionato italiano maschile di pallacanestro 1942-1943 rappresenta la ventitreesima edizione del massimo campionato italiano di pallacanestro.\nIl campionato \u00e8 un girone all'italiana di dodici squadre, con partite d'andata e ritorno. La vittoria vale 2 punti, la sconfitta 0 ed \u00e8 previsto il pareggio che vale 1 punto.\nLa Reyer Venezia vince il suo secondo scudetto consecutivo: ancora una volta alle sue spalle si classificano Virtus Bologna (2\u00b0) e Mussolini Roma. Il GUF Palermo, neopromosso, deve rinunciare al campionato dopo la prima giornata a causa della seconda guerra mondiale; la seconda retrocessa \u00e8 il GUF Pavia.\nDopo l'Armistizio del 8 settembre 1943 e la caduta del regime, tutti i G.U.F. vengono soppressi e l'attivit\u00e0 sportiva a livello nazionale viene sospesa. Pertanto tutte le societ\u00e0 emanazione diretta dei G.U.F. automaticamente perdono il diritto sportivo, che in ogni caso di fatto perder\u00e0 valore in generale. Infatti, con la ripresa delle attivit\u00e0 e dei campionati nella stagione 1945/46, per due stagioni, le categorie FIP classiche (Serie A e Serie B) rimarranno accantonate per essere sostituite da tornei a \"serie unica\" e fasi regionali, interregionali di qualificazione e finali di classificazione. Inoltre molte societ\u00e0 in questa fase di transizione, mutarono pure denominazione ovvero molte furono sciolte e ricostituite \"ex novo\". In pratica, alla ripresa rimasero attive solo quattro societ\u00e0 delle dodici partecipanti alla massima serie.\nClassifica.\n tutte societ\u00e0 che cessarono l'attivit\u00e0 a fine stagione 1942/43"}
{"id": "1054244", "revid": "834", "url": "https://it.wikipedia.org/wiki?curid=1054244", "title": "The Good Shepherd", "text": ""}
{"id": "1054247", "revid": "74801", "url": "https://it.wikipedia.org/wiki?curid=1054247", "title": "Fagersta (comune)", "text": "Fagersta \u00e8 un comune svedese di abitanti, situato nella contea di V\u00e4stmanland. Il suo capoluogo \u00e8 la citt\u00e0 omonima.\nMonumenti e luoghi d'interesse.\nLa Torre di sorveglianza dello spazio aereo di Fagersta, ostruita per la sorveglianza dello spazio aereo durante la seconda guerra mondiale."}
{"id": "1054250", "revid": "1543377", "url": "https://it.wikipedia.org/wiki?curid=1054250", "title": "Passione (psicologia)", "text": "La passione (dal greco \u03c0\u03ac\u03c3\u03c7\u03c9 \"soffrire, da agire\" e dal tardo latino \"passio\" \"passione; sofferenza\") \u00e8 un sentimento di intenso entusiasmo o desiderio irresistibile per qualcuno o qualcosa. La passione pu\u00f2 variare dall'entusiasmo o dall'ammirazione per un'idea, una proposta o una causa; al godimento entusiastico di un interesse o di un'attivit\u00e0; a forte attrazione, eccitazione o emozione nei confronti di una persona. \u00c8 particolarmente usato nel contesto del romanticismo o del desiderio sessuale, sebbene generalmente implichi un'emozione pi\u00f9 profonda o pi\u00f9 avvolgente di quella implicita nel termine \"lussuria\".\nDenis Diderot descrive le passioni come \"inclinazioni, desideri e avversioni portate a un certo grado di intensit\u00e0, combinate con una sensazione indistinta di piacere o dolore, causate o accompagnate da un movimento irregolare del sangue e degli spiriti animali, sono ci\u00f2 che chiamiamo passioni. Possono essere cos\u00ec forti da inibire qualsiasi pratica della libert\u00e0 personale, uno stato in cui l'anima \u00e8 in un certo senso resa passiva, da cui il nome di passioni. Questa inclinazione o cosiddetta disposizione dell'anima, nasce dall'opinione che noi sosteniamo che un grande bene o un grande male \u00e8 contenuto in un oggetto che in se stesso suscita passione \".\nDiderot scompone ulteriormente il piacere e il dolore, che considera i principi guida della passione, in quattro categorie principali:\nLe moderne psicologie pop e i datori di lavoro tendono a favorire e persino incoraggiare l'espressione di una \"passione\"; le generazioni precedenti a volte hanno espresso punti di vista pi\u00f9 sfumati.\nLa psicoanalisi ha introdotto un nuovo punto di vista, non pi\u00f9 filosofico, sulle passioni considerandole nell'ambito di un meccanismo di repressione-liberazione delle pulsioni. In ambito psicoanalitico, secondo Freud la passione basilare da cui dipende l'azione dell'uomo prende il nome di libido.\nIl concetto nella sua accezione moderna non si riferisce soltanto all'amore romantico, ma pi\u00f9 in generale alla motivazione e al piacere risultante dallo svolgere un'attivit\u00e0 (lavoro, hobby, ecc.)\nStoria del concetto.\nIl concetto di passione \u00e8 stato storicamente associato a quello di emozione, o di emozione violenta, ed \u00e8 stato pertanto contrapposto a quello di razionalit\u00e0. I filosofi stoici come Epitteto hanno sottolineato che il campo di studio \"di capitale importanza e il pi\u00f9 urgente \u00e8 l'ambito concernente le affezioni; ... sconvolgimenti, insuccessi, infelicit\u00e0... affezioni per le quali non siamo pi\u00f9 in grado neppure di ascoltare la ragione.\". La tradizione stoica \u00e8 ancora alla base della richiesta di Amleto: \"Dammi quell'uomo che non \u00e8 lo schiavo della passione, e lo indosser\u00f2 nel profondo del mio cuore\", o il lamento di Erasmo che \"Giove ha conferito molta pi\u00f9 passione che ragione - potresti calcolare il rapporto come 24 a uno \". Fu solo con il movimento romantico che una valorizzazione della passione sulla ragione prese piede nella tradizione occidentale: \"pi\u00f9 passione c'\u00e8, migliore \u00e8 la poesia\".\nIn psicologia, l'elaborazione del concetto di intelligenza emotiva ha avuto l'obbiettivo di trovare una sintesi delle due forze, qualcosa che \"capovolga la vecchia comprensione della tensione tra ragione e sentimento: non \u00e8 che vogliamo eliminare l'emozione e mettere la ragione in il suo posto, come aveva voluto Erasmo, ma trovare invece l'equilibrio intelligente dei due \".\nIl neurologo Antonio Damasio ha studiato ci\u00f2 che \u00e8 succede quando qualche evento \"rompe i legami tra i centri inferiori del cervello emotivo ... e le capacit\u00e0 di pensiero della neocorteccia\". Egli scopr\u00ec che mentre \"le emozioni e i sentimenti possono causare il caos nei processi di ragionamento ... l'assenza di emozioni e sentimenti non \u00e8 meno dannosa\", e fu portato alla \"posizione controintuitiva per cui i sentimenti sono tipicamente indispensabili per decisioni razionali \". Le passioni, ha concluso, \"hanno voce in capitolo su come il resto del cervello e la cognizione si occupano dei loro affari. La loro influenza \u00e8 immensa ... [fornendo] un quadro di riferimento - al contrario dell'errore di Cartesio ... l'idea cartesiana di una mente disincarnata \".\nAmore passionale.\nUna tensione o dialettica tra matrimonio e passione pu\u00f2 essere fatta risalire nella societ\u00e0 occidentale almeno fino al Medioevo e l'emergere del culto dell'amore cortese. Denis de Rougemont ha sostenuto che \"fin dalle sue origini nel XII secolo, l'amore passionale \u00e8 stato costituito in opposizione al matrimonio\". Stacey Oliker scrive che mentre \"il puritanesimo ha preparato il terreno per un'ideologia dell'amore coniugale prescrivendo l'amore nel matrimonio\", solo dal diciottesimo secolo \"l'ideologia dell'amore romantico ha risolto l'antagonismo puritano tra passione e ragione\" in un contesto coniugale. D'altro canto, San Paolo parlava dell'amare la propria moglie in Efesini 5.\nNel 1986 le psicologhe Elaine Hatfield e Susan Sprecher hanno redatto una scala di intensit\u00e0 dell'amore passionale (Passionate Love Scale) in base a quindici aspetti della relazione.\nPassioni intellettuali.\nGeorge Bernard Shaw \"insiste sul fatto che ci sono passioni molto pi\u00f9 eccitanti di quelle fisiche ... 'passione intellettuale, passione matematica, passione per la scoperta e l'esplorazione: la pi\u00f9 potente di tutte le passioni'\". Il suo contemporaneo, Sigmund Freud, sosteneva una continuit\u00e0 (non un contrasto) tra le due dimensioni, fisica e intellettuale, delle passioni, e lodava il modo in cui \"Leonardo aveva energicamente sublimato le sue passioni sessuali nella passione per la ricerca scientifica indipendente\".\nPassione come motivazione al lavoro.\nEsistono diversi motivi per cui le persone sono motivate in un'occupazione. Questi possono includere una passione per l'occupazione, per un'azienda o per un'attivit\u00e0. In una ricerca, quando i manager o i professionisti canadesi si dichiarano appassionati della propria occupazione, tendono ad essere meno ossessivi nei confronti del loro comportamento durante il loro lavoro, con conseguente maggiore lavoro svolto e maggiore soddisfazione lavorativa. Questi stessi individui hanno livelli pi\u00f9 alti di benessere psicologico. Quando le persone apprezzano veramente la loro professione e sono motivate dalla loro passione, tendono ad essere pi\u00f9 soddisfatte del loro lavoro e pi\u00f9 psicologicamente sane. Quando i manager o i professionisti non sono soddisfatti della propria professione, tendono anche a essere insoddisfatti delle relazioni familiari e a provare angoscia psicologica. Altre ragioni per cui le persone sono pi\u00f9 soddisfatte quando sono motivate dalla loro passione per la loro occupazione includono gli effetti di motivazioni intrinseche ed esterne. Quando manager o professionisti canadesi fanno un lavoro per soddisfare gli altri, tendono ad avere livelli pi\u00f9 bassi di soddisfazione e salute psicologica. Inoltre, questi stessi individui hanno dimostrato di essere motivati da diverse credenze e paure riguardanti altre persone. In terzo luogo, sebbene alcuni individui credano che non si debbano lavorare ore straordinarie, molti lo fanno per la loro passione per l'occupazione. D'altra parte, ci\u00f2 pu\u00f2 anche mettere a dura prova le relazioni familiari e le amicizie.\nPiacere per il lavoro e dipendenza dal lavoro.\nEsistono diverse componenti che si qualificano come ragioni per considerare un individuo come dipendente dal lavoro (o \"workaholic\"). Burke &amp; Fiksenbaum si riferiscono a Spence and Robbins (1992) esaminando due delle tre componenti che sono usate per misurare la dipendenza dal lavoro. Queste includono il sentirsi spinti al lavoro a causa della pressione interiore o dal piacere per il lavoro. Entrambe influenzano un individuo in modo diverso e ognuna ha esiti diversi. Innanzitutto, il godimento del lavoro porta a risultati di lavoro pi\u00f9 positivi e non \u00e8 correlato agli indicatori di salute. La pressione interna, d'altra parte, \u00e8 negativamente correlata ai risultati del lavoro ed \u00e8 stata negativamente correlata alle misure di salute psicologica. Burke &amp; Fiksenbaum fanno inoltre riferimento a Graves et al. (2006) nell'esaminare ulteriormente queste due componenti. Il piacere del lavoro e la pressione interna sono stati testati rispetto alla valutazione delle prestazioni. Il primo \u00e8 positivamente correlato alle valutazioni delle prestazioni, mentre la seconda interferisce con gli aspetti del godimento del lavoro che migliorano le prestazioni. Burke &amp; Fiksenbaum si riferiscono a Virick e Baruch (2007) quando spiegano come queste due componenti della dipendenza da lavoro influenzano la soddisfazione della vita. Non sorprende che la pressione interiore abbassi l'equilibrio tra vita lavorativa e soddisfazione della vita, ma migliora le prestazioni delle persone durante la loro occupazione, mentre il piacere del lavoro porta a un equilibrio positivo tra le due. I ricercatori indicano diversi modelli di correlazioni tra questi due componenti. Questi modelli includono antecedenti e conseguenze. Le due componenti offrono motivazioni o orientamenti diversi al lavoro, che ne determinano gli effetti sul lavoro e sul benessere. Le pressioni interne ostacolano le prestazioni, mentre il piacere del lavoro migliora le prestazioni. Le pressioni interne del workaholic hanno caratteristiche come persistenza, rigidit\u00e0, perfezionismo e livelli elevati di stress lavorativo. Questa componente \u00e8 anche associata a lavorare di pi\u00f9, ma non in modo pi\u00f9 intelligente. Su una nota pi\u00f9 positiva, le persone che amano il proprio lavoro avranno livelli pi\u00f9 elevati di prestazioni per diversi motivi. Questi includono creativit\u00e0, fiducia nei loro colleghi e riduzione dei livelli di stress.\nBurke e Fiksenbaum si riferiscono a Schaufeli, Taris e Bakker (2007) nel fare una distinzione tra un buon maniaco del lavoro e un cattivo maniaco del lavoro. Un buon maniaco del lavoro otterr\u00e0 un punteggio pi\u00f9 alto nelle misure di impegno lavorativo e un cattivo maniaco del lavoro otterr\u00e0 un punteggio pi\u00f9 alto nelle misure di \"burnout\". Essi suggeriscono anche perch\u00e9: alcune persone lavorano perch\u00e9 sono soddisfatte, coinvolte e perch\u00e9 amano mettersi alla prova. D'altra parte, il tipo opposto lavora duro perch\u00e9 dipendente dal lavoro; in questo caso l'occupazione contribuisce alla ricerca di un'identit\u00e0 e di uno scopo.\nPassione e hobby.\nGli hobby richiedono un certo livello di passione. Cantanti, atleti, ballerini, artisti e molti altri descrivono la loro emozione per il loro hobby come una passione. Anche se questa potrebbe essere l'emozione che provano, la passione serve come motivazione per dedicarsi in modo continuo a un'attivit\u00e0. \u00c8 stato proposto un modello per spiegare i diversi tipi di passione che contribuiscono a impegnarsi in un'attivit\u00e0.\nSecondo i ricercatori che hanno testato questo modello, \"Un modello dualistico in cui la passione \u00e8 definita come una forte inclinazione o desiderio verso un'attivit\u00e0 auto-definita che piace (o addirittura si ama), che si trova importante (alta valutazione), e in quale si investe tempo ed energia \", esistono due tipi di passione. Il primo tipo di passione \u00e8 la passione armoniosa.\n\"Una passione armoniosa si riferisce a un forte desiderio di impegnarsi nell'attivit\u00e0 che rimane sotto il controllo della persona.\". Ci\u00f2 si ottiene principalmente quando la persona vede la propria attivit\u00e0 come parte della propria identit\u00e0. Inoltre, una volta che un'attivit\u00e0 fa parte dell'identit\u00e0 della persona, la motivazione per continuare l'hobby specifico \u00e8 ancora pi\u00f9 forte. L'armonia ottenuta con questa passione \u00e8 concepita quando la persona \u00e8 in grado sia di impegnarsi liberamente sia di cessare l'attivit\u00e0. La persona non \u00e8 perci\u00f2 costretta a continuare questo hobby, ma di sua spontanea volont\u00e0 \u00e8 in grado di impegnarsi in esso. Ad esempio, se una ragazza ama giocare a pallavolo, ma ha un progetto in scadenza il giorno successivo e i suoi amici la invitano a giocare, dovrebbe essere in grado di dire \"no\" sulla base del suo libero arbitrio.\nIl secondo tipo di passione nel modello dualistico \u00e8 la passione ossessiva. \u00c8 l'opposto della passione armoniosa. Questo tipo di persona ha un forte desiderio di impegnarsi nell'attivit\u00e0, ma essa non \u00e8 sotto il controllo della persona stessa ed egli \u00e8 costretto a impegnarsi nell'hobby. Questo tipo di passione ha un effetto negativo su una persona, che potrebbe sentire la necessit\u00e0 di impegnarsi nel suo hobby per continuare, ad esempio, le relazioni interpersonali o \"adattarsi\" alla massa. Per continuare con l'esempio sopra, se la ragazza ha una passione ossessiva per la pallavolo e le viene chiesto di giocare con i suoi amici, probabilmente dir\u00e0 \"s\u00ec\" anche se deve finire il suo progetto per il giorno successivo."}
{"id": "1054251", "revid": "1305772", "url": "https://it.wikipedia.org/wiki?curid=1054251", "title": "Discografia dei Guns N' Roses", "text": "La discografia dei Guns N' Roses, gruppo musicale rock statunitense attivo dal 1986, comprende sei album in studio, uno dal vivo, due raccolte e tre EP, oltre a svariati singoli e videoclip musicali."}
{"id": "1054253", "revid": "339392", "url": "https://it.wikipedia.org/wiki?curid=1054253", "title": "Castro (Lecce)", "text": ""}
{"id": "1054257", "revid": "1862310", "url": "https://it.wikipedia.org/wiki?curid=1054257", "title": "Kullorsuaq", "text": "Kullorsuaq (o Kuvdlorssuaq) \u00e8 un piccolo villaggio della Groenlandia di 405 abitanti (gennaio 2005); il suo nome in Kalaallisut significa \"il grande pollice\", per via di una vicina roccia con questa forma. Si trova su un'isoletta a nord della pi\u00f9 grande Holms; appartiene al comune di Avannaata."}
{"id": "1054258", "revid": "1474322", "url": "https://it.wikipedia.org/wiki?curid=1054258", "title": "Prati di Tivo", "text": "Prati di Tivo \u00e8 una localit\u00e0 turistica montana della regione Abruzzo, sita alle falde nord-orientali del massiccio del Gran Sasso d'Italia, alla base del versante settentrionale del Corno Piccolo, in provincia di Teramo, nel territorio del comune di Pietracamela, sede dell'omonima stazione sciistica, posta a 6\u00a0km dal centro storico del capoluogo e 40\u00a0km da Teramo e ricadente all'interno del parco nazionale del Gran Sasso e Monti della Laga.\nTurismo.\nIl luogo \u00e8 meta di turisti e sportivi durante tutto l'anno avendo un buon apparato ricettivo di strutture alberghiere e di appartamenti. Costituisce, insieme a Prato Selva, nel Comune di Fano Adriano, la principale localit\u00e0 di turismo montano del versante teramano del Gran Sasso.\nSci.\nIn inverno \u00e8 frequentato per i suoi impianti sciistici che comprendono piste da sci da discesa e relativi impianti di risalita. Ai piedi del versante settentrionale del Corno Piccolo, accessibili dal piazzale Carlo Amorocchi, sono dislocate le piste da sci e i relativi impianti di risalita, quali:\n\u00c8 presente anche una pista per lo sci da fondo, uno snowpark e un servizio skibus per raggiungere Prati di Tivo.\nEscursionismo e alpinismo.\nIn estate la localit\u00e0 offre diverse possibilit\u00e0 per la pratica del trekking e dell'alpinismo con ascensioni con diverso grado di difficolt\u00e0, difficoltose arrampicate su roccia o semplici camminate nei boschi di faggio. \nSul fronte alpinistico Prati di Tivo \u00e8 il luogo di partenza per molte delle ascensioni al Corno Piccolo e per le vette orientali e centrali del Corno Grande nei loro versanti nord-orientali attraverso il Vallone delle Cornacchie.\nCiclismo.\nLa localit\u00e0 ha ospitato una volta l'arrivo di tappa del Giro d'Italia:\nInoltre ha pi\u00f9 volte ospitato l'arrivo di tappa della Tirreno-Adriatico. La salita che la caratterizza, di media lunghezza e difficolt\u00e0, \u00e8 lunga 14,5\u00a0km per un dislivello di 1026m con pendenza media del 7% e massima del 12% passando per Pietracamela. Proseguendo oltre Prati di Tivo \u00e8 possibile raggiungere Cima Alta (1705 m s.l.m.) con fondo sterrato nell'ultimo tratto.\nCinematografia.\nNel 1981 alcune scene del film La maestra di sci, vengono girate ai Prati di Tivo, adducendola come fantomatica location alpina."}
{"id": "1054262", "revid": "729019", "url": "https://it.wikipedia.org/wiki?curid=1054262", "title": "Holms", "text": "Holms \u00e8 un'isola della Groenlandia. Si trova nella parte nord-ovest ed \u00e8 circondata dalle acque della Baia di Baffin; fino al 2008 \u00e8 appartenuta alla contea della Groenlandia Occidentale e in particolare al comune di Upernavik. Ora fa parte del comune di Avannaata.\nPoco a nord, su un'altra isola vicina, si trova il villaggio di Kullorsuaq."}
{"id": "1054266", "revid": "1862310", "url": "https://it.wikipedia.org/wiki?curid=1054266", "title": "Nuussuaq", "text": "Nuussuaq (o N\u00fbgssuaq o Kraulshavn) \u00e8 un piccolo villaggio della Groenlandia di 216 abitanti. Si trova su una penisoletta protesa nella Baia di Baffin, a 74\u00b007'N 57\u00b004'O; appartiene al comune di Avannaata."}
{"id": "1054267", "revid": "1684799", "url": "https://it.wikipedia.org/wiki?curid=1054267", "title": "Kaffeehaus del Giardino di Boboli", "text": "La Kaffeehaus del giardino di Boboli a Firenze \u00e8 un padiglione, all'interno del giardino, costruito dal 1776 circa, su disegno di Zanobi Del Rosso, per ordine di Pietro Leopoldo, che vi si recava con la sua corte a prendervi il caff\u00e8 secondo la moda del tempo.\nStoria.\nQuesta zona del giardino, antistante il \"prato di Ganimede\" (dal soggetto della statua che decora la fontana centrale), al tempo di Eleonora di Toledo e dei Medici era decorata semplicemente da apparati botanici di \"verzura\" alternati a colture agricole, soprattutto vigneti e frutteti.\nLa costruzione della \"Kaffeehaus\", secondo la moda tipicamente settecentesca delle corti europee di prendere il caff\u00e8 e la cioccolata in tazza in strutture appositamente destinate. Il progetto di Zanobi del Rosso dovette essere messo a punto verso il 1766, mentre nel 1744 la costruzione era formalmente avviata. \nIl giardino \"di Ganimede\" venne invece sistemato in un secondo momento, creando le bordure di siepi e costruendo la fontana, testimoniata dal 1783.\nDescrizione.\nLa \"Kaffeehaus\" \u00e8 composta da tre volumi sovrapposti, sottolineati dalle cesure orizzontali della balaustre dei balconi, con un articolato alternarsi di volumi concavi e convessi. Materiali trattati diversamente animano la facciata, cos\u00ec come le varie aperture, mentre la visione prospettica del complesso \u00e8 evidenziata dai terrazzamenti digradanti e dalla doppia rampa della scalinata, sotto le quali si trova una grotticina formata da massi di forma irregolare, nella quale un complesso sistema di tubicini in piombo garantiva un vivido stillare d'acqua, a imitazione delle grotte reali. \nL'architetto si ispiro al rococ\u00f2, in particolare al barocchetto di matrice viennese, influenzato dalle \"turcherie\" orientali apprezzate dagli Asburgo (soprattutto nella cupoletta a bulbo). Il colore verde pallido (frutto di un ripristino degli anni Novanta) venne detto \"verde Lorena\".\nIl padiglione \u00e8 coperto da una cupola con finestre e \"terrazze marcapiano\"; alla sua base, circondata da una scala a doppia rampa \"a tenaglia\", si trova la piccola grotta.\nDall'alto della Kaffeehaus, che ha ospitato anche un bar, si gode un vasto panorama e da qui parte anche il \"Viottolone\", l'asse secondario del giardino, anche se in questa parte del giardino \u00e8 solo un saliscendi minore, che acquista monumentalit\u00e0 solo dopo il piazzale erboso chiamato \"Prato dell'Uccellare\".\nInterno.\nL'interno del padiglione \u00e8 decorato da affreschi di Giuseppe del Moro, Giuliano Traballesi (coppia attiva anche nel restauro della galleria ovest degli Uffizi dopo l'incendio del 1762 e nella decorazione della villa di Poggio Imperiale) e Pasquale Micheli (artista del quale non si conoscono altre opere): si tratta di vedute illusionistiche centrate in primo piano su statue, fontane e altri elementi, raccordate in alto da un finto pergolato con fiori rampicanti e uccellini svolazzanti; sopra i portali si trovano dei medaglioni, entro estrose cornici, con figure femminili disegnate a monocromo a imitazione del bassorilievo, simili a quelle eseguite pochi anni dopo nella palazzina della Livia di piazza San Marco. La stanza centrale \u00e8 affiancata da quattro piccoli \"cabinets\", decorati dal Micheli; un quinto \"cabinet\", posto nel mezzanino, \u00e8 decorato da paesaggi campestri entro uno sfondo a monocromo verdolino, gi\u00e0 coperti dall'intonaco bianco e riscoperti nel corso dei restauri degli anni Novanta."}
{"id": "1054268", "revid": "599013", "url": "https://it.wikipedia.org/wiki?curid=1054268", "title": "N\u00fbgssuaq", "text": "N\u00fbgssuaq \u00e8:"}
{"id": "1054269", "revid": "399", "url": "https://it.wikipedia.org/wiki?curid=1054269", "title": "Valle Scrivia", "text": ""}
{"id": "1054274", "revid": "4506", "url": "https://it.wikipedia.org/wiki?curid=1054274", "title": "La giola", "text": ""}
{"id": "1054276", "revid": "123269899", "url": "https://it.wikipedia.org/wiki?curid=1054276", "title": "Billy Crudup", "text": "Biografia.\nSecondo dei tre figli di Georgann Gaither e Thomas Henry Crudup III, ora divorziati, cresce in Texas e in Florida, fin da giovane si appassiona alla recitazione, tanto da partecipare alle varie rappresentazioni teatrali scolastiche. Si laurea all'\"Universit\u00e0 del North Carolina\" e successivamente frequenta il \"Tisch School of the Arts\" dell'Universit\u00e0 di New York.\nDopo una forte esperienza teatrale ed alcuni film indipendenti, debutta nel film \"Sleepers\" di Barry Levinson, seguito da \"Tutti dicono I Love You\" di Woody Allen. Nel 2000 ottiene la parte di Russell Hammond in \"Quasi famosi\" di Cameron Crowe, poi nel 2001 partecipa al film \"Waking the Dead\", mentre nel 2003 la grande occasione arriva grazie a Tim Burton che lo dirige in \"Big Fish - Le storie di una vita incredibile\". Nel 2007 \u00e8 nel cast de \"The Good Shepherd\" assieme a Matt Damon e Angelina Jolie, diretti da Robert De Niro. Interpreta il Dottor Manhattan nell'adattamento cinematografico del fumetto di Alan Moore \"Watchmen\".\nVita privata.\nDal 1996 al 2003 \u00e8 stato fidanzato con l'attrice Mary-Louise Parker, da cui ha avuto un figlio, William Atticus, nato nel gennaio 2004; Crudup \u00e8 stato molto criticato dall'opinione pubblica per aver interrotto la relazione con la Parker, quando quest'ultima era al 7\u00ba mese di gravidanza.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1054283", "revid": "8032959", "url": "https://it.wikipedia.org/wiki?curid=1054283", "title": "TGV Est", "text": ""}
{"id": "1054284", "revid": "1305772", "url": "https://it.wikipedia.org/wiki?curid=1054284", "title": "Molera", "text": ""}
{"id": "1054286", "revid": "287204", "url": "https://it.wikipedia.org/wiki?curid=1054286", "title": "LHS 3508", "text": "LHS 3508 \u00e8 una stella situata nella costellazione del Telescopio che dista dal sistema solare 37,7 anni luce. La sua magnitudine apparente \u00e8 7,91 e si tratta di una nana arancione di classe spettrale K5V che ha appena il 6% della luminosit\u00e0 del Sole.\nHa una compagna a circa 18 secondi d'arco di distanza, di magnitudine 10."}
{"id": "1054288", "revid": "339392", "url": "https://it.wikipedia.org/wiki?curid=1054288", "title": "Campionato mondiale per club", "text": ""}
{"id": "1054292", "revid": "767487", "url": "https://it.wikipedia.org/wiki?curid=1054292", "title": "Uomini &amp; donne (film 2006)", "text": "Uomini &amp; donne (\"Trust the Man\") \u00e8 un film del 2005 diretto da Bart Freundlich.\nTrama.\nRebecca e Tom sono una coppia in crisi, lei \u00e8 una famosa attrice che si sta preparando per uno spettacolo teatrale mentre lui \u00e8 un ex pubblicitario che ora si occupa dei due figli. Tom vorrebbe una vita sessuale pi\u00f9 appagante con la moglie. Tobey, il fratello di Rebecca, \u00e8 un giornalista sportivo ed \u00e8 fidanzato con Elaine da 7 anni ma, a differenza della compagna, ha paura di sposarsi e mettere su famiglia."}
{"id": "1054295", "revid": "1318658", "url": "https://it.wikipedia.org/wiki?curid=1054295", "title": "Suzdal'", "text": "Suzdal' () \u00e8 una citt\u00e0 della Russia europea.\nGeografia.\nLa citt\u00e0 sorge nella parte centrale della Russia europea (oblast' di Vladimir); \u00e8 situata sul fiume Kamenka, 26\u00a0km a nordest del capoluogo Vladimir; \u00e8 il capoluogo amministrativo del distretto omonimo.\nStoria.\nLe prime notizie storiche su Suzdal' risalgono al codice di Novgorod, nel quale le prime notizie di Sudzal' risalirebbero al 999. Nella \"Cronaca degli anni passati\" la citt\u00e0 viene inoltre citata in una narrazione sugli eventi verificatesi nell'anno 1024.\nNel XII secolo Suzdal' Jurij Dolgorukij la elesse come capitale del Principato di Rostov-Suzdal', che si trasformer\u00e0 nel Principato di Vladimir-Suzdal', con la fondazione della citt\u00e0 di Vladimir da parte di Andrea I e il conseguente spostamento del capoluogo del regno in quest'ultima. Fu la capitale del Principato di Suzdal' dalla met\u00e0 del XIII secolo fino al 1392, anno in cui fu incorporata nel Granducato di Mosca.\nDurante il XVI secolo furono ampliati e costruiti nella citt\u00e0 undici monasteri che fecero diventare Suzdal' un importante centro religioso. Nel 1796 divent\u00f2 parte del governatorato di Vladimir.\nIn epoca staliniana il monastero di Sant'Eutimio fu trasformato in una prigione e campo di concentramento. Vi furono internate alcune migliaia di prigionieri di guerra, soprattutto italiani e romeni, reduci dalle battaglie sul Don (dicembre '42 \u2013 gennaio '43) e delle marce del \"davaj\". La grande maggioranza vi mor\u00ec nell'inverno del 1943 a causa del freddo, mancanza di cibo e per un\u2019epidemia di tifo esantematico. Le condizioni della prigionia migliorarono negli anni seguenti. In seguito vi furono rinchiusi anche militari ungheresi e, per un periodo, il feldmaresciallo von Paulus con il suo stato maggiore. La maggior parte dei soldati italiani superstiti furono rimpatriati nel 1945, gli ufficiali nel 1946.\nSociet\u00e0.\nEvoluzione demografica.\n\"Fonte: mojgorod.ru\"\nMonumenti e luoghi d'interesse.\nCon i suoi cinque monasteri rimasti e il gran numero di chiese al suo interno, monumenti dichiarati nel 1992 patrimonio dell'umanit\u00e0 dall'UNESCO con il nome di \"Monumenti bianchi di Vladimir e Suzdal\"', la cittadina \u00e8 tutt'oggi uno dei centri principali del turismo religioso in Russia e appartiene al cosiddetto Anello d'Oro.\nFra le attrazioni pi\u00f9 rilevanti sono:"}
{"id": "1054296", "revid": "14480", "url": "https://it.wikipedia.org/wiki?curid=1054296", "title": "Precompilatore", "text": ""}
{"id": "1054300", "revid": "1921867", "url": "https://it.wikipedia.org/wiki?curid=1054300", "title": "Gia Farrell", "text": "\u00c8 legata all'etichetta Atlantic Records. Ha pubblicato il suo primo singolo, \"Hit me up\", nel novembre del 2006, il quale fa anche parte della colonna sonora di Happy Feet. Ha inoltre cantato \"Maidens of the Grove\" per il film Step up del 2006.\nL'album, che avr\u00e0 il suo stesso nome, sar\u00e0 pubblicato nel 2007.\nBiografia.\nCresciuta a Suffern, Gia comincia a cantare fin dalla tenera et\u00e0. \u00c8 di discendenza italiana. La sua famiglia appoggia la sua passione e Gia inizia lezioni di canto all'et\u00e0 di otto anni. Continua ad allenare la sua voce per tutta l'adolescenza esibendosi in una produzione locale di Bulli e pupe e aprendo un concerto di Fat Joe, cantando cover di Beyonc\u00e9 e Mariah Carey. Nel 2006 si lega all'etichetta Atlantic.\nGia afferma di ispirarsi a cantanti come Whitney Houston, Mariah Carey e Christina Aguilera. Di s\u00e9 stessa dice:\nAll'et\u00e0 di 13 anni cattura il difficile ed esigente pubblico del \"Showtime at the Apollo\" e viene nominata come \"Miglior artista dell'anno\". Inoltre si esibisce all'Ed McMahon's Next Big Star e allo Star Search, dove ottiene la vittoria. Gia \u00e8 in grado di cantare con il cosiddetto \"whistle\", un registro vocale molto alto, come si pu\u00f2 ascoltare nelle canzoni: \"You'll be sorry\", \"Stupid for you\", \"Got me like oh!\", Do you know what it's like\"..\n2006 e presente. Hit me up e album di debutto.\nGia ha pubblicato il suo primo singolo nel novembre del 2006, Hit me up. La canzone era inclusa nella colonna sonora del film Happy Feet, insieme ad altri artisti come Pink (cantante), Prince e Patti LaBelle. La canzone raggiunse le classifiche europee e ottenne il sesto posto in Australia. \"Hit me up\" fu pubblicato in America il 29 gennaio 2007; il singolo fu anche usato come sigla per la seconda stagione di Germany's Next Top Model. Per le vacanze di Natale del 2006, la canzone di Gia, \"Christmas Everyday\", fu inclusa nel Make-A-Wish Holiday CD.\nNel 2006 inoltre inizia a lavorare al suo album di debutto, \"Gia Farrell\", che \u00e8 atteso per l'aprile del 2007. La completa tracklist non \u00e8 ancora stata rivelata ma 4 tracce sono state confermate: \"Hit me up\", \"Real\", \"You'll be sorry\", \"Stupid for you\". Ha registrato e scritto le canzoni con la collaborazione di diversi produttori come StarGate che aveva gi\u00e0 lavorato con Beyonce e Ne-Yo e Matthew Gerrard (Kelly Clarkson).\nIn aprile Gia ha cantato l'inno nazionale americano al Cincinnati Reds, come apertura della stagione di baseball."}
{"id": "1054304", "revid": "124857930", "url": "https://it.wikipedia.org/wiki?curid=1054304", "title": "Marco Belpoliti", "text": "Biografia.\nMarco Belpoliti si laurea presso la Facolt\u00e0 di Lettere e filosofia dell'Universit\u00e0 di Bologna nel 1978, discutendo una tesi in Semiotica con Umberto Eco. Insegna Sociologia della letteratura, Letteratura italiana e arti visuali presso l'Universit\u00e0 di Bergamo.\nNel 1981 ha fondato, insieme ad altri, la rivista \"In forma di parole\" e la casa editrice Elitropia. Ha collaborato a \"Nuovi Argomenti\" durante gli anni ottanta. Dal 1981 collabora stabilmente alle pagine culturali del quotidiano \"il manifesto\", e in particolare all'inserto \"Alias\".\nNel 1986 il suo racconto \"Confine: vite immaginarie del clown\" diventa uno spettacolo per la regia di Marco Martinelli, interprete Ermanna Montanari, che insieme a Cosetta Gardini cura anche la scenografia, produzione Teatro delle Albe.\nDal 1991 \u00e8 condirettore della rivista \"Riga\", edita prima da Marcos y Marcos e poi da Quodlibet, dove ha curato tra gli altri numeri dedicati a Antonio Delfini, Italo Calvino, Primo Levi, Alberto Arbasino, Alberto Giacometti, Saul Steinberg, Giorgio Manganelli, Piero Camporesi, Gianni Celati e Furio Jesi.\nDal 1998 collabora alle pagine culturali del quotidiano \"La Stampa\". Dal 2000 collabora al settimanale \"L'Espresso\" con una rubrica di recensioni librarie.\nNel 1997 ha curato l'edizione critica delle \"Opere\" di Primo Levi uscita presso Einaudi, e successivamente, dello stesso autore, una serie di volumi: \"Conversazioni e interviste 1963-1987\"; \"L'ultimo Natale di guerra\" (racconti sparsi e ritrovati); \"L'asimmetria e la vita 1955-87\" (raccolta di articoli comparsi su giornali e riviste); \"Tutti i racconti\". Nel 1998 ha pubblicato un volume dedicato a Primo Levi per l'editore Bruno Mondadori, nella collana di monografie dedicate a scrittori da lui diretta.\nHa introdotto opere di Enzo Fabbrini, Massimo Antonaci, Gianluigi Ricuperati, Marshall McLuhan, Vladimir Nabokov, Giorgio Manganelli (\"Mammifero italiano\"), Antonio Mottolese, Rosanna Bianchi Piccoli, Giuliano Della Casa, Cicerone e altri; e ha collaborato alla sceneggiatura di un film di Davide Ferrario sul ritorno di Levi a casa (\"La strada di Levi\"). Il film \u00e8 stato oggetto di studio, sia in riferimento al libro di Levi da cui \u00e8 stato tratto, che dal film La Tregua di Francesco Rosi del 1997. Osserva Eirene Campagna: \"Nel film, ancora pi\u00f9 che nel libro, si ritrova molto l\u2019immagine dell\u2019Europa Centrale come costellazione di piccole patrie, piccole identit\u00e0 che si confrontano in un pullulare di storie che si intersecano, si accavallano, si contrastano.\", ed poi: \"Questo \u00e8 un film sulla memoria dell\u2019Europa, in cui si incontrano tutte le possibili rovine: quelle del nazismo e quelle del comunismo, le rovine di un sistema industriale, del capitalismo di stato, la rovina della scienza e della tecnologia.\"\nA partire dal 2008, ha pubblicato diversi libri incentrati sulla lettura per immagini di un leader politico. Il primo \u00e8 \"La foto di Moro\" (ed. Nottetempo, 2008) sulle fotografie della prigionia e uccisione del Primo Ministro Aldo Moro nel 1978. Lo stesso tema verr\u00e0 poi esteso in \"Da quella prigione. Moro, Warhol e le Brigate Rosse\" (ed. Guanda, 2012). Nel 2009, invece, \"Il corpo del capo\" (ed. Guanda, 2009) \u00e8 incentrato sulla figura di Silvio Berlusconi, mentre, nel 2012, \"La canottiera di Bossi\" (ed. Guanda, 2012) ha indagto immagini del leader della Lega Umberto Bossi.\nFondatore e direttore editoriale con Stefano Chiodi del sito culturale \"Doppiozero\", da novembre 2012 a marzo 2013 ha realizzato un progetto da lui ideato, relativo alle fiabe italiane (#00fiabit), sul canale twitter di doppiozero dedicato alla narrazione seriale (@00SerialTw): ha disegnato le 100 fiabe italiane (le stesse riprese anche da Italo Calvino) e le ha riscritte ogni giorno per 100 giorni in 140 caratteri.\nNel 2014 inizia un'indagine sul terrorismo suicida prima con il saggio: \"L'et\u00e0 dell'estremismo\" (ed. Guanda, 2014), seguito da: \"Chi sono i terroristi suicidi?\" (ed. Guanda, 2017). Questi libri hanno favorito un ampio dibattito mediatico.\nL'attivit\u00e0 critica su Primo Levi, iniziata molti anni prima, prosegue nel 2015 con il saggio: \"Primo Levi. Di fronte e di profilo\" (ed. Guanda, 2015). Viene definito dalla critica un libro mosaico o libro enciclopedia, perch\u00e9 indaga in modo innovativo le tante facce di Levi e ne fornisce un prezioso strumento di avvicinamento, o di indagine. Negli anni successivi, Belpoliti cura per Einaudi una nuova edizione delle \"Opere Complete\" di Primo Levi, con i primi due volumi apparsi nel 2016 ed il terzo nel 2017. Queste opere sono il riferimento indiscusso a cui si appoggiano tutti gli studi critici su Primo Levi.\nCollabora a La Repubblica da maggio 2016.\nCon il romanzo \"Pianura\" ha vinto nel 2021 il Premio Dess\u00ec e il Premio Comisso"}
{"id": "1054312", "revid": "228587", "url": "https://it.wikipedia.org/wiki?curid=1054312", "title": "F3 spagnola 2007", "text": "Il campionato di Formula 3 spagnola dell'anno 2007 si \u00e8 aperto il 1\u00ba aprile sul tracciato di Jarama e si concluder\u00e0 l'11 novembre sul tracciato catalano di Montmel\u00f3.\nLe uniche vetture ammesse dal regolamento sono le Dallara 306 per quanto riguarda la \"Classe A\" e le Dallara 300 per quanto riguarda la \"classe B\". La motorizzazione \u00e8 invece unica ed \u00e8 a carico della Toyota.\nGare.\n01. Jarama () (30/03-01/04/2007)\n\"Polesitter\": Manuel Saez () (Dallara 306-Toyota - Campos) in 1'29.237\nOrdine d'arrivo Gara 1: (16 giri per un totale di 61,584 km)\n\"Classe A\":\n\"Classe B\":\nOrdine d'arrivo Gara 2: (16 giri per un totale di 61,584 km)\n\"Classe A\":\n\"Classe B\":\n02. Jerez de la Frontera () (05-06/05/2007)\n03. Estoril () (26-27/05/2007)\n04. Albacete () (23-24/06/2007)\n05. Magny-Cours () (14-15/07/2007)\n06. Valencia () (29-30/09/2007)\n07. Jerez de la Frontera () (27-28/10/2007)\n08. Montmel\u00f3 () (10-11/11/2007)"}
{"id": "1054318", "revid": "110157", "url": "https://it.wikipedia.org/wiki?curid=1054318", "title": "Moment of Truth", "text": " \nMoment of Truth \u00e8 il quinto album ufficiale della crew newyorkese Gang Starr, uscito nel 1998. Il disco contiene la solita produzione superlativa di DJ Premier pi\u00f9 un miglioramento nelle liriche e nel flow di Guru rispetto ai lavori precedenti. L'album risulta essere il pi\u00f9 venduto della crew al giorno d'oggi, avendo vinto un disco d'oro in America. I singoli sono \"You Know My Steez\",\"Royalty\" e \"The Militia\""}
{"id": "1054321", "revid": "116752471", "url": "https://it.wikipedia.org/wiki?curid=1054321", "title": "Banovi\u0107i", "text": "Banovi\u0107i \u00e8 un comune della Federazione di Bosnia ed Erzegovina situato nel Cantone di Tuzla con 23.431 abitanti al censimento 2013."}
{"id": "1054323", "revid": "131358", "url": "https://it.wikipedia.org/wiki?curid=1054323", "title": "Miquel \u00c0ngel Moy\u00e0", "text": ""}
{"id": "1054324", "revid": "61051", "url": "https://it.wikipedia.org/wiki?curid=1054324", "title": "Campionato italiano di Formula 3 2007", "text": "Il Campionato italiano di Formula 3 2007 \u00e8 stato la 43\u00ba stagione della Formula 3 italiana.\nSi \u00e8 concluso con la vittoria finale di Paolo Nocera su Dallara.\nGare.\n01. Adria () (30/03-01/04/2007)\n\"Polesitter\": Paolo Nocera () (Dallara 304-Opel - Lucidi) in 1'11.256\nOrdine d'arrivo Gara 1: (19 giri per un totale di 51,338\u00a0km)\nOrdine d'arrivo Gara 2: (20 giri per un totale di 54,040\u00a0km)\n02. Misano () (05-06/05/2007)\n03. Magione () (19-20/05/2007)\n04. Imola () (02-03/06/2007)\n05. Mugello () (21-22/07/2007)\n06. Varano () (01-02/09/2007)\n07. Pergusa () (06-07/10/2007)\n08. Monza () (20-21/10/2007)"}
{"id": "1054329", "revid": "125656997", "url": "https://it.wikipedia.org/wiki?curid=1054329", "title": "Borken", "text": "Borken (in basso tedesco \"Buorken\") \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster ed \u00e8 capoluogo del circondario (\"Kreis\") omonimo (targa BOR).\nBorken si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nAmministrazione.\nGemellaggi.\nBorken \u00e8 gemellata con:"}
{"id": "1054332", "revid": "767487", "url": "https://it.wikipedia.org/wiki?curid=1054332", "title": "Jacques Glassmann", "text": "Caratteristiche tecniche.\n\u00c8 stato un difensore centrale.\nCarriera.\nHa esordito nei tornei professionistici alla giovane et\u00e0 di 16 anni con la maglia dello Strasburgo, giocando per 6 stagioni.\nSuccessivamente ha vestito le maglie di Mulhouse (1984-1987) e Tours (1987-1988). Nel 1988 \u00e8 passato al Valenciennes con cui ha ottenuto la promozione in Division 1 nel 1992.\n\u00c8 diventato famoso nel calcio francese nel 1993, dopo la gara interna contro l'Olympique Marsiglia persa 1-0, denunciando un tentativo di corruzione fatto a lui e ai suoi due compagni di squadra, Christophe Robert e Jorge Burruchaga, dal giocatore marsigliese Jean-Jacques Eydelie (compagno di squadra nel 1987-1988 al Tours) e dal dirigente Jean-Pierre Bern\u00e8s.\nIn seguito alle sue denunce, l'Olympique Marsiglia si vedr\u00e0 revocare lo Scudetto, verr\u00e0 retrocesso in Division 2, perder\u00e0 molti suoi giocatori che andranno a giocare all'estero (alcuni in Italia) e i suoi tesserati coinvolti nella vicenda saranno squalificati a vita o per lungo tempo.\nAnche per il Valenciennes comincer\u00e0 un periodo difficile a causa della retrocessione prima in Division 2 (1993), poi nel Championnat National (1994) e, infine, a causa del fallimento della societ\u00e0 (1996). Nel 1995 Jacques Glassmann ricevette il premio Fair Play dalla FIFA per la sua onest\u00e0, mentre stava disputando la stagione agonistica nel Campionato dell'Isola della R\u00e9union, nell'Oceano Indiano."}
{"id": "1054333", "revid": "1543377", "url": "https://it.wikipedia.org/wiki?curid=1054333", "title": "Berkovi\u0107i", "text": "Berkovi\u0107i (in serbo \u0411\u0435\u0440\u043a\u043e\u0432\u0438\u045b\u0438) \u00e8 un comune della Bosnia ed Erzegovina situato nella Repubblica Serba con 2.272 abitanti al censimento 2013.\nLocalit\u00e0.\nLa municipalit\u00e0 di Berkovi\u0107i \u00e8 composta dalle seguenti 20 localit\u00e0:"}
{"id": "1054338", "revid": "21880", "url": "https://it.wikipedia.org/wiki?curid=1054338", "title": "Embriogenesi negli Artropodi", "text": ""}
{"id": "1054346", "revid": "125262138", "url": "https://it.wikipedia.org/wiki?curid=1054346", "title": "L\u00e1szl\u00f3 Paskai", "text": "Biografia.\nPresbitero dal 3 marzo 1951, fu nominato amministratore apostolico di Veszpr\u00e9m il 2 marzo 1978. Il 5 aprile successivo fu consacrato vescovo dal cardinale L\u00e1szl\u00f3 L\u00e9kai.\nDivent\u00f2 vescovo della medesima diocesi dal 31 marzo 1979.\nIl 5 aprile 1982 Giovanni Paolo II lo elev\u00f2 arcivescovo coadiutore di Kalocsa.\nFu poi nominato arcivescovo di Esztergom e primate d'Ungheria dal 3 maggio 1987.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 28 giugno 1988.\nDal 1986 al 1990 fu anche presidente della Conferenza Episcopale Ungherese.\nL'8 maggio 2007 divenne cardinale non elettore, per i suoi 80 anni d'et\u00e0.\nIl 17 agosto 2015 si spense all'et\u00e0 di 88 anni nella citt\u00e0 di Esztergom dopo una lunga battaglia con il cancro. La salma fu poi tumulata nella cripta della cattedrale di Nostra Signora e di Sant'Adalberto a Esztergom.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1054348", "revid": "21880", "url": "https://it.wikipedia.org/wiki?curid=1054348", "title": "Luminescenza (Insecta)", "text": ""}
{"id": "1054350", "revid": "1123126", "url": "https://it.wikipedia.org/wiki?curid=1054350", "title": "Varkey Vithayathil", "text": "Biografia.\nEntr\u00f2 a far parte della Congregazione del Santissimo Redentore nel 1947. Ordinato sacerdote il 12 giugno 1954, studi\u00f2 a Roma e si laure\u00f2 in diritto canonico presso l\"'Athenaeum Angelicum\".\nL'11 novembre 1996 fu nominato amministratore apostolico di Ernakulam-Angamaly, presidente del Sinodo della Chiesa siro-malabarese e arcivescovo titolare di Acrida. Fu consacrato vescovo il 6 gennaio 1997 da papa Giovanni Paolo II. Il 19 aprile 1997 fu trasferito alla sede titolare arcivescovile di Antinoe.\nFu scelto arcivescovo maggiore di Ernakulam-Angamaly il 18 dicembre 1999 dal Sinodo della Chiesa siro-malabarese, e ricevette la conferma dell'elezione da parte di Giovanni Paolo II il 23 dicembre successivo.\nLo stesso Papa lo innalz\u00f2 alla dignit\u00e0 cardinalizia nel concistoro del 21 febbraio 2001.\nFu presidente della Conferenza Episcopale Indiana dal 2008 al 2010.\nNella notte tra il 16 e il 17 novembre 2009 fu ricoverato in seguito ad un infarto mentre si preparava a presiedere il Sinodo della Chiesa Siro-Malarbese. Si ristabil\u00ec, uscendo dall'ospedale nel gennaio 2010.\nMor\u00ec il 1\u00ba aprile 2011 a Kochi all'et\u00e0 di 83 anni per un attacco cardiaco. \u00c8 sepolto nella basilica cattedrale di Santa Maria a Ernakulam.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1054354", "revid": "22475", "url": "https://it.wikipedia.org/wiki?curid=1054354", "title": "I Buddenbrook (miniserie televisiva)", "text": "I Buddenbrook \u00e8 uno sceneggiato televisivo italiano del 1971 sul Programma Nazionale.\nSoggetto.\nLo sceneggiato - che fa parte della grande serie di teleromanzi trasmessi dalla RAI nei primi venti anni di programmazione - era tratto dal romanzo di Thomas Mann \"\", adattato per il piccolo schermo da Italo Alighiero Chiusano che si avvalse della collaborazione, oltre che dello stesso Fenoglio, di Franca Cancogni per la traduzione e di Fabio Storelli e Emilio Castellani per la consulenza letteraria.\nLa sceneggiatura si basava peraltro su quella precedente di Jack Pulman realizzata per un analogo lavoro televisivo trasmesso nel 1965 dalla BBC.\nCostumi.\nDi rilievo i costumi di Maria de Matteis, a lungo collaboratrice di Luchino Visconti per le rappresentazioni al Teatro alla Scala, che \"ha disegnato per questo viaggio nell'alta borghesia tedesca dell'Ottocento una serie di abiti magnifici non solo fastosi e festosi, ma espressivi del clima e del gusto di un'epoca, la cultura della stoffa, il senso del lusso. Gli attori valorizzano al massimo la scelta con ombrelli, guanti, cappellini di foggia salottiera e mantelle\".\nMusiche.\nLe musiche che scandiscono titoli di testa e di coda della \"fiction\" nonch\u00e9 i momenti cruciali della stessa sono di Angelo Paccagnini e Roberto Goitre, cui si deve la musica della canzone \"Ah, Maria!\" e della sonatina di Hanno. Al comparto sonoro hanno collaborato anche il soprano Gabriella Ravazzi e il Coro Lirico di Torino della Radiotelevisione Italiana.\n\"Cast\".\nAd impersonare i numerosi protagonisti della saga che vede protagonista una famiglia di commercianti di granaglie di una citt\u00e0 anseatica che si muovono negli austeri ambienti della \"Buddenbrookhaus\" (qui perfettamente ricostruiti) furono chiamati numerosi interpreti di formazione teatrale:\nCritica.\nCome sottolinea il critico Maurizio Porro, il grande teleromanzo in sette puntate \u00e8 in grado di \"appassionare diversi tipi di pubblico\".\nA differenza del romanzo, il racconto televisivo si sviluppa in un \"flashback\" che parte dal 1871, per tornare indietro fino all'inizio originale del racconto, con l'inaugurazione della nuova casa dei Buddenbrook. I flashback \"si incastrano poi l'un l'altro con notevole sapienza tecnica e narrativa, dando a ciascun personaggio la sua serata d'onore, magari con una cena, scena classica di certo cinema [...]. Fra pranzi, feste, matrimoni, funerali, contratti di matrimonio, ritorni, abbracci, peccati e liti, i Buddenbrook sprigionano tutto il loro fascino di 'casta', ma lasciando il giusto spazio agli inevitabili silenzi.\""}
{"id": "1054359", "revid": "834", "url": "https://it.wikipedia.org/wiki?curid=1054359", "title": "Universidad Central de Venezuela", "text": ""}
{"id": "1054365", "revid": "838137", "url": "https://it.wikipedia.org/wiki?curid=1054365", "title": "Edmund Casimir Szoka", "text": "Biografia.\nL'11 giugno 1971 fu eletto vescovo di Gaylord. Ricevette la consacrazione episcopale il 20 luglio dello stesso anno dal cardinale John Francis Dearden.\nIl 28 marzo 1981 fu promosso arcivescovo di Detroit.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 28 giugno 1988, conferendogli il titolo dei Santi Andrea e Gregorio al Monte Celio.\nIl 28 aprile 1990 fu nominato presidente della Prefettura degli Affari Economici della Santa Sede. Nel contempo venne nominato il nuovo arcivescovo di Detroit nella persona di monsignor Adam Joseph Maida.\nDal 15 ottobre 1997 al 15 settembre 2006 fu presidente della Pontificia Commissione per lo Stato della Citt\u00e0 del Vaticano. Dal 22 febbraio 2001 fu anche presidente del Governatorato dello Stato della Citt\u00e0 del Vaticano. Gli successe in entrambi gli incarichi monsignor Giovanni Lajolo.\nIl 14 settembre 2007 comp\u00ec 80 anni ed usc\u00ec dal novero dei cardinali elettori.\nMor\u00ec il 20 agosto 2014, all'et\u00e0 di 86 anni, presso il Providence Park Hospital di Novi, nel Michigan.\nLe esequie si tennero il 26 agosto nella cattedrale del Santissimo Sacramento a Detroit. La salma \u00e8 poi sepolta nell'Holy Sepulchre Cemetery a Southfield.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1054373", "revid": "6923", "url": "https://it.wikipedia.org/wiki?curid=1054373", "title": "Aerostars Airlines", "text": "L'Aerostars Airlines o Airstars Airlines (in russo: \u0410\u0432\u0438\u0430\u043a\u043e\u043c\u043f\u0430\u043d\u0438\u044f \u00ab\u0410\u044d\u0440\u043e\u0441\u0442\u0430\u0440\u0437\u00bb) era una compagnia aerea russa con base tecnica all'Aeroporto di Mosca-Domodedovo (UUDD), in Russia europea.\nStrategia.\nLa compagnia aerea operava i voli cargo con gli aerei Ilyushin Il-76TD, Ilyushin Il-96-300.\nInoltre, la compagnia aerea operava i voli passeggeri con gli aerei Tupolev Tu-214 impiegati nei voli charter turistici dalla Russia verso i paesi dell'Europa occidentale, Africa settentrionale, Medio Oriente col'hub all'aeroporto di Mosca-Vnukovo.\nL'Aerostars Airlines aveva base tecnica all'Aeroporto di Mosca-Domodedovo, nell'Oblast' di Mosca, in Russia europea.\nNel 2010 gli aerei della russa Aerostars Airlines hanno trasportato 9,400 t di merce, il +5,7% in pi\u00f9 rispetto al 2009. La compagnia aerea si piazz\u00f2 al nono posto tra le compagnie aeree cargo russe.\nNell'ottobre 2011 l'Ente dell'aviazione civile della Russia Rosaviacia ha annullato la licenza di trasporto merci della compagnia cargo in seguito a mancati controlli e non adeguata manutenzione degli aerei Ilyuhin Il-76 nel periodo 2010-2011.\nFlotta storica.\nLa compagnia aerea russa disponeva di una rete logistica intermodale e di camion di propriet\u00e0 per il trasporto dall'aeroporto alla destinazione anche a terra."}
{"id": "1054374", "revid": "765341", "url": "https://it.wikipedia.org/wiki?curid=1054374", "title": "Lauro Gazzolo", "text": "Era il padre degli attori Nando e Virginio Gazzolo.\nBiografia.\nCinema.\nDopo aver lavorato nel teatro dialettale genovese e, successivamente, in compagnie di importanza nazionale, esord\u00ec nel cinema nel 1939 con \"Il documento\", film diretto da Mario Camerini, e prosegu\u00ec la carriera interpretando moltissimi ruoli da caratterista dal dopoguerra fino agli anni sessanta.\nIl suo volto spigoloso, il naso pronunciato e la voce gracchiante ne fecero una figura immediatamente riconoscibile, utilizzata da molti registi in un clich\u00e9 di personaggio invadente, saccente e curioso, che si ripet\u00e9 in svariate pellicole dal drammatico alla commedia brillante, dal sentimentale al film in costume.\nTra i ruoli da lui interpretati sono da ricordare quello del Trinca in \"La cena delle beffe\" (1941) e quello del controllore pignolo in \"4 passi fra le nuvole\" (1942), entrambi diretti da Alessandro Blasetti, e quello dell'incisore della Zecca che, in punto di morte, rivela a Tot\u00f2 un interessante segreto in \"La banda degli onesti\" (1956) di Camillo Mastrocinque.\nDoppiaggio.\nContemporaneamente si dedic\u00f2 al doppiaggio come componente della C.D.C. (Cooperativa Doppiatori Cinematografici), prestando la voce a numerosi attori quali Gary Cooper in \"La conquista del West\" (1936) di Cecil B. DeMille (1936), Peter Lorre in \"Casablanca\" (1942), Charlie Chaplin in \"Monsieur Verdoux\" (1947), Spencer Tracy in \"Il vecchio e il mare\" (1958).\nSi specializz\u00f2 prestando voce ai vecchietti dei film western, in particolare all'attore Walter Brennan, che doppi\u00f2 in numerose interpretazioni, tra tutte quelle in \"Sfida infernale\" (1946) e in \"Un dollaro d'onore\" (1959).\nPrest\u00f2 la sua voce anche all'attore Joseph Egger nei primi due film della Trilogia del dollaro di Sergio Leone: \"Per un pugno di dollari\" (1964) e \"Per qualche dollaro in pi\u00f9\" (1965).\nDoppi\u00f2 anche i seguenti film di Walt Disney: Mammolo in \"Biancaveve e i sette nani\" (doppiaggio del 1938), Jim o Dandy Corvo in \"Dumbo - L'elefante volante\", Bianconiglio in \"Alice nel paese delle meraviglie\" (1951), il cane Whisky in \"Lilli e il vagabondo\" (doppiaggio del 1955 che ritroviamo nel DVD del 2006 nonostante il film sia stato ridoppiato nel 1997), il barboncino ne \"La carica dei cento e uno\", il gufo Anacleto ne \"La spada nella roccia\", il coniglio Tappo in \"Winny-Puh l'orsetto goloso\" e \"Troppo vento per Winny-Puh\" e l'Amico Gufo in \"Bambi\" nella riedizione del 1968.\nPer quanto riguarda i film Disney in live-action, Gazzolo interpret\u00f2 Mr. Dawes figlio (Arthur Malet) in \"Mary Poppins\" e molti altri personaggi\nCon il collega Carlo Romano doppi\u00f2 inoltre tutta la serie di film di Gianni e Pinotto: Gazzolo cre\u00f2 la voce di Gianni (Bud Abbott), Romano quella di Pinotto (Lou Costello).\nNel corso della lunga carriera, lavor\u00f2 anche alla radio e in televisione prendendo parte ad alcuni sceneggiati, tra cui va ricordato \"Il caso Maurizius\" (1961), diretto da Anton Giulio Majano.\nI figli Nando e Virginio Gazzolo, nati da due differenti matrimoni, seguirono le sue orme lavorando come attori, il primo soprattutto in televisione, il secondo soprattutto in teatro.\nMor\u00ec il 2 ottobre 1970, all'et\u00e0 di 69 anni."}
{"id": "1054378", "revid": "1818647", "url": "https://it.wikipedia.org/wiki?curid=1054378", "title": "Friedrich Wetter", "text": "Biografia.\nFriedrich Wetter \u00e8 nato il 20 febbraio 1928 a Landau in der Pfalz, regione del Palatinato e diocesi di Spira, nella parte sud-occidentale dell'allora Repubblica di Weimar (oggi Repubblica Federale di Germania).\nHa ricevuto l'ordinazione sacerdotale il 10 ottobre 1953, presso il Pontificio Collegio Germanico-Ungarico a Roma, per imposizione delle mani del cardinale Clemente Micara, vicario generale di Sua Santit\u00e0 per la diocesi di Roma; si \u00e8 incardinato, venticinquenne, come presbitero della diocesi di Spira.\nMinistero episcopale.\nIl 28 maggio 1968 papa Paolo VI lo ha nominato, quarantenne, vescovo di Spira; \u00e8 succeduto al sessantaduenne Isidor Markus Emanuel, dimissionario per motivi di salute il 10 febbraio precedente. Ha ricevuto la consacrazione episcopale il 29 giugno seguente, presso la Cattedrale dei Santi Maria e Stefano, per imposizione delle mani di monsignor Emanuel, suo predecessore e vescovo titolare di Marazane, assistito dai co-consacranti Hermann Volk, vescovo di Magonza e futuro cardinale, ed Alfred Kleinermeilert, vescovo titolare di Pausula ed ausiliare di Treviri; ha presso possesso della diocesi durante la stessa cerimonia. Come suo motto episcopale il neo vescovo Wetter ha scelto \"Pax vobis\", che tradotto vuol dire \"La pace sia con voi\".\nIl 28 ottobre 1982 Giovanni Paolo II lo ha promosso, cinquantaquattrenne, arcivescovo metropolita di Monaco e Frisinga; \u00e8 succeduto al cardinale Joseph Ratzinger, dimessosi il 15 febbraio 1982 per dedicarsi esclusivamente al nuovo incarico di prefetto della Congregazione per la dottrina della fede. Ha preso possesso dell'arcidiocesi durante una cerimonia svoltasi presso la Frauenkirche a Monaco di Baviera il 12 dicembre successivo.\nCardinalato.\nIl 24 aprile 1985, al termine dell'Udienza generale, papa Giovanni Paolo II ha annunciato la sua creazione a cardinale nel concistoro del 25 maggio seguente; \u00e8 stato l'ottavo arcivescovo di Monaco e Frisinga a ricevere la porpora cardinalizia, il sesto consecutivo. Durante la cerimonia gli sono stati conferiti la berretta, l'anello ed il titolo cardinalizio di Santo Stefano al Monte Celio, vacante dal 6 maggio 1975, giorno della morte del cardinale ungherese J\u00f3zsef Mindszenty, arcivescovo emerito di Esztergom. Ha presso possesso della sua chiesa titolare in una celebrazione successiva.\nDopo la morte di papa Giovanni Paolo II, ha preso parte al conclave del 2005, che si \u00e8 concluso con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI.\nIl 2 febbraio 2007 papa Benedetto XVI ha accettato la sua rinuncia dal governo pastorale dell'arcidiocesi di Monaco e Frisinga per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di quasi settantanove anni; il 30 novembre seguente gli \u00e8 succeduto il cinquantaquattrenne Reinhard Marx, trasferito dalla sede di Treviri. Ha ricoperto l'incarico di amministratore apostolico dell'arcidiocesi fino all'insediamento del suo successore il 2 febbraio 2008.\nIl 20 febbraio 2008, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970.\nDopo la rinuncia di papa Benedetto XVI, per via dell'et\u00e0 non ha potuto prendere parte al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1054382", "revid": "287204", "url": "https://it.wikipedia.org/wiki?curid=1054382", "title": "Ponte San Martino", "text": "Ponte San Martino"}
{"id": "1054385", "revid": "767487", "url": "https://it.wikipedia.org/wiki?curid=1054385", "title": "Bartolomeo Ruspoli", "text": "Fu nominato cardinale della Chiesa cattolica da papa Clemente XII e fino alla nomina del cardinale Domenico Orsini d'Aragona, effettuata da Benedetto XIV, \u00e8 stato il porporato italiano pi\u00f9 giovane.\nBiografia.\nBartolomeo Ruspoli nacque a Roma il 25 agosto 1697, figlio di Francesco Maria Marescotti Ruspoli, primo principe di Cerveteri, e di Isabella Cesi, dei duchi di Acquasparta. Pronipote di papa Innocenzo XIII, fu pronipote anche del cardinale Bernardo Maria Conti per parte di madre.\nEntrato nella prelatura romana quale protonotario apostolico nel 1718, venne investito dell'Ordine di Malta come cavaliere. Nominato quale governatore del conclave che si tenne nel 1721, la sua solerzia in questo incarico fu tale che il nuovo papa eletto, Innocenzo XIII, lo nomin\u00f2 suo \"Secretario del Memoriale\" in quello stesso anno. Segretario della sacra congregazione della Propaganda Fide dal 1724, lasci\u00f2 Roma insoddisfatto dell'andamento politico della citt\u00e0 nel 1728, abbandonando di conseguenza i propri incarichi.\nIl 26 giugno 1725 ricevette gli ordini minori e torn\u00f2 a Roma il 2 ottobre 1730 in occasione del concistorio nel quale venne eletto cardinale diacono. Il 5 ottobre 1730 ricevette la berretta cardinalizia ed il 22 novembre di quello stesso anno la diaconia dei santi Cosma e Damiano con dispensa per non essere ancora stato ordinato sacerdote (che ottenne il 14 dicembre 1730).\nNominato cardinale protettore dell'Ordine dei Frati Minori Cappuccini e dei Monaci di Montelibano nel 1738, gi\u00e0 dal 1731 era stato nominato Gran Priore del Sacro Militare Ordine di Malta a Roma. Nel 1740 partecip\u00f2 al conclave che elesse papa Benedetto XIV.\nIl cardinale Ruspoli mor\u00ec il 21 maggio 1741 alle 21:00 presso Palazzo Ruspoli a Vignanello dopo una lunga malattia che l'aveva costretto a ritirarsi in campagna. La sua salma venne temporaneamente sepolta nella collegiata di Vignanello ed il 12 luglio 1743, secondo la volont\u00e0 da lui stesso espressa nel suo testamento, venne trasferito nella chiesa dei cappuccini dell'Immacolata Concezione a Roma ove ancora oggi si trova e dove sono visibili le sue armi cardinalizie."}
{"id": "1054390", "revid": "322321", "url": "https://it.wikipedia.org/wiki?curid=1054390", "title": "Peter Seiichi Shirayanagi", "text": "Biografia.\n\u00c8 nato a Hachi\u014dji, presso Tokyo, il 17 giugno 1928.\n\u00c8 stato ordinato sacerdote il 21 dicembre 1954.\nNominato da papa Paolo VI vescovo ausiliare di Tokyo il 15 marzo 1966, assegnandogli il titolo di Atenia; ha ricevuto l'ordinazione episcopale l'8 maggio successivo.\nIl 15 novembre 1969 \u00e8 nominato arcivescovo coadiutore della medesima arcidiocesi, col titolo di Castro di Puglia. Succede al cardinale Peter Tatsuo Doi.\n\u00c8 stato arcivescovo di Tokyo dal 21 febbraio 1970 al 17 febbraio 2000.\nPapa Giovanni Paolo II lo ha innalzato alla dignit\u00e0 cardinalizia nel concistoro del 26 novembre 1994.\nHa partecipato al conclave che il 19 aprile 2005 ha eletto il cardinale Joseph Ratzinger alla Cattedra di San Pietro.\n\u00c8 uno dei cardinali che ha celebrato la Messa tridentina dopo la Riforma liturgica.\nDal 17 giugno 2008, avendo compiuto l'ottantesimo anno d'et\u00e0, non era pi\u00f9 cardinale elettore.\nMor\u00ec improvvisamente per un infarto del miocardio nel centro per sacerdoti anziani, in cui risiedeva dall'agosto 2009, il 30 dicembre dello stesso anno alle 6:45 del mattino (ora di Tokyo), aveva 81 anni. Dopo le esequie, il suo corpo \u00e8 stato cremato e le ceneri sepolte nel cimitero cattolico di Fuch\u016b a Tokyo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1054391", "revid": "29244", "url": "https://it.wikipedia.org/wiki?curid=1054391", "title": "Cormaiore", "text": ""}
{"id": "1054394", "revid": "28592", "url": "https://it.wikipedia.org/wiki?curid=1054394", "title": "La Giola", "text": ""}
{"id": "1054396", "revid": "29244", "url": "https://it.wikipedia.org/wiki?curid=1054396", "title": "Ajaso", "text": ""}
{"id": "1054401", "revid": "986213", "url": "https://it.wikipedia.org/wiki?curid=1054401", "title": "Thomas Stafford Williams", "text": "Biografia.\nThomas Stafford Williams \u00e8 nato il 20 marzo 1930 nella capitale Wellington, omonima regione ed arcidiocesi, nella parte centrale dell'allora Dominion della Nuova Zelanda (oggi Nuova Zelanda).\nHa ricevuto l'ordinazione sacerdotale il 20 dicembre 1959 a Roma, per imposizione delle mani del cardinale Krikor Bedros XV Aghagianian, patriarca di Cilicia degli Armeni e pro-prefetto della Congregazione di Propaganda Fide; si \u00e8 incardinato, ventinovenne, come presbitero dell'arcidiocesi di Wellington.\nMinistero episcopale.\nIl 30 ottobre 1979 papa Giovanni Paolo II lo ha nominato, quarantanovenne, arcivescovo metropolita di Wellington; \u00e8 succeduto al cardinale Reginald John Delargey, deceduto il 29 gennaio precedente all'et\u00e0 di soli sessantaquattro anni. Ha ricevuto la consacrazione episcopale il 20 dicembre seguente, presso la chiesa di Santa Maria degli Angeli a Wellington, per imposizione delle mani di Owen Noel Snedden, vescovo titolare di Acheloo e vicario castrense per la Nuova Zelanda, assistito dai co-consacranti John Patrick Kavanagh, vescovo di Dunedin, e Petero Mataca, arcivescovo metropolita di Suva. Ha preso possesso dell'arcidiocesi durante una cerimonia successiva svoltasi presso la Cattedrale del Sacro Cuore a Wellington. Come suo motto episcopale il neo arcivescovo Williams ha scelto \"Unity in Christ\", che tradotto vuol dire \"Unit\u00e0 in Cristo\".\nNel 1980 \u00e8 stato eletto presidente della Conferenza Episcopale della Nuova Zelanda, succedendo a monsignor Kavanagh; ha ricoperto tale incarico per otto anni, venendo sostituito nel 1988 da Edward Russell Gaines, vescovo di Hamilton ed ordinario militare per la Nuova Zelanda.\nCardinalato.\nIl 5 gennaio 1983, al termine dell'udienza generale del mercoled\u00ec, papa Giovanni Paolo II ha annunciato la sua creazione a cardinale nel concistoro del 2 febbraio seguente; cinquantaduenne, \u00e8 stato il terzo neozelandese a ricevere la porpora cardinalizia dopo i suoi diretti predecessori Peter Thomas McKeefry e Reginald John Delargey. Durante la cerimonia, svoltasi presso la basilica di San Pietro in Vaticano, gli sono stati conferiti la berretta, l'anello cardinalizio ed il titolo presbiterale di Ges\u00f9 Divin Maestro alla Pineta Sacchetti, vacante dal 10 agosto 1979, giorno della morte del cardinale statunitense John Joseph Wright, prefetto della Congregazione per il clero e primo titolare. Ha preso possesso della sua chiesa titolare in una celebrazione successiva.\nNel 1992 \u00e8 stato eletto 1\u00ba presidente della Federazione delle Conferenze dei Vescovi Cattolici dell'Oceania, che riunisce le conferenze episcopali di Australia, Nuova Zelanda, Papua Nuova Guinea, Isole Salomone e Pacifico; ha ricoperto tale incarico per sette anni, fino a quando nel 1999 gli \u00e8 succeduto Soane Lilo Foliaki, S.M., vescovo di Tonga.\nIl 1\u00ba giugno 1995 papa Giovanni Paolo II lo ha nominato, sessantacinquenne, anche ordinario militare per la Nuova Zelanda; \u00e8 succeduto ad Edward Russell Gaines, deceduto il 6 settembre 1994 all'et\u00e0 di sessantasette anni.\nIl 21 marzo 2005 papa Giovanni Paolo II ha accettato la sua rinuncia dal governo pastorale dell'arcidiocesi di Wellington dopo ventisei anni per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito il giorno dopo aver compiuto settantacinque anni; contestualmente gli \u00e8 succeduto il cinquantaseienne John Atcherley Dew, fino ad allora arcivescovo coadiutore della medesima arcidiocesi. Il 1\u00ba aprile seguente si \u00e8 anche dimesso dall'incarico di ordinario militare, venendo anche in questo succeduto da monsignor Dew.\nDopo la morte di papa Giovanni Paolo II, ha preso parte al conclave del 2005, che si \u00e8 concluso con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI.\nIl 20 marzo 2010, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970.\nDopo la rinuncia di papa Benedetto XVI, per via dell'et\u00e0 non ha potuto prendere parte al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1054404", "revid": "1718925", "url": "https://it.wikipedia.org/wiki?curid=1054404", "title": "Roccia di Plymouth", "text": "La Roccia di Plymouth \u00e8, secondo la tradizione, il luogo in cui sbarcarono William Bradford e i pellegrini del Mayflower che fondarono la Colonia di Plymouth sulla costa di quelli che sarebbero diventati gli Stati Uniti d'America. Non esiste in effetti alcuna fonte contemporanea ai fatti che lo attesti e lo stesso Bradford non ne fa cenno n\u00e9 nel suo diario \"Of Plymouth Plantation\" n\u00e9 nel successivo \"Mourt's Relation\". Il primo riferimento al fatto che i pellegrini siano sbarcati su una roccia risale al secolo successivo al loro arrivo, che avvenne nel 1620.\nSi dice che l'ubicazione della \"Roccia di Plymouth\" (che specificamente \u00e8 una \"graniodiorite Dedham\", un masso erratico di origine glaciale) ai piedi della Cole's Hill sia stata tramandata di generazione in generazione. Nel 1741, mentre si stava progettando di costruire un molo proprio in quel luogo, Thomas Faunce - un novantenne pastore anziano della chiesa locale - indic\u00f2 quale fosse il punto preciso che suo padre gli aveva detto essere stato quello su cui i pellegrini avevano per la prima volta poggiato piede nel Nuovo Mondo (i pellegrini erano giunti a terra una prima volta nei pressi della moderna Truro nel Massachusetts sulla punta di Cape Cod nel novembre del 1620, prima di decidere di sbarcare per fondare Plymouth). L'Anziano Faunce aveva tenuto i registri della comunit\u00e0 per la maggior parte della sua vita e, quando comp\u00ec l'identificazione della Roccia di Plymouth, aveva 95 anni. La Roccia si trova circa 200 metri dal luogo in cui \u00e8 generalmente accettato che si inizi\u00f2 a costruire la nuova colonia.\nNel 1774 il colonnello Theophilus Cotton e gli abitanti di Plymouth tentarono di spostare la Roccia. Durante i lavori la roccia si spezz\u00f2 in due, cos\u00ec si decise di lasciare la parte inferiore dietro al molo dove si trovava, mentre la parte superiore venne portata nell'edificio che fungeva da luogo di riunione della cittadinanza.\nUn riferimento alla Roccia di Plymouth si trova nel \"The Pennsylvania Journal\" del 29 novembre 1775 scritto dal capitano William Coit, che racconta la storia di come avesse portato a terra dei marinai inglesi suoi prigionieri \"\"sulla stessa roccia che i nostri antenati hanno calpestato per prima\" ( \"upon the same rock our ancestors first trod\"\" )\nNel 1834 la parte superiore della Roccia fu spostata dalla sala riunioni alla \"Pilgrim Hall\". Nel 1859 la \"Pilgrim Society\" inizi\u00f2 al molo la costruzione di un tempietto di stile vittoriano, progettato da Hammatt Billings, che coprisse e proteggesse la parte inferiore della Roccia. Dopo che, nel 1867, l'opera fu completata, nel 1880 anche la parte superiore fu rimossa dalla Pilgrim Hall e ricollocata nella sua posizione originale insieme all'altra met\u00e0. Su di essa fu scolpita la data \"1620\".\nNel 1920 la Roccia fu nuovamente spostata e il lungomare della cittadina fu ricostruito secondo il progetto del noto architetto Arthur Shurcliff, che prevedeva una passeggiata lungo la costa protetta da una bassa diga in modo che, quando la Roccia fosse stata rimessa al suo posto, si sarebbe trovata effettivamente al livello del mare. La custodia della Roccia pass\u00f2 quindi nelle mani del Commonwealth del Massachusetts e venne realizzato un nuovo e pi\u00f9 sobrio tempietto con un colonnato in stile dorico, progettato dallo studio di architettura McKim, Mead e White per permettere la visione della pietra bagnata dalla marea da dietro la protezione di grate. I fondi necessari alla costruzione di questo nuovo edificio erano stati raccolti dalla \"National Society of Colonial Dames of America\".\nA causa dei molti spostamenti avanti e indietro per la cittadina, sono stati asportati numerosi frammenti della Roccia, i quali sono stati oggetto di compravendita. Attualmente della parte superiore ne rimane circa un terzo rispetto alle dimensioni originali. Secondo le stime la Roccia originariamente pesava circa 9 tonnellate. Nonostante alcuni documenti indichino che cacciatori di souvenir ne abbiano staccato alcuni pezzi, non si hanno prove che ne siano stati effettivamente staccati dal 1880 in poi. Alcuni frammenti sono conservati nel museo della \"Pilgrim Hall\" e nel \"Patent Building\" dello Smithsonian Institution.\nAlexis de Tocqueville scrisse nel 1835:\nNel 1989 la fessura sulla superficie delle Roccia di Plymouth \u00e8 stata riparata perch\u00e9 l'acqua stava infiltrandosi all'interno. Ad occuparsi del restauro \u00e8 stato \"Thomas Choquette\" di Dartmouth in Massachusetts, che si \u00e8 aggiudicato l'onore di effettuare la riparazione chiedendo al bando d'asta la cifra simbolica di un dollaro.\nAttualmente la Roccia di Plymouth ricade sotto la gestione dello stato del Massachusetts e fa parte del \"Pilgrim Memorial State Park\". Dalla fine di maggio al giorno del Ringraziamento sono disponibili guide ed interpreti che spiegano ai visitatori la storia della roccia e rispondono alle loro domande."}
{"id": "1054406", "revid": "373458", "url": "https://it.wikipedia.org/wiki?curid=1054406", "title": "Corona delle isole F\u00e6r \u00d8er", "text": ""}
{"id": "1054407", "revid": "1649409", "url": "https://it.wikipedia.org/wiki?curid=1054407", "title": "Adrianus Simonis", "text": "Biografia.\nFu ordinato sacerdote il 15 giugno 1957.\nIl 29 dicembre 1970 papa Paolo VI lo nomin\u00f2 vescovo di Rotterdam e ricevette la consacrazione episcopale il 20 marzo 1971 dal cardinale Bernard Jan Alfrink.\nDivenne in seguito arcivescovo coadiutore di Utrecht il 27 giugno 1983, per poi divenire arcivescovo e metropolita dei Paesi Bassi il 3 dicembre dello stesso anno.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 25 maggio 1985.\nIl 14 aprile 2007 termin\u00f2 il suo incarico dopo l'accettazione delle dimissioni da parte di papa Benedetto XVI per raggiunti limiti di et\u00e0.\nRicopr\u00ec il ruolo di presidente della Conferenza Episcopale dei Paesi Bassi dal 1983 al 2008, quando gli successe il vescovo di Rotterdam, Adrianus Herman van Luyn.\nIl 26 novembre 2011 comp\u00ec ottanta anni, perdendo il diritto al voto nei successivi conclavi.\nMor\u00ec improvvisamente in una casa di cura a Voorhout il 2 settembre 2020 all'et\u00e0 di 88 anni. In seguito ai solenni funerali celebrati 8 giorni dopo dal cardinale Willem Jacobus E\u0133k presso la cattedrale di Santa Caterina, venne sepolto come i suoi predecessori nel cimitero cattolico di Santa Barbara a Utrecht.\nAccuse presunte.\nNel febbraio 2011, Simonis fu accusato di aver coperto un prete pedofilo mentre era arcivescovo. Il prete, il cui nome non fu reso noto dai media, abus\u00f2 di Erwin Meester mentre era in servizio in una parrocchia di Zoetermeer. Simonis, pur sapendo dell'accusa, ritenne che il prete fosse cambiato, e lo spost\u00f2 in una parrocchia ad Amersfoort, senza per\u00f2 avvisare nessuno della nuova parrocchia dei precedenti del prete. Il prete perpetr\u00f2 altri abusi nella nuova parrocchia (secondo la polizia sei delle sue vittime hanno poi denunciato abusi avvenuti tra il 1987 e il 2008); Simonis qualific\u00f2 il nuovo abuso avvenuto ad Amersfoort come \u00abdeplorevole\u00bb.\nQuando l'episodio venne alla luce, Simonis afferm\u00f2 di essere stato a conoscenza dei precedenti del prete, ma che aveva giudicato sufficienti la terapia e \u00able prescrizioni psicologiche severe e per iscritto\u00bb che aveva ricevuto. Afferm\u00f2 anche che non aveva avuto nessuna informazione dalla nuova parrocchia riguardo ai nuovi abusi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1054408", "revid": "79968", "url": "https://it.wikipedia.org/wiki?curid=1054408", "title": "Commonwealth del Massachusetts", "text": ""}
{"id": "1054447", "revid": "1935652", "url": "https://it.wikipedia.org/wiki?curid=1054447", "title": "Joseph Zen Ze-kiun", "text": "Biografia.\nNasce a Shanghai, sede vescovile, il 13 gennaio 1932; \u00e8 il sesto dei sette figli di Vincent Zen e Margaret Tseu, devoti cattolici.\nFormazione e ministero sacerdotale.\nEntra nel noviziato della Societ\u00e0 salesiana di San Giovanni Bosco ad Hong Kong: emette la professione semplice dei voti il 16 agosto 1949 e quella solenne il 16 agosto 1955.\nStudia presso la facolt\u00e0 teologica del Pontificio Ateneo Salesiano di Torino, poi a Roma.\nL'11 febbraio 1961 \u00e8 ordinato presbitero, a Torino, dal cardinale Maurilio Fossati.\nRientrato in patria, ricopre il ruolo di insegnante presso lo studentato salesiano di Hong Kong e presso il seminario diocesano \"Holy Spirit\". \u00c8, inoltre, Superiore provinciale per la Cina dei Salesiani. Dal 1989 al 1996 \u00e8 insegnante di teologia sacramentaria e filosofia in alcuni seminari cinesi.\nMinistero episcopale e cardinalato.\nIl 13 settembre 1996 papa Giovanni Paolo II lo nomina vescovo coadiutore di Hong Kong; il 9 dicembre successivo riceve l'ordinazione episcopale, con il vescovo John Tong Hon (poi cardinale), nella cattedrale dell'Immacolata Concezione di Hong Kong, dal cardinale John Baptist Wu Cheng-chung, coconsacranti il cardinale Peter Seiichi Shirayanagi e l'arcivescovo Charles Asa Schleck.\nIl 23 settembre 2002, con la scomparsa del cardinale John Baptist Wu Cheng-chung, succede alla sede di Hong Kong.\nIl 24 marzo 2006 papa Benedetto XVI lo crea cardinale presbitero di Santa Maria Madre del Redentore a Tor Bella Monaca; il 31 maggio seguente prende possesso del titolo.\nIl 19 marzo 2008 eleva la condanna della diocesi di Hong Kong contro la repressione cinese dei dimostranti tibetani; nello stesso anno scrive le meditazioni per la via Crucis presieduta dal papa al Colosseo la sera del Venerd\u00ec Santo.\nIl 15 aprile 2009 papa Benedetto XVI accoglie la sua rinuncia, presentata per raggiunti limiti di et\u00e0; gli succede il vescovo coadiutore John Tong Hon.\nIl 13 gennaio 2012 compie ottant'anni e, in base a quanto disposto dal \"motu proprio Ingravescentem Aetatem\" di papa Paolo VI del 1970, perde il diritto di voto in un futuro conclave e decade da tutti gli incarichi ricoperti nella Curia romana: era infatti membro della Congregazione per il culto divino e la disciplina dei sacramenti, della Congregazione per l'evangelizzazione dei popoli, dell'XI Consiglio ordinario della Segreteria generale del Sinodo dei vescovi e del Consiglio speciale per l'Asia della Segreteria generale del Sinodo dei vescovi.\nIl 9 gennaio 2016 il cardinale Zen Ze-kiun \u2013 gi\u00e0 consigliere di Benedetto XVI per la Cina ma emarginato da papa Francesco \u2013 critica con una durissima requisitoria la diplomazia vaticana nei confronti della Cina.\n\u00c8 uno dei cardinali che ha celebrato la Messa tridentina dopo la Riforma liturgica.\nNell'ottobre 2020 tenta vanamente di incontrare il Papa per dissuaderlo dal rinnovare l'accordo tra la Cina e il Vaticano e in una lunga lettera critica aspramente il segretario di Stato Pietro Parolin per le parole da questi espresse alcuni giorni prima in un convegno a Milano a favore del patto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1054453", "revid": "1630518", "url": "https://it.wikipedia.org/wiki?curid=1054453", "title": "Bunolagus monticularis", "text": "Il coniglio di fiume o coniglio fluviale, in inglese riverine rabbit (Bunolagus monticularis, Thomas 1903) \u00e8 un mammifero della famiglia dei Leporidae, endemico della regione del Karoo (Sudafrica). \u00c8 l'unica specie del genere Bunolagus.\nDescrizione.\nUn esemplare adulto pesa 1.5-1.8\u00a0kg ed \u00e8 lungo 35\u201345\u00a0cm, escluse la coda (7\u201310\u00a0cm) e le orecchie (10\u201312\u00a0cm).\nHa una pelliccia color crema, pi\u00f9 scura in corrispondenza della coda. Si riconosce agevolmente per la presenza di una striscia bruno scura che va dall'angolo della bocca alla base delle orecchie.\nBiologia.\n\u00c8 un erbivoro che si nutre di fiori e foglie della vegetazione ripariale che cresce lungo i corsi d'acqua stagionali del Karoo. Ha abitudini notturne e trascorre le ore diurne in tane poco profonde scavate al di sotto di cespugli. Conduce una esistenza solitaria, con areali distinti (anche se parzialmente sovrapposti) per i maschi e le femmine.\nAl contrario della maggior parte dei Leporidae, \u00e8 una specie poco prolifica: ogni femmina partorisce uno o due piccoli all'anno. Considerato che la vita media \u00e8 di 3 anni ogni femmina d\u00e0 alla luce durante la sua vita non pi\u00f9 di 3-4 piccoli.\nDistribuzione e habitat.\nL'areale del \"Bunolagus monticularis\" \u00e8 ristretto alle zone semidesertiche del Karoo centrale. Occupa una nicchia ecologica molto ristretta, costituita dalle zone prossime ai corsi d'acqua stagionali.\nStatus e conservazione.\nLa popolazione attuale \u00e8 stimata essere inferiore ai 250 esemplari e pertanto la specie, in base ai criteri della \"IUCN Red List\", \u00e8 considerata in pericolo critico di estinzione.\nLa Zoological Society of London, in base a criteri di unicit\u00e0 evolutiva e di esiguit\u00e0 della popolazione, considera il \"B. monticularis\" una delle 100 specie di mammiferi a maggiore rischio di estinzione."}
{"id": "1054455", "revid": "1543377", "url": "https://it.wikipedia.org/wiki?curid=1054455", "title": "Burramys parvus", "text": "L'opossum pigmeo di montagna (Burramys parvus ) \u00e8 un mammifero della famiglia dei Burramidi. \u00c8 l'unica specie del genere Burramys . Descritto per la prima volta da Robert Broom nel 1896 a partire da un fossile risalente al Pleistocene, si riteneva che fosse ormai scomparso da migliaia di anni, ma nel 1966 un esemplare venne scoperto presso una stazione sciistica sul monte Hotham.\nDescrizione.\nL'opossum pigmeo di montagna ha una lunghezza testa-corpo di 10\u201313\u00a0cm e una coda di 13\u201316\u00a0cm; pesa 30-60 g. Anche se molto piccolo, questo marsupiale simile a un topo \u00e8 il membro pi\u00f9 grande della famiglia degli opossum pigmei. La sua morbida pelliccia \u00e8 di colore marrone-grigiastro sulla schiena e crema chiarissima nella parte inferiore, e la pancia del maschio diventa di color marrone-arancione durante la stagione degli accoppiamenti. La lunga coda di fatto senza peli \u00e8 prensile e permette una buona presa su ramoscelli e rami. Le femmine hanno un marsupio.\nBiologia.\nDiversamente dai suoi pi\u00f9 stretti parenti, questo opossum non abita sugli alberi, ma si muove in modo molto agile tra i bassi cespugli sparsi tra le colline delle montagne in cui vive. \u00c8 un animale notturno che trascorre la maggior parte del tempo arrotolato come una palla per tenersi al caldo.\nDa studi effettuati su animali in cattivit\u00e0 sembra che gli individui siano soliti stringersi insieme per scaldarsi di pi\u00f9. Le femmine occupano luoghi comuni di nidificazione dove i nidi si sovrappongono. I maschi sono nomadi e si uniscono alle femmine solo durante l'accoppiamento.\nI cambi di stagione portano a cambiamenti di dieta. Durante l'estate l'opossum pigmeo di montagna si nutre di cibo ricco di energia, come farfalle notturne, che migrano nella zona per riprodursi, e altri artropodi tra cui i bruchi, gli scarafaggi e i ragni. Quando l'inverno si avvicina va alla ricerca di semi e bacche, ma quando arriva davvero il freddo, da maggio a settembre, questa specie va a dormire e si iberna, sopravvivendo grazie alle riserve immagazzinate durante i tempi di abbondanza. Si tratta dell'unico mammifero australiano ad avere questo comportamento. A volte si sveglia per mangiare semi e bacche ammassati nella sua dispensa.\nDistribuzione e habitat.\nQuesta specie si trova ad altitudini di 1500\u20131800 m, lungo pendii rocciosi e campi sassosi tra le praterie alpine e subalpine e i cespugli nelle Alpi australiane. Il clima qui \u00e8 un po' estremo per un piccolo mammifero: freddo e umido, con frequenti nevicate e forti venti.\nLa sua presenza si limita a tre popolazioni nel sud-est dell'Australia: nel Parco Nazionale di Kosciuszko nel Nuovo Galles del Sud, nel Victoria sui monti Bogong e Higginbotham e sui monti Buller e Stirling.\nConservazione.\nL'opossum pigmeo di montagna \u00e8 uno dei mammiferi pi\u00f9 rari del mondo: si ritiene che ne rimangano solamente 2000 esemplari circa.\nL'habitat estremamente ristretto di questa specie \u00e8 minacciato dall'estrazione di rocce e dallo sviluppo delle infrastrutture per lo sci. Spesso \u00e8 vittima dei predatori introdotti dall'uomo come le volpi e i gatti."}
{"id": "1054469", "revid": "122907592", "url": "https://it.wikipedia.org/wiki?curid=1054469", "title": "PalaOlimpia", "text": "Il PalaOlimpia, conosciuto anche con il nome sponsorizzato di AGSM Forum, \u00e8 un impianto sportivo polivalente di Verona.\nOltre ad ospitare molte delle manifestazioni sportive della provincia, presso il palazzetto veronese si tengono anche importanti concerti e spettacoli.\nPer quanto riguarda lo sport, oggi l'AGSM Forum ospita le partite interne della Pallavolo Verona (squadra di Serie A1), della Scaligera Basket (che milita in serie A2) importante squadra di pallacanestro capace di vincere anche titoli europei (Coppa Kora\u0107 1998) e nazionali, e del Verona Calcio a 5, squadra cittadina militante nel campionato regionale di C1.\nIl palasport \u00e8 situato a pochi passi dallo stadio Bentegodi, presso il piazzale Olimpia: dista una decina di minuti a piedi dalla stazione, poco pi\u00f9 di 5 minuti in auto dal casello Verona Nord e circa 15 minuti in auto dall'aeroporto cittadino."}
{"id": "1054474", "revid": "8035042", "url": "https://it.wikipedia.org/wiki?curid=1054474", "title": "Pala Olimpia", "text": ""}
{"id": "1054475", "revid": "8035046", "url": "https://it.wikipedia.org/wiki?curid=1054475", "title": "PalaOlimpia Verona", "text": ""}
{"id": "1054476", "revid": "8035049", "url": "https://it.wikipedia.org/wiki?curid=1054476", "title": "Pala Olimpia Verona", "text": ""}
{"id": "1054477", "revid": "8035053", "url": "https://it.wikipedia.org/wiki?curid=1054477", "title": "Palasport Verona", "text": ""}
{"id": "1054478", "revid": "8035066", "url": "https://it.wikipedia.org/wiki?curid=1054478", "title": "Palasport di Verona", "text": ""}
{"id": "1054480", "revid": "120875", "url": "https://it.wikipedia.org/wiki?curid=1054480", "title": "Caudillos", "text": ""}
{"id": "1054484", "revid": "729019", "url": "https://it.wikipedia.org/wiki?curid=1054484", "title": "Karat Air", "text": "La Karat Air o (in russo: \u041a\u0410\u0420\u0410\u0422 \u0430\u0432\u0438\u0430\u043a\u043e\u043c\u043f\u0430\u043d\u0438\u044f) \u00e8 stata una compagnia aerea russa con base tecnica all'aeroporto di Mosca-Vnukovo (UUWW), in Russia europea. La Karat Air \u00e8 stata fondata sulla base della compagnia aerea Rikor.\nStrategia.\nLa compagnia aerea Karat Air faceva il servizio del trasporto aereo passeggeri in Russia e negli stati CSI con hub principale a Mosca e hub secondario a Kazan', Tatarstan.\nNel 2004 la Karat Air si \u00e8 unita con la russa Tulpar Air. Nel 2005 la Karat Air ha trasportato 400 000 passeggeri. La Karat Air effettuava anche voli charter e voli VIP.\nAccordi commerciali.\nDal 2006 la Karat Air faceva parte della russa VIM Group composta da 6 compagnie aeree russe: Aero\u010cita, Air Bashkortostan, Dauria, Karat Air, Russian Sky Aircompany, VIM-Avia."}
{"id": "1054488", "revid": "247222", "url": "https://it.wikipedia.org/wiki?curid=1054488", "title": "Breve (cattolicesimo)", "text": ""}
{"id": "1054490", "revid": "111433", "url": "https://it.wikipedia.org/wiki?curid=1054490", "title": "Rod (criptozoologia)", "text": "Rod \u00e8 il termine con cui vengono chiamate delle teoriche creature che si sposterebbero attraverso l'aria a velocit\u00e0 tali da renderli invisibili ad occhio nudo.\nStoria.\nI rod sono entrati solo nel 1994 nel campo di ricerca della criptozoologia, la loro esistenza come forme di vita \u00e8 stata ipotizzata dal filmmaker Jos\u00e9 Escamilla, mentre si trovava nel Nuovo Messico a registrare un documentario UFO e not\u00f2 la loro presenza.\nPer un certo periodo non \u00e8 esistita una definizione certa, anche se prevaleva comunque un forte scetticismo, dato che diverse spiegazioni pi\u00f9 logiche e scientifiche spiegavano le frequenti illusioni ottiche prodotte dalle videocamere.\nEsperimenti successivi hanno provato che questi rod che appaiono nei film, sono in realt\u00e0 un'illusione ottica (soprattutto in registrazioni video interlacciate), e sono in genere tracce di battito d'ali di un insetto volante. Il giornalista del The Straight Dope Cecil Adams definisce i rod come un \"hoax\", una truffa ai danni dei creduloni, rivelando la facilit\u00e0 di riprodurre il fenomeno fotografando con una lunga esposizione gli insetti che volano illuminati dalla luce, che appaiono come tracce luminose dovute al \"motion blur\"-\nNella cultura di massa.\nNella serie di manga Le Bizzarre Avventure di JoJo: Stone Ocean, i rod sono descritti come animali veri e propri, invisibili all'occhio umano ed esistiti fin dall'antichit\u00e0, che si nutrono di calore: il personaggio Rykiel possiede un potere Stand (Sky High) che gli permette appunto di controllarli per assorbire quantit\u00e0 considerevoli di calore dai suoi nemici per invalidarli in vari modi."}
{"id": "1054501", "revid": "466539", "url": "https://it.wikipedia.org/wiki?curid=1054501", "title": "Opere di Francis Scott Fitzgerald", "text": "Opere.\nLe numerose opere di narrativa di Francis Scott Fitzgerald possono in gran parte considerarsi autobiografiche.\nLa narrativa e l'esperienza personale di Fitzgerald, come scrive Marcus Cunlife, \"presentano un parallelismo commovente: corrispondono entrambe alla problematica di una giovent\u00f9 ansiosamente in cerca d'una perfezione che non esiste\".\nLa produzione giovanile.\nSia i romanzi quanto i volumi di racconti del suo primo periodo narrativo, non devono essere messi sullo stesso piano dei successivi. In essi l'autore si identifica, con le sue delusioni e i suoi disinganni con una proiezione ancora molto semplice sui suoi personaggi.Ma se i personaggi sono ancora immaturi e non hanno alcun desiderio di maturare, perch\u00e9 maturare vuol dire invecchiare, la prosa e le sue trame sono gi\u00e0 costruite con molta perizia dimostrando come nella sua frivolezza egli prendeva gi\u00e0 il proprio mestiere di scrittore in modo molto serio e dimostrava, gi\u00e0 allora, la sua straordinaria capacit\u00e0 di osservare le sensazioni.\n\"This side of paradise\" (Di qua dal Paradiso).\nEsord\u00ec nel 1920 con il romanzo \"This side of paradise\" (Di qua dal paradiso), revisione del precedente romanzo \"The Romantic Egoist\" che era stato rifiutato dall'editore.Esso consiste in una ricostruzione perfetta del sogno statunitense che si basa sulla ricchezza, la bellezza e l'esuberanza della giovent\u00f9, messo con crudelt\u00e0 a confronto con il disagio che la prima guerra mondiale aveva portato e soprattutto dal crollo dei valori.Il romanzo, che pu\u00f2 essere considerato in parte autobiografico, rappresenta anche, attraverso la figura di Monsignor Darcy, quella di un grande uomo amico di Fitzgerald durante gli anni di Princepton, Padre Fay.\nCon questo romanzo, che ottenne un grande successo e divent\u00f2 subito un best seller, l'autore divenne in breve tempo il simbolo della giovent\u00f9 americana.\n\"Flappers and Philosopher\" (Maschiette e filosofi).\nSempre nel 1920 pubblica, dopo averli riveduti e corretti, una raccolta composta da otto racconti brevi che aveva scritto nel passato con lo stile leggero che gli aveva fatto ottenere denaro e fama e che riproponevano ai giovani l'immagine spregiudicata e anticonformista dell'America.Si ritrovano nei racconti le \"maschiette\" descritte dal primo Fitzgerald che hanno gli stessi valori della Rosalind del romanzo Di qua dal Paradiso:\nLo sfondo delle storie \u00e8 sempre quello delle feste, dei balli universitari, dell'amore eterno che dura al massimo una stagione, delle pose da donna fatale, dall'importanza che assume un nuovo taglio di capelli. I \"filosofi\", che non sono altro che bei ragazzi vanitosi e maggiormente interessati alle ragazze e al fox-trot che alla filosofia, contribuiscono a questa atmosfera.\nDegli otto racconti il migliore, sia per l'abilit\u00e0 nel descrivere sia per la partecipazione emotiva dell'autore, \u00e8 l'ultimo intitolato \"The Ice Palace\" (Il palazzo di ghiaccio) che mette a confronto due stili di vita differenti: quello del caldo e apatico Sud e quello del freddo e attivo Nord.Protagonista del racconto \u00e8 Sally Carrol, classica bellezza del Sud, che si innamora di un giovane yankee e va con lui al Nord. Ma la delusione e lo smarrimento che ne consegue al trovarsi in un mondo cos\u00ec diverso la faranno ritornare nel suo mondo confortevole e pittoresco, la Georgia, dove \u00e8 possibile ancora sognare e vivere pigramente in ozio.\n\"The beautiful and the Damned\" (Belli e dannati).\nSeguir\u00e0 nel 1922 \"The beautiful and the Damned\" (Belli e dannati), romanzo che narra di un giovane artista ricco e aristocratico e di sua moglie che vivono divertendosi e dissipando la loro ricchezza e che rispecchia la vita mondana e sfrenata di Francis e di Zelda.Il romanzo venne scritto in poco meno di un anno e il titolo avrebbe dovuto essere \"The Flight of the Rocket\" (Il volo del razzo). La storia narrata ricalca il tema narcisistico trattato nel primo romanzo, \"Di qua dal Paradiso\", senza significative variazioni.\n\"Tales of the Jazz Age\" (Racconti dell'et\u00e0 del jazz).\nPoco dopo la pubblicazione di \"Belli e Dannati\", sempre nel 1922, esce la raccolta di racconti ambientati nel periodo che venne chiamato dallo stesso autore \"et\u00e0 del Jazz\" e che vanno dalla fine della prima guerra mondiale alla grande depressione. L'opera ottenne subito un successo strepitoso.\nSi tratta di undici racconti usciti in precedenza su alcune riviste come ha annotato l'autore all'inizio stesso di essi.\"Il fannullone\" esce nell'ottobre del 1922 su \"Metropolitan Magazine\" \"La parte posteriore del cammello\" il 24 aprile 1920 sul \"Saturday Evening Post, \"Primo Maggio\" a luglio 1920 su \"Smart Set\", \"La vasca azzurra\" a gennaio del 1920, \"Il diamante grosso come l'Hotel Ritz\" nel giugno 1922 sempre su \"Smart Set\", \"Il caso singolare di Benjamin Button\" su \"Collier's\" il 27 maggio 1922, \"Tarquinio a Cheapside\" su \"Smart Set\" nel febbraio del 1921, \"La strega dai capelli rossicci\" sul \"Metropolitan Magazine\" nel febbraio 1921, \"La feccia della felicit\u00e0\" sul \"Chicago Sunday Tribune\" il 12 dicembre 1920,\"Il signor Icky\" nel marzo 1920 sullo \"Smart Set\" e \"Jemina, ragazza di montagna\" su \"Vanity\" nel gennaio 1921.\nTra tutti questi racconti i pi\u00f9 riusciti sono \"Primo maggio\" e \"Il diamante grosso come l'Hotel Ritz\" definito dallo stesso Fitzgerald \"La cosa migliore che ho mai scritto\".\n\"May Day\" (Primo maggio).\nSi tratta, come gli altri, di un racconto a sfondo autobiografico ambientata nella primavera che, come dir\u00e0 lo stesso autore, \"inaugur\u00f2 l'et\u00e0 del jazz\" e si divide in quattro storie che si intrecciano secondo una tecnica molto particolare che verr\u00e0 in seguito perfezionata da John Dos Passos. Il protagonista della prima storia \u00e8 Gordon Sternett, un giovane ricco rimasto povero, quello della seconda storia \u00e8 Philip Dean, un ricco che rimane ricco, quello della terza \u00e8 Henry Bradin che, per coerenza alle sue idee socialiste rinuncia alla ricchezza e infine i protagonisti della quarta sono Carrol Key e Gus Rose, due reduci della guerra sbarcati da pochi giorni e ancora in uniforme poveri e senza amici.Il tema principale \u00e8 quello dell'isterismo del primo dopoguerra.\n\"The Diamond as Big as the Ritz\" (Il diamante grosso come l'Hotel Ritz).\nIl tema conduttore di quest'ultimo racconto \u00e8 la corruzione che \u00e8 alla base della ricchezza, tema che verr\u00e0 in seguito ripreso in tutti i romanzi dell'autore anche se in questo racconto esso \u00e8 svolto sotto forma fantastica e simbolica.I protagonisti del racconto, i ricchi magnati che uccidono i loro ospiti per non venir traditi, non sono altro che i tipici ricchi all'americana e la loro vittima \u00e8 il solito personaggio fitzgeraldiano per il quale, come scrive Fernanda Pivano \" \"la ricchezza non \u00e8 altro che un'illusione di giovent\u00f9 e la giovent\u00f9 non \u00e8 che un sogno\" \".\n\"The Vegetable, or from President to Postman\" (Il vegetale, o da presidente a postino).\n\"Il vegetale\" \u00e8 una sfortunata commedia in tre atti che Fitzgerald mise in scena ad Atlantic City nel novembre del 1923 e che non ebbe nessuna replica. Venne iniziata nel novembre del 1921 e in seguito rimaneggiata numerose volte perch\u00e9 non ritenuta adatta alle scene dagli impresari.\nJerry Ford \u00e8 il protagonista, il \"vegetale\", che fa l'impiegato senza nessuna voglia e capacit\u00e0 e la cui unica aspirazione \u00e8 quella di diventare un bravissimo postino. La moglie \u00e8 una donna dispotica e insoddisfatta.\nNel primo atto si assiste ad un dialogo piacevole e di effetto sicuro che per\u00f2 scade nel secondo atto dove l'autore, il cui intento era quello di mettere in evidenza la vanit\u00e0 e corruzione di certi ambienti della politica, finisce per inviare frecciate ironiche che per\u00f2 non hanno mordente e scadono in \"gags\" ridicole e battute paradossali.Il terzo atto poi termina con l'immancabile lieto fine: il protagonista realizza il sogno di diventare postino e si tramuta in un uomo onesto e competente, mentre la moglie, pentita per come lo ha sempre trattato, versa tante lacrime e accetta il marito cos\u00ec com'\u00e8.\nLa produzione pi\u00f9 matura.\n\"The Great Gatsby\" (Il grande Gatsby).\nNel 1925 venne pubblicato \"The Great Gatsby\" (Il grande Gatsby) considerato dalla maggior parte dei critici il suo capolavoro. Esso narra gli egoismi e l'ostentata ricchezza della societ\u00e0 degli anni venti corrotta dal materialismo e allontanatasi dalla purezza dell'idealismo americano. \nIl narratore, nella figura di Nick Caraway, ha nella vicenda la funzione di testimone e ne \u00e8, nello stesso, tempo estraneo e coinvolto ma comunque necessario all'interno della struttura del libro.Nel romanzo \u00e8 presente l'elemento autobiografico.\nNick ha infatti la funzione di portavoce dello stesso autore e come Fitzgerald rimane attirato dalla ricchezza ma in seguito la sua moralit\u00e0 gliene fa vedere gli effetti deteriori ed egli arriver\u00e0 alla stessa conclusione dell'autore: il Sogno Americano, basato sul materialismo, \u00e8 solamente una corruzione.Gatsby, il protagonista, non \u00e8 altro che lo stesso Fitzgerald che, ancora immaturo, vive un sogno adolescenziale dove la felicit\u00e0 e la bellezza si possono ottenere per sempre con la ricchezza. La stessa Daisy non \u00e8 altro che la moglie di Fitzgerald, Zelda, ricca di fascino e bellezza, ma priva di carattere e di moralit\u00e0.\nDopo Il grande Gatsby, Fitzgerald scrisse diversi racconti brevi di buona qualit\u00e0 che pubblic\u00f2 in due raccolte: \"All the Sad Young Men\" nel 1926 e \"Taps at Reveille\" nel 1937.\n\"All the Sad Young Men\" (Tutti i giovani tristi).\nLa raccolta, certamente la pi\u00f9 unitaria sia per il tono che per le tematiche, venne pubblicata nel 1926 e comprende nove racconti scritti tra il 1922 e il 1925. Il tema dominante \u00e8 la nostalgia per aver perduto tante illusioni che, come scriver\u00e0 l'autore, \"danno colore al mondo\".I protagonisti sono giovani pieni di ideali sconfitti dalle circostanze della vita che temono la vecchiaia e la fine di ogni incantesimo.\nWinter Dreams (sogni d'inverno).\nTra i racconti, \"Winter Dreams\" (Sogni d'inverno), \u00e8 stato visto dalla critica come una prima versione del romanzo \"Il grande Gatsby\". Anche qui il protagonista, il giovane Dexter Green, si innamora, ancora adolescente, di una ricca e bella fanciulla, Judy Jones. Frequenta una famosa universit\u00e0, gioca a golf sui campi di St. Paul, diventa un importante uomo d'affari e riesce a conquistare la donna che ama, ma l'amore dura solamente un mese.Dexter, a differenza di Gatsby vive abbastanza a lungo per sapere che la donna che tanto ha amato ha ormai perso tutta la sua bellezza e questa perdita Dexter la rimpiange perch\u00e9 la considera la perdita dei suoi \"sogni d'inverno\".\n\"Absolution\" (Assoluzione).\nAnche il racconto \"Absolution\" \u00e8 collegata alla storia di Gatsby, infatti Fitzgerald lo aveva, in origine, concepito come un possibile prologo al romanzo.Anche questo racconto \u00e8 ricco di spunti autobiografici. Il protagonista, Rudolph Miller, \u00e8 un ragazzo di undici anni che ha l'abitudine di mentire solo per la gioia di potersi creare un alter ego romantico. La descrizione psicologica di questo personaggio, adolescente in bilico tra lo squallido ambiente in cui vive e la grandezza dei suoi sogni, \u00e8 colto con grande abilit\u00e0, cos\u00ec come viene colto il rigido contrasto tra il padre chiuso e frustrato e il giovanetto gi\u00e0 ricco di sogni mondani.Si coglie anche nel racconto una matrice naturalistica che diventa evidente alla fine, quando l'autore coglie il contrasto tra la religiosit\u00e0 malata del prete (figura insolita questo personaggio di prete fallito che sembra essere stata assimilata da un racconto di Anderson) e la bellezza della vita che si scorge al di l\u00e0 della finestra della sua stanza.\n\"The Sensible Thing\" (La cosa sensata).\nLa storia che si delinea in \"The Sensible Thing\", forse pi\u00f9 che negli altri racconti, \u00e8 chiaramente autobiografica e rispecchia le emozioni e le vicende vissute da Fitzgerald durante il periodo di fidanzamento con Zelda.\nGeorge O'Kelly \u00e8 un ingegnere edile che ha un misero lavoro da impiegato in una piccola societ\u00e0 di assicurazione che, a causa della sua mancanza di denaro, sta per perdere la donna che ama non disposta a rinunciare alla sua brillante vita per sposare un uomo senza solide basi economiche.\nGeorge alla fine ottiene fama e successo e sposa la donna amata ma ha ormai perduto i suoi sogni. La fine del racconto, come gi\u00e0 era accaduto in \"Sogni d'Inverno\", \u00e8 amaro e risente dell'angoscia della perdita \n\"Gretchen's Forty Winks\" (Il sonnellino di Gretchen).\nQuesto racconto, sempre a carattere autobiografico ma non paragonabile agli altri per valore artistico, \u00e8 la storia dei litigi domestici di una coppia dove la moglie, che ha un carattere irrequieto come quello di Zelda, non lascia in pace il marito che versa in gravi condizioni economiche. Esse per\u00f2 si risolveranno quando, finalmente, la donna si addormenta e il giovane potr\u00e0 lavorare tranquillo.\n\"The Baby Party\" (La festa dei bambini).\n\"La festa dei bambini\", pur essendo basato su un'esile vicenda (il litigio della figlia dei protagonisti con un bambino dei vicini che finisce in una ridicola lite tra adulti) \u00e8 un racconto piacevole per l'abilit\u00e0 dell'autore nel rappresentare con garbata ironia una scenetta di vita familiare.\n\"The Rich Boy\" (Il giovanotto ricco).\n\"The Rich Boy\", che \u00e8 il primo racconto di Fitzgerald ad essere stato tradotto in italiano, \u00e8 senza dubbio il pi\u00f9 noto e pi\u00f9 interessante tra tutti quelli prodotti dallo scrittore.\nA differenza da quanto ha fatto negli altri racconti, in questo, Fitzgerald segue il suo protagonista lungo tutto l'arco della vita.\nAnson Hunter \u00e8 un ragazzo ricco ed egoista come tutti i ricchi convinti di poter padroneggiare il mondo; egli considera l'amore una manifestazione sciocca e innamorarsi una debolezza. Solo e senza poter far niente contro il mondo che intorno a lui si va trasformando, perder\u00e0 l'unica donna con la quale avrebbe potuto trovare la felicit\u00e0. La figura di Anson \u00e8 molto simile a quella del protagonista del racconto di James, \"La tigre nella giungla\".\nL'autore si sofferma su tutti quei motivi, sia sociali che di costume, che conducono il protagonista al suo fallimento morale. Egli analizza i comportamenti e gli ideali delle ricche famiglie newyorkesi con finezza e precisione e attribuisce al personaggio motivazioni psicologiche pi\u00f9 profonde, studiando il suo comportamento e arrivando alla conclusione che non \u00e8 il mondo che delude Anson Hunter ma \u00e8 Anson Hunter che delude il mondo con il suo egoistico rifiuto ad adattarsi alla realt\u00e0.\n\"Tender is the Night\" (Tenera \u00e8 la notte).\n\"Tender is the Night\" (Tenera \u00e8 la notte) \u00e8 il secondo romanzo di Fitzgerald pubblicato a New York nel 1934 dopo molti anni di rielaborazione e differenti stesure ed \u00e8 considerato, secondo la critica pi\u00f9 recente, il migliore di Gatsby malgrado esso abbia avuto al suo apparire una fredda accoglienza. Lo stesso Fitzgerald pensava che l'aver narrato in forma retrospettiva la vicenda fosse stato uno sbaglio e aveva riscritto il romanzo seguendo un ordine cronologico. Il materiale, scritto sulla copia dello stesso autore come se fosse la stesura definitiva, venne pubblicato postumo a New York nel 1948 da John Cowley. Ma il testo, pur unitario e maggiormente simmetrico, venne in seguito giudicato apocrifo e si torn\u00f2 a ripubblicare il testo del 1934.\nIn esso si ammira la grande capacit\u00e0 narrativa di Fitzgerald che, acquistata pienamente la tecnica del romanzo, scrive in una prosa elaborata, ricca di toni e ritmi, rendendo i suoi personaggi maggiormente diversificati e pi\u00f9 consistenti.\nIl romanzo si svolge negli anni che vanno dal 1925 al 1929 e, come \"Il grande Gatsby\", \u00e8 a carattere autobiografico. Attraverso avvenimenti reali e di invenzione, viene analizzata in modo lucido e disperato la societ\u00e0 americana e la vicenda narrata rispecchia la vita di Fitzgerald con Zelda, dall'esaurimento nervoso che ha colpito la moglie alla perdita di sicurezza nella vita dello stesso autore.\n\"Taps at Reveille\" (La sveglia).\nL'ultima raccolta di racconti pubblicata nel 1935 con il titolo \"Taps at Reveille\" (La sveglia) documenta l'evoluzione che ebbe lo scrittore negli anni trenta, sia nello stile, sia nella profonda conoscenza psicologica e morale che dimostra nel descrivere personaggi e situazioni. Comprende diciotto racconti scritti tra il 1927 e il 1934 tra i quali alcuni tra i migliori scritti da Fitzgerald.\n\"The Crack-up\" (L'et\u00e0 del jazz).\nAlla fine del 1935, in un periodo di estrema disperazione, Fitzgerald scrisse tre articoli, \"The Crack-up\", \"Handle whith Care\", \"Pasting it togheter\", che vennero pubblicati sulla rivista \"Esquire\" nel 1936 sollevando l'indignazione del mondo letterario (Hemingway stesso se ne fece portavoce) che lo accusava di essere stato patetico mostrando allo scoperto il suo disastro.\nNel 1945, dopo la morte dello scrittore avvenuta il 21 dicembre 1940 in estrema povert\u00e0, il famoso critico letterario americano, Edmund Wilson, raccolse i tre articoli e, insieme ad altri scritti autobiografici e spesso inediti composti tra il 1931 e il 1937, li pubblic\u00f2 in volume con il titolo del primo articolo. Nel 1960 il libro usc\u00ec, quasi inosservato, in Italia con il titolo \"L'Et\u00e0 del Jazz\".\n\"The Pat Hobby Stories\" (I racconti di Pat Hobby).\nI diciassette racconti dedicati a Pat Hobby e scritti da Fitzgerald a Hollywood negli ultimi anni della sua vita oltre ad essere tra i pi\u00f9 originali, mostrano il cambiamento psicologico di quest'ultimo periodo.\nEssi apparvero sulla rivista \"Esquire\" ogni mese a partire dal gennaio del 1940 e furono per molto tempo considerati opera minore ma in seguito rivalutati dalla critica e visti come il momento culminante dello sviluppo creativo dello scrittore. L'opera uscir\u00e0 in versione originale solamente nel 1962 e in Italia nel 1990.\n\"The Last Tycoon\" (Gli ultimi fuochi).\n\"The Last Tycoon\" (L'ultimo magnate), tradotto in italiano da Bruno Oddera nel 1959 con il titolo \"Gli ultimi fuochi\", \u00e8 l'ultimo romanzo di Fitzgerald rimasto incompiuto alla sua morte e pubblicato postumo nel 1941 da Edmund Wilson a New York. Il romanzo, che \u00e8 ambientato a Hollywood e ha come protagonista un produttore destinato alla sconfitta a causa del suo potere e della sua fiducia, \u00e8 considerato dalla critica moderna l'opera pi\u00f9 significativa di Fitzgerald.\nLa storia, che viene narrata in prima persona da Cecilia Brady figlia di un produttore cinematografico, \u00e8 scritta in una prosa ridotta all'essenziale e spesso interrotta dal dialogo come se si trattasse di una sceneggiatura.\n\"The Last Tycoom\", cos\u00ec come gli scritti raccolti nel 1945 nel volume postumo intitolato \"The Crack-Up\", dimostra che Fitzgerald non aveva esaurito le sue capacit\u00e0, come i critici del tempo sostenevano, ma che continuava ad essere all'altezza delle sue eccellenti doti tecniche.\n\"The Basil and Josephine Stories\" (I racconti di Basil e Josephine).\nI 14 racconti dal titolo \"The Basil and Josephine\" furono pubblicati in raccolta a Princeton da \"Friends of The Princepton Library\" nel 1951; in Italia da Mondadori nel 1976. Riprendono i due gruppi di racconti che nella raccolta \"Taps at Reveille\" (La sveglia) vedevano protagonisti due adolescenti americani, Basil Duke Lee e Josephine Perry, che vivono la loro adolescenza nel primo ventennio del Novecento.\nIl libro si divide in due parti: la prima, col nome di Basil, comprende 9 racconti: \"Quel genere di festa\", \"Gli investigatori di scandali\", \"Una serata alla Fiera\", \"Il pi\u00f9 presuntuoso\", \"Crede di essere meraviglioso\", \"L'ombra catturata\", \"La vita perfetta\", \"Farsi strada\", \"Basil e Cleopatra\"; la seconda parte, titolata Josephine, contiene 5 racconti: \"Sangue giovane\", \"Un bel posticino tranquillo\", \"La donna con un passato\", \"Una storia snob\", \"Bancarotta emotiva\".\nFanno da sfondo a questi racconti l'esperienza giovanile dello stesso Fitzgerald, dalla sua vita di ragazzo a St. Paul, alle umiliazioni passate alla \"Newman School\", i primi tentativi di farsi strada, l'incontro con il successo, l'amore e il ricordo della cugina Ginevra King.\nNon c'\u00e8 per\u00f2 in questi racconti il tema della nostalgia del passato ma piuttosto quello di comprenderlo alla luce di una esperienza pi\u00f9 matura.\nBasil e Josephine sono due tipici eroi fitzgeraldiani, l'uomo frustrato e gi\u00e0 segnato dalla presenza della donna fatale che distrugge se stessa e gli altri, colti nel momento del loro apprendistato alla vita, in quel momento dove i sogni sembrano ancora possibili.\n\"Temperature\".\nIl racconto \u00e8 stato ritrovato nel 2015 all'universit\u00e0 di Princeton e pubblicato postumo dalla rivista \"The Strand\" nell'Autunno dello stesso anno.\n\"I'd Die for You, And Other Lost Stories\".\nUn ultimo libro di \"short stories\" inedite, cui si aggiungono alcuni soggetti per il cinema, \u00e8 pubblicato dall'Editore Scribner l'11 aprile 2017. I racconti vengono principalmente dal periodo degli Anni Trenta, quando Fitzgerald visse in North Carolina combattendo contro l'alcolismo, e all'epoca furono rifiutati dalle riviste a cui furono proposti. Ma include lavori che vanno dagli Anni Venti alla fine della sua vita. La curatrice del volume postumo, uscito lo stesso mese in Italia per Rizzoli col titolo \"Per te morirei e altri racconti perduti\", \u00e8 Anne Margaret Daniel.\nLetteratura e cinema.\nDopo la sua morte molte delle sue opere sono state portate sullo schermo.\n\"Il grande Gatsby\" (\"The Great Gatsby\") vide quattro versioni cinematografiche: la versione muta del 1926, la versione del 1949, del regista Elliott Nuget, interpretato da Alan Ladd, quella del 1974, con la regia di Jack Clayton e la sceneggiatura di Francis Ford Coppola, interpretato da Robert Redford e Mia Farrow ed infine la pi\u00f9 recente versione del 2013, interpretata da Leonardo DiCaprio e Carey Mulligan, con regia e sceneggiatura di Baz Luhrmann.\n\"Babilonia rivisitata\", con il titolo \"L'ultima volta che vidi Parigi\" (titolo originale: \"The Last Time I Saw Paris\"), usc\u00ec nel 1954, con la regia di Richard Brooks e interpretato da Elizabeth Taylor, Van Johnson, Walter Pidgeon, Donna Reed e Roger Moore.\n\"Tenera \u00e8 la notte\" (\"Tender is the Night\"), con la regia di Henry King e interpretata da Jennifer Jones, Jason Robards e Joan Fontaine, fu proiettato nel 1962.\n\"Gli ultimi fuochi\" (\"The Last Tycoom\") usc\u00ec nel 1976, con la regia di Elia Kazan, con protagonista Robert De Niro e un eccellente cast d'attori (Donald Pleasence, Jeanne Moreau, Robert Mitchum, John Carradine, Ingrid Boulting, Anjelica Huston, Ray Milland, Dana Andrews, Theresa Russell, Jack Nicholson, Tony Curtis.\n\"Il curioso caso di Benjamin Button\", con la regia di David Fincher e protagonisti Brad Pitt e Cate Blanchett, fu proiettato nel 2008.\nIl giudizio della critica.\nIl giudizio della critica sull'opera di Fitzgerald fu confusa, fino agli anni quaranta, con il giudizio dato alle sue tematiche delle quali si \u00e8 visto solamente l'aspetto pi\u00f9 superficiale: i giovani vanitosi e belli, le ville sulla Costa Azzurra, le ragazze sciocche e instabili, le automobili sportive.\nSi era cominciato a discutere su Fitzgerald nel 1920 dopo la pubblicazione del romanzo \"Di qua dal Paradiso\" che aveva ottenuto una grande popolarit\u00e0 tra il pubblico ma poco interesse da parte della critica e soprattutto pochi giudizi positivi.\nQuando usc\u00ec \"Belli e dannati\" tutti considerarono il romanzo migliore del precedente e i commenti critici pi\u00f9 severi ebbero inizio solamente due anni dopo quando E. Wilson, nel suo saggio intitolato \"Bookmann\", diceva a proposito di Fitzgerald: \"\"Egli ha il dono dell'immaginazione, ma manca di rigore intellettuale, ha il senso della bellezza ma manca di un ideale estetico; \u00e8 dotato di una naturale capacit\u00e0 espressiva ma non ha molte idee da esprimere\".Il saggio di Wilson sottolineava anche l'origine provinciale dello scrittore, la sua frivolezza e la sua immaturit\u00e0, dando cos\u00ec luogo a perpetuare un grosso pregiudizio per molto tempo.Infatti, quando usc\u00ec \"Il grande Gatsby\", pi\u00f9 tardi considerato uno dei capolavori della letteratura americana, esso venne accolto con diffidenza e poco calore e la pubblicazione di \"Tenera \u00e8 la notte\" nel 1934 peggior\u00f2 la situazione perch\u00e9, in un periodo di depressione, come ben dice Barbara Nugnes \"lo scrittore, vittima della sua leggenda, divenne il capro espiatorio del malcontento generale nei confronti della grande baldoria degli anni venti\"\".Sul numero del 5 maggio del 1934 del \"Daily Worker\", Philiph Rahv scrive un duro articolo chiaramente sintetizzato gi\u00e0 nel titolo \"Non si sfugge ad un uragano sotto un ombrello da spiaggia\" rispecchiando l'opinione di tutti quelli che, rimasti a casa immersi nelle difficolt\u00e0 finanziarie, non trovavano certamente interessanti le vicende di un gruppo di ricchi espatriati sulla Costa Azzurra.Fitzgerald divenne cos\u00ec sinonimo dell'et\u00e0 del jazz e condannato con la sua opera come veniva condannata quella et\u00e0.\nNegli anni che vanno dal 1934 fino all'anno della sua morte, il 1940, Fitzgerald venne ignorato sia dal pubblico che dalla critica tranne per gli accenti moralistici assunti nel commentare i tre saggi de \"Crak-up\" pubblicati su l'\"Esquire\".\nLa rivalutazione della sua opera inizi\u00f2 nel 1941 in seguito alla pubblicazione postuma del romanzo incompiuto \"The Last Tycoon\" e la sua fama \u00e8 andata progressivamente riaffermandosi nel secondo dopoguerra, sino a farne uno dei narratori americani del 1900 pi\u00f9 letti e maggiormente considerati dalla critica.\nLa critica in Italia.\nA causa della dittatura fascista, il ritardo di vent'anni col quale \u00e8 stato accolto Fitzgerald in Italia \u00e8 simile a quello toccato a moltissimi autori stranieri. La prima traduzione di un suo racconto, \"The Rich Boy\", avvenne ad opera di Eugenio Montale con il titolo il \"Giovin signore\" verso il 1941-1942 sulla mitica \"Antologia Americana\" curata da Elio Vittorini. Bisogner\u00e0 aspettare fino al 1949 per avere la prima traduzione di un romanzo, \"Tenera \u00e8 la notte\", e il 1950 per la traduzione de \"Il grande Gatsby\", pubblicato in America un quarto di secolo prima.\nIntanto, iniziano ad apparire con maggior frequenza su giornali e sulle riviste recensioni e scritti che riguardano lo scrittore americano da parte di letterati e critici illustri: Eugenio Montale, Fernanda Pivano, Gabriele Antonini e, sulla rivista La Fiera Letteraria del 15 marzo 1953, Luigi Berti scrive un breve articolo nel quale sostiene che Fitzgerald non \u00e8 inferiore a Hemingway.\nBisogna attender il 1957 per poter conoscere meglio lo scrittore americano e perch\u00e9 questi possa entrare di merito anche in Italia tra i grandi della letteratura. Appare infatti su \"Studi Americani\" un articolo di Nemi D'Agostino che passa in rassegna la carriera letteraria di Fitzgerald chiarendone l'ideologia ed evidenziandone i temi.\nA portare un notevole contributo alla conoscenza dello scrittore sar\u00e0 Sergio Perosa con la pubblicazione della monografia intitolata \"L'arte di F.Scott Fitzgerald\" del 1958. Perosa analizza in modo preciso e completo l'intera produzione di Fitzgerald dagli anni della prima adolescenza fino al romanzo rimasto incompiuto \"The Last Tycoon\" mettendo in evidenza i legami tra le varie opere, da quelle maggiori ai racconti e ai romanzi giovanili.\nDa allora l'interesse per l'opera di Fitzgerald \u00e8 andato sempre pi\u00f9 aumentando e lo studio sullo scrittore si \u00e8 fatto pi\u00f9 attento anche su altre componenti come quella linguistica, strutturale, ideologica e allegorica. Sono inoltre sorte numerose biografie su di lui, sulla moglie Zelda e sul suo tempo.\nA confermare la popolarit\u00e0 dello scrittore sono le numerose versioni cinematografiche, televisive e teatrali delle sue opere e della sua vita."}
{"id": "1054506", "revid": "12290", "url": "https://it.wikipedia.org/wiki?curid=1054506", "title": "Guerre Segrete", "text": ""}
{"id": "1054507", "revid": "1563111", "url": "https://it.wikipedia.org/wiki?curid=1054507", "title": "Nan\u00e0 (romanzo)", "text": "Nan\u00e0 (\"Nana\") \u00e8 un romanzo dello scrittore francese \u00c9mile Zola, il nono dei venti romanzi del ciclo dei Rougon\u2013Macquart.\nInsieme a \"L'ammazzatoio\", \u00e8 il romanzo di Zola pi\u00f9 famoso e quello che ha riscosso maggior successo di critica e pubblico. Il libro contiene un vivido ritratto della ricca borghesia parigina di fine Ottocento, toccando punte di eccellenza nella descrizione di una prima di teatro e del Grand Prix de Paris di ippica.\nTrama.\nIl romanzo racconta l'ascesa di Anna Coupeau, detta Nan\u00e0, che da donna di marciapiede si eleva a lussuriosa \"femme fatale\" durante gli ultimi tre anni del Secondo Impero francese. La donna era apparsa per la prima volta nel romanzo \"L'ammazzatoio\" del 1877, dove era stata introdotta come figlia della lavandaia Gervaise e dello zincatore alcolizzato Coupeau, riuscita a sfuggire al disastro economico familiare dopo essere scappata di casa.\nNel corso della storia, Nan\u00e0 cerca di riscattare le sue umili origini e di guadagnare a tutti i costi il rispetto dell'alta societ\u00e0 di Parigi. Riscuote straordinaria popolarit\u00e0 recitando nello spettacolo \"La blonde V\u00e9nus\" tenuto al Th\u00e9\u00e2tre des Vari\u00e9t\u00e9s, grazie al suo fascino e alla sua formosit\u00e0, pur non sapendo n\u00e9 cantare n\u00e9 recitare. Tuttavia, smette presto di dedicarsi all'arte per concentrarsi sulla sistematica dilapidazione del patrimonio dei suoi numerosissimi amanti, che includono sia uomini che donne. Nan\u00e0 disprezza per\u00f2 intimamente tutti i suoi corteggiatori, e diventa causa di suicidi, divisioni, arresti, facendo \"marcire\" tutto quello che tocca: Philippe Hugon viene imprigionato dopo aver rubato all'esercito per prestarle denaro; il ricco banchiere Steiner va in bancarotta cercando di soddisfare ogni sua richiesta; Georges Hugon si pugnala al petto per l'angoscia di vederla con un altro; Vandeuvres si d\u00e0 fuoco dopo essere stato rovinato finanziariamente da lei; il giornalista Fauchery viene anch'egli rovinato finanziariamente da Nan\u00e0, mentre il conte Muffat subisce ripetute umiliazioni e tradimenti e sottost\u00e0 inerme ad ogni suo capriccio.\nSul finire della storia, a \"marcire\" \u00e8 anche il figlioletto di Nan\u00e0, Louiset, da tempo affidato alle cure della zia e morto di vaiolo a soli tre anni. Il vaiolo finir\u00e0 per reclamare anche la vita di Nan\u00e0, poco dopo il suo ritorno a Parigi nel luglio 1870 dopo un'avventura amorosa con un principe a San Pietroburgo, mentre nelle strade delle capitale la folla \u00e8 festante alla vigilia dell'entrata in guerra dell'Impero contro la Prussia di Bismarck.\nVersione teatrale.\nWilliam Busnach trasse nel 1881 dal romanzo, con il permesso di Zola, una pi\u00e8ce teatrale in cinque atti.\nVersioni cinematografiche e televisive.\nDal romanzo sono stati tratti diversi film, da ricordare almeno:\nSono state tratte anche diverse serie televisive:"}
{"id": "1054508", "revid": "31458", "url": "https://it.wikipedia.org/wiki?curid=1054508", "title": "Illusioni ottiche", "text": ""}
{"id": "1054512", "revid": "1185701", "url": "https://it.wikipedia.org/wiki?curid=1054512", "title": "Incendio e ricostruzione del palazzo Ducale di Genova", "text": "Il Palazzo Ducale di Genova venne devastato nel 1777 da un incendio e ricostruito a partire dall'anno successivo. La mattina del 3 novembre di quell'anno le fiamme divamparono in taluni ambienti del vecchio palazzo Ducale, detto allora \"Real Palazzo\".\nQualche popolano, scorgendo un'insolita colonna di fumo uscire dal tetto accanto alla torre Grimaldina, avvert\u00ec la guardia al cancello di piazza Nuova. L'ufficiale di servizio, effettuando una prima ricognizione, scopr\u00ec che il fuoco aveva attecchito nei locali dei piani alti dell'ala di ponente dove stavano bruciando le travature di tetto e soffitti.\nSubito si apprestarono i soccorsi, si avvisarono gli \"Eccellentissimi Residenti\", cio\u00e8 i due patrizi o \"due di casa\" residenti nel palazzo. Questi accorsero dalle loro stanze, che si trovavano nella parte prospettante la piazza di San Matteo, ed avvertirono il doge Giuseppe Lomellini, uscito a sua volta in tutta fretta nel cortile loggiato di Ponente.\nCronaca di un incendio.\nL'incendio intanto si propagava e, verso le otto del mattino, si richiamavano in emergenza tutte le forze disponibili. Un ordine diramato in tutti i quartieri chiamava la truppa; si facevano accorrere i \"Buonavoglia\" delle galee, diretti da Giovanni Battista Spinola e Carlo Staglieno. Infine si chiamavano facchini, muratori, falegnami. Si faceva di tutto per salvare gli archivi e per togliere le munizioni dalla vicinanza del fuoco.\nIl capomastro di Camera Gaetano Perucco riceveva dal Doge l'ordine di tagliare il tetto onde bloccare l'allargamento dell'incendio, che sarebbe potuto arrivare alle Sale del Maggiore e Minore Consiglio. Perucco credendo esagerata tale misura non la mise in atto; l'incendio si estese allora alla parte centrale. Si salvarono le ali, quella di Levante, con l'armeria e quella di Ponente con gli appartamenti del Doge. Il timore maggiore era che il fuoco raggiungesse i depositi di polveri dei fondi del palazzo, e gran parte degli abitanti dei quartiere limitrofi abbandon\u00f2 le case.\nDopo molte ore si spegneva il fuoco e si valutavano i danni. Era crollato il tetto sulle due Sale dei Consigli, i cui soffitti erano irreparabilmente danneggiati. In questa parte erano andate distrutte, annerite o semicarbonizzate le pitture di Marco Franceschini e del Solimena, e con esse gli ornati dell'Aldobrandini (erano le prospettive e i monocromi con i quali il bolognese Tommaso Aldobrandini aveva ornato i riquadri del concittadino Marcantonio Franceschini).\nLa facciata di sud-ovest, allora non aperta alla citt\u00e0, ma separata in un cortile chiuso dalla cortina-caserma sulla piazza Nuova, era devastata e coi muri anneriti.\nL'inchiesta e le prime soluzioni di ripristino del palazzo.\nSeguiva un'inchiesta, per la quale il Generale delle Armi compiva un sopralluogo. Nei quartieri della truppa scopriva che i militari, compresi quelli non aventi diritto (i graduati di carriera detti \u201cpane bianco\u201d), avevano preso l'abitudine di installarsi in caserma e qui di aprire caminetti abusivi con canne fumarie a rischio. Inoltre le numerose famiglie che qui vivevano avevano installato ancor pi\u00f9 rischiose cucine o fornelli, anche nei sottotetti. Tutti questi abitanti vennero allontanati, senza badare alle suppliche di coloro che non avevano dove andare. Si scopriva poi che l'usciere del Doge aveva riempito il suo alloggio di legna, per togliere in extremis la quale dal pericolosissimo avanzare delle fiamme, erano stati pagati alcuni camalli.\nUn'accusa venne rivolta direttamente ad una persona. Poich\u00e9 il 31 gennaio 1777 era terminato il governo del doge Brizio Giustiniani, ed il 4 febbraio era stato eletto il suo successore, Giuseppe Lomellini, per quest'ultimo erano seguite tutte le varie cerimonie. Il 6 settembre era stato incoronato Doge, e si era svolto il grandioso banchetto di insediamento. Il cancelliero, carica detta anche \u201ctraglietta\u201d, nei giorni precedenti l'incendio aveva depositato nei piani alti il materiale che nel settembre era stato utilizzato per questa grande cena e, incolpato per questo di aver dato maggiore esca alle fiamme, venne arrestato. Ma essendo stati molti a collaborare con lui nel fare ordine in tale maniera, venne discolpato. I sospetti si spostarono pertanto su un di lui figlio, come esecutore materiale di un incendio doloso con mandanti altolocati. A motivare questa dure accuse erano i dissidi sorti tra i Serenissimi Collegi sui restauri del vecchio palazzo: vi era chi voleva limitare al minimo la spesa d'intervento e chi intendeva rifare ex novo l'edificio. Una prima procedura per il restauro, avviata nel gennaio del 1777, era riferita limitatamente alla riparazione delle crepe delle Sale del Gran Consiglio.\nIl concorso per la ricostruzione.\nNei giorni immediatamente successivi all'incendio si coprirono le sale con un tavolato di legno per proteggerle temporaneamente dalle intemperie e verso la fine dell'anno \u00e8 bandito un concorso per la ricostruzione delle parti danneggiate, al quale furono invitati a partecipare Giacomo Maria Gaggini, Gregorio Petondi ed Emanuele Andrea Tagliafichi, tra i pi\u00f9 noti architetti attivi a Genova in quegli anni. Inoltre l'architetto Gaetano Cantoni, di origine ticinese ma attivo a Genova, segnal\u00f2 il concorso al fratello Simone consigliandogli di partecipare anche se non invitato.\nIl progetto di Simone Cantoni presentava l'originale idea di non utilizzare strutture di legno per le coperture. Questa soluzione avrebbe messo al riparo i saloni da eventuali futuri incendi e allo stesso tempo permetteva di alzare la quota delle coperture accrescendo l'effetto di magnificenza dei saloni. Per contrastare l'aumento di carico dovuto alle coperture in mattoni e rinforzare la facciata che gi\u00e0 prima dell'incendio aveva dato segni di cedimento sotto la spinta delle pesanti coperture in legno dei due saloni Cantoni propose un sistema di quattro contrafforti addossato esternamente al centro della facciata.\nIl progetto di Cantoni piacque subito per la sua originalit\u00e0 ma suscit\u00f2 dei dubbi dal punto di vista statico. Venne quindi chiesto il parere dell'ingegnere del Senato Gerolamo Gustavo, che lod\u00f2 la grandiosit\u00e0 delle volte, anche se la loro altezza poteva sminuire le pitture e gli stucchi con cui sarebbero state decorate, ma espresse alcune perplessit\u00e0 sulla capacit\u00e0 delle strutture di puntellare il prospetto. \nSimone Cantoni, avvertito dal fratello Gaetano che per tutta la durata del concorso svolse la funzione di suo portavoce e intermediario, invi\u00f2 una relazione, datata 7 marzo 1778, in cui descriveva nel dettaglio il suo progetto strutturale. Venne quindi chiesto un ulteriore parere ai matematici Fran\u00e7ois Rodolphe Correard e Glicerio Sanxay, che riconobbero la validit\u00e0 statica del progetto.\nSimone Cantoni vinse quindi il concorso, per il quale present\u00f2 gli elaborati definitivi il 26 maggio 1778, e i lavori iniziarono a pochi giorni di distanza, come conferma una lettera del 14 agosto indirizzata da Gaetano Cantoni al fratello dove si parla di lavori gi\u00e0 avviati. \nIl salone del Maggior Consiglio venne coperto con una volta in muratura a padiglione la cui forma ricorda una carena di nave rovesciata, sorretta da arconi sempre in muratura. La stessa soluzione fu utilizzata per la volta a botte dell'adiacente salone del Minor Consiglio. La facciata di sud ovest, che al tempo si affacciava sul cortile interno chiuso, a sud ovest, dal corpo di fabbrica della \"cortina\", fu restaurata in stile neoclassico e il sistema di contrafforti venne mascherato con una serie di coppie di colonne.\nI lavori di ricostruzione vennero seguiti per tutto il tempo da Gaetano Cantoni e furono praticamente conclusi nel 1783.\nLa decorazione delle sale.\nUna volta ricostruite le volte delle sale del Maggior e del Minor Consiglio restata da riprostinare la parte pittorica. &lt;br&gt;\nIl salone del Minor Consiglio era in precedenza decorato con tre grandi tele raffiguranti \"Il massacro dei Giustiniani\", \"L'arrivo a Genova delle ceneri del Battista\" e \"Lo sbarco di Colombo nelle Indie\", dipinte a Napoli dal pittore campano Francesco Solimena in seguito della vittoria al concorso del 1700 per la decorazione dei due saloni del palazzo. I lavori del \"salonetto\" furono affidati in particolare al pittore savonese Carlo Giuseppe Ratti, che era stato allievo a Roma di Anton Raphael Mengs e di Pompeo Batoni, e dallo stuccatore milanese Carlo Fozzi. &lt;br&gt;\nPer le lunette in cima alle pareti d'ingresso e di fondo della sale Ratti dipinse rispettivamente \"Lo sbarco di Colombo nelle Indie\" e \"L'arrivo a Genova delle ceneri del Battista\" riproponendo le precedenti opere di Francesco Solimena, andate distrutte nell'incendio ma delle quali erano stati conservati i bozzetti. Sulla volta \u00e8 possibile vedere due tele monocrome raffiguranti \"La Liguria distribuisce tesori alle province\" e \"Giano sacrifica alla pace\", opera di Ratti cos\u00ec come la tela centrale con \"L'apoteosi della Repubblica con l'allegoria della Divina Sapienza\", che il pittore riprese da un bozzetto che Domenico Piola aveva presentano nel 1700 ad un concorso per la decorazione del salone del Maggior Consiglio. Queste tre tele, ed in modo particolare \"Giano sacrifica alla pace\" che fu completamente ridipinta, furono pesantemente restaurate nel 1949 in seguito ai danni riportati durante i bombardamenti bellici.&lt;br&gt;\nSempre di Carlo Giuseppe Ratti sono le tredici tele raffiguranti le \"Allegorie delle virt\u00f9 del buon governo\" che si trovano in corrispondenza delle aperture della sala (partendo dalla parete di fronte all'ingresso e girando in senso antiorario, \"Sapienza\", \"Magnanimit\u00e0\", \"Concordia\", \"Fortezza\", \"Carit\u00e0\", \"Vigilanza\", \"Mansuetudine\", \"Pace\" con la \"Giustizia\", \"Speranza\", \"Fortuna\", \"Verit\u00e0\", \"Storia\" e \"Segretezza\") e le piccole tele monocromatiche sovraporta raffiguranti putti e Giano in quella sopra la porta d'ingresso. &lt;br&gt;\nCompletano la decorazione della sala, oltre agli stucchi di Carlo Fozzi, otto statue in stucco di uomini illustri della Repubblica, posizionate lungo le pareti lunghe alternate alle tele con le allegorie delle virt\u00f9 del buon governo, realizzate da Nicol\u00f2 Traverso, Andrea Casareggio e Francesco Maria Ravaschio, i quali lavorarono anche agli stucchi della facciata su piazza Matteotti e nel salone del Maggior Consiglio. All'architetto genovese Carlo Barabino \u00e8 infine attribuita la caratteristica balaustra circolare in fondo alla sala, che aveva la funzione di delimitare lo spazio riservato al doge.\nL'incendio distrusse gli affreschi realizzati nel salone del Maggior Consiglio da Marcantonio Franceschini e Tommaso Aldovrandini in quanto vincitori del concorso del 1700. Della loro sostituzione fu incaricato il pittore piemontese Giovanni David, che realizz\u00f2 per la lunetta in cima alla parete di ingresso un dipinto su tela della \"Battaglia della Meloria\". David realizz\u00f2 anche il bozzetto per la lunetta sita sul lato opposto, raffigurante \"Il doge Leonardo Montaldo libera Jacopo di Lusignano, re di Cipro\", che fu per\u00f2 dipinta da Emanuele Tagliafichi.\nPer la volta venne scelto un affresco del pittore veneziano Giandomenico Tiepolo, figlio del famoso Giambattista Tiepolo, realizzato tra il 1783 e il 1785 e raffigurante \"La Liguria e le glorie della famiglia Giustiniani\" in omaggio alla famiglia che aveva finanziato i lavori. Il dipinto per\u00f2 deper\u00ec pochi decenni dopo la sua realizzazione e venne sostituito intorno al 1866 dal grande affresco raffigurante un'allegoria del \"Commercio dei Liguri\", opera di Giuseppa Isola, visibile ancora oggi.\nA completare l'apparato decorativo in stile neoclassico della sala, caratterizzato dall'alternanza di colore dei marmi e dei finti marmi in stucco lustro, partecip\u00f2 lo stuccatore Carlo Fozzi con la collaborazione di Alessandro Bolina e Bartolomeo Fontana, realizzando una serie di cariatidi posizionate al di sopra della balaustra che sormonta le colonne in marmo e finto marmo. Opera di Fozzi \u00e8 anche la decorazione in stucco della volta. Nelle nicchie tra le cariatidi erano state collocate otto statue di uomini illustri, distrutte durante i moti del 1797. Esse raffiguravano T. Raggio, A. Grimaldi, V. Odone, G. Sale (opera di Domenico Parodi), P. Sauli e G. Sauli (opera di G.B. Carrara), il doge Giovanni Battista Cambiaso (opera di Pasquale Bocciardo) e il duca di Richelieu, generale francese che aveva difeso Genova durante la guerra di successione austriaca del 1746-47 (opera di Francesco Maria Schiaffino).\nA fianco della porta di ingresso si trovano due statue in stucco raffiguranti la Concordia e la Pace, opera dell'artista genovese Andrea Casareggio (o Casaregi) mentre dalla parte opposta del salone, dove un tempo si trovava il trono del doge, distrutto come le statue degli uomini illustri durante la rivoluzione del 1797, sono le statue allegoriche della Giustizia e della Fortezza, opera rispettivamente di Nicol\u00f2 Traverso e di Francesco Maria Ravaschio."}
{"id": "1054518", "revid": "533647", "url": "https://it.wikipedia.org/wiki?curid=1054518", "title": "Khazad-D\u00fbm", "text": ""}
{"id": "1054521", "revid": "1494380", "url": "https://it.wikipedia.org/wiki?curid=1054521", "title": "Documenti del Concilio Vaticano II", "text": "I documenti del Concilio Vaticano II sono tutti i testi pubblicati dal Concilio Vaticano II, attualmente ultimo fra i concili ecumenici riconosciuti dalla Chiesa cattolica. \nEssi si distinguono in 4 costituzioni, 9 decreti e 3 dichiarazioni."}
{"id": "1054539", "revid": "287204", "url": "https://it.wikipedia.org/wiki?curid=1054539", "title": "Jah Wobble", "text": "\u00c8 noto soprattutto per la sua militanza nel gruppo post-punk dei Public Image Ltd., nel periodo 1978-1980, in qualit\u00e0 di bassista e occasionalmente di batterista e cantante.\nDopo il suo allontanamento dai Public Image Ltd., Jah Wobble ha pubblicato alcuni lavori solisti ed ha collaborato con diversi altri artisti (Dub Syndicate, Brian Eno, Sin\u00e9ad O'Connor, The Edge degli U2, Dolores O'Riordan dei The Cranberries e altri).\nDal 1991 \u00e8 il leader di una nuova formazione, tuttora in attivit\u00e0, Jah Wobble's Invaders Of The Heart."}
{"id": "1054691", "revid": "767487", "url": "https://it.wikipedia.org/wiki?curid=1054691", "title": "Martin Atkins", "text": "Ha anche capeggiato formazioni parallele quali Brian Brain e The Damage Manual, ritrovando in quest'ultima Jah Wobble, gi\u00e0 nei Public Image Ltd., e Geordie, gi\u00e0 nei Killing Joke.\nNegli anni novanta ha contribuito alla scena industrial collaborando con i gruppi pi\u00f9 rappresentativi di questo genere come Ministry e Nine Inch Nails, nonch\u00e9 formando una propria band chiamata Pigface, con all'attivo alcuni album, composta da componenti di vari gruppi tra cui lo stesso Trent Reznor (Nine Inch Nails), membri degli Skinny Puppy, Apollo 440, Revolting Cocks, Big Black, eccetera."}
{"id": "1054692", "revid": "43211", "url": "https://it.wikipedia.org/wiki?curid=1054692", "title": "Flying clothesline", "text": ""}
{"id": "1055018", "revid": "767487", "url": "https://it.wikipedia.org/wiki?curid=1055018", "title": "Cecil Reddie", "text": "Occupa un posto notevole nel quadro del rinnovamento pedagogico europeo che va sotto il nome di movimento delle \"Scuole Nuove\".\nStudi\u00f2 in Germania, a Gottinga, dove conobbe e approfond\u00ec le dottrine herbertiane che ponevano al centro dell'apprendimento il fattore interesse.\nIspirandosi a questo principio egli fond\u00f2, nella contea del Derbyshire, ad Abbotsholme, un istituto educativo, cui diede il nome di \"New School\" (Scuola Nuova).\nIn questo istituto, a carattere di convitto, la maggior parte della giornata era dedicata ad occupazioni varie, di lavoro, artistiche, ricreative, mentre durante le ore del mattino si svolgevano le normali attivit\u00e0 scolastiche, ma con metodi che, riallacciandosi all'esigenza di soddisfare interessi autentici, tenevano conto sia delle motivazioni allo studio, sia delle forme pi\u00f9 spontanee di apprendimento.\nParticolare cura era altres\u00ec riservata all'educazione fisica ed alle forme di vita sociale sia all'interno della scuola sia nei rapporti tra la scuola e l'ambiente esterno."}
{"id": "1055025", "revid": "1543377", "url": "https://it.wikipedia.org/wiki?curid=1055025", "title": "Museo diocesano (Mazara del Vallo)", "text": "Il Museo diocesano \"Vito Ballatore\" di Mazara del Vallo \u00e8 un museo che raccoglie una significativa collezione di arte sacra: sculture, argenti e paramenti sacri di epoca compresa tra il XIV ed il XIX secolo e dipinti.\nLa storia.\nLa sede vescovile di Mazara, fondata dai Normanni nel 1093, \u00e8 una delle pi\u00f9 antiche della Sicilia ed il suo Museo, connotato da una forte identit\u00e0 storico-artistica e religiosa, raccoglie testimonianze estremamente significative per la storia della citt\u00e0 e del territorio. Al suo interno, infatti, trovano collocazione molte opere provenienti dalla citt\u00e0 di Mazara, ma anche da importanti chiese di altre cittadine della Diocesi.\nIl Museo \u00e8 nato nel 1993 per impulso del vescovo Emanuele Catarinicchia, con il primo allestimento degli argenti curato da Maria Concetta Di Natale.\nChiuso per diverso tempo, \u00e8 stato rinnovato nel percorso espositivo e nella progettualit\u00e0 sul territorio a partire dal 2009, con il vescovo Domenico Mogavero, sotto la nuova direzione di Francesca Paola Massara.\nL\u2019edificio.\nIl Museo ha sede all'interno del monumentale edificio settecentesco del Seminario, i cui portici e logge sono opera dell'architetto trapanese Giovanni Biagio Amico (1710). Il palazzo, nella sua forma attuale, \u00e8 costituito da un nucleo pi\u00f9 antico, a cui sono stati aggiunti, nel tempo, sviluppi e modifiche fino al secolo scorso.L'edificio si trova nel cuore del centro storico-monumentale.Il Museo, il cui ingresso principale \u00e8 quello posto in Piazza della Repubblica, \u00e8 ospitato nelle sale al piano terra dell'edificio alle quali si accede attraversando il porticato all'interno della struttura.\nLe collezioni.\nLa scultura.\nSono presenti nel museo diverse opere attribuite a nomi noti come quello di Ignazio Marabitti (1719-1797), scultore molto attivo in tutta la Sicilia, soprattutto nelle Chiese e Collegi della Compagnia di Ges\u00f9. Di lui sono presenti un sant'Ignazio in estasi orante, proveniente dall'omonima chiesa, ed un Christus Dolens in raro alabastro carnicino, proveniente dalla Cattedrale della citt\u00e0.\nIl Monumento Montaperto.\nSi distingue per importanza il Monumento Montaperto, un articolato monumento sepolcrale che si trova oggi, con il nuovo percorso espositivo, raccolto in un\u2019unica sala del Museo dedicata al vescovo Giovanni Montaperto, committente del complesso statuario. L'opera \u00e8 stata realizzata da Domenico Gagini nel 1485.\nIl monumento sepolcrale \u00e8 costituito da un gruppo di statue che comprendono: il Redentore, la Vergine Annunziata (il cui naturale pendant, l\u2019angelo annunziante, \u00e8 oggi perduto), i quattro Evangelisti e le quattro Virt\u00f9 cardinali. Afferente al monumento \u00e8 anche la statua di santa Caterina d\u2019Alessandria. La composizione marmorea ha carattere celebrativo e profondi valori simbolici, essa rivela anche la levatura teologica di una committenza colta e volitiva.\nSulla parte frontale del sarcofago sono individuabili una serie di figure: al centro \u00e8 presente il Christus Dolens ovvero \"l\u2019Uomo dei dolori\u201d. Alla sua destra e alla sua sinistra sono presenti le figure della Vergine e di San Giovanni evangelista. Oltre a questi compaiono le figure di San Nicola da Bari, San Giovanni Battista e gli Arcangeli San Gabriele e San Michele.\nL\u2019arca funeraria \u00e8 sorretta da quattro statue raffiguranti ognuna una delle quattro Virt\u00f9 cardinali: Prudenza, Giustizia, Fortezza e Temperanza.\nGli argenti.\nNella Sala degli Argenti \u00e8 possibile osservare manufatti, paramenti sacri e opere d\u2019arte liturgica. Si tratta di oltre 150 oggetti d\u2019arte che abbracciano un lasso di tempo che va dal Medioevo a oggi. Sono presenti, fra l'altro, opere che risalgono al XIV e al XV secolo, come, per esempio, le croci astili di Salemi e di Mazara ed opere di et\u00e0 barocca degne di nota.\nLe croci astili.\nLa croce astile proveniente dalla Chiesa Madre di Salemi \u00e8 il manufatto pi\u00f9 antico custodito all\u2019interno del Museo che abbia una datazione certa. Una firma e una data, entrambi in caratteri gotici, indicano come la croce sia stata realizzata dal \u201cMagister Johannes de Cioni\u201d e che risale all\u2019anno 1386. La croce mostra come le committenze dell\u2019epoca avevano una propensione ad oggetti d\u2019arte di cultura composita e raffinata, indice di come Mazara appartenesse ad un un\u2019ampia rete di rapporti internazionali.\nLa seconda croce astile proviene dalla Cattedrale di Mazara del Vallo ed \u00e8 attribuita probabilmente a Giovanni di Spagna, un argentiere la cui attivit\u00e0 d'orefice \u00e8 gi\u00e0 documentata a Palermo nel secolo XV. Tale croce inoltre \u00e8 ritenuta esemplata sulla precedente croce. La croce si incasella certamente all\u2019interno della produzione pi\u00f9 tarda del gotico internazionale e appartiene inoltre alla classe delle cosiddette \u201ccruces fiordalisades\u201d, quelle croci cio\u00e8 che hanno i capicroce dalla caratteristica forma \u201ca fiordaliso\u201d.\nL'ostensorio.\nOggetto liturgico di pregevole fattura \u00e8 l'ostensorio in argento e in stile barocco commissionato dal vescovo Francesco Maria Graffeo. L\u2019autore dell'opera, realizzata tra il 1685 e il 1695, \u00e8 un argentiere trapanese. Il nodo dell'ostensorio \u00e8 composto da un grifone, che \u00e8 stato scelto anche come simbolo del Museo.\nL'urna-repositorio.\nL\u2019urna-repositorio \u00e8 un\u2019opera monumentale per le sue notevoli dimensioni. Proviene dalla Cattedrale di Mazara del Vallo, \u00e8 interamente ricoperta da lamine d\u2019argento ed \u00e8 stata realizzata nel 1743 dall\u2019officina dei Lotta, attiva a Trapani in quegli anni. La funzione del repositorio \u00e8 quella di custodire il santissimo Sacramento dopo la messa nella Cena del Signore. L'urna presenta uno stile barocco, una superficie riccamente decorata e in ognuno dei quattro lati una nicchia ovale dentro la quale \u00e8 stata realizzata una scena tratta dall\u2019Antico Testamento e legata al tema sacrificio.\nLe pitture e gli affreschi.\nLa Galleria Pinacoteca ospita al suo interno una significativa selezione dal patrimonio pittorico diocesano.\nSant'Onofrio.\nTra le opere degne di nota c'\u00e8 una imponente tela che ha come soggetto sant'Onofrio eremita in preghiera. Il dipinto, che risale agli inizi del sec. XVII, \u00e8 carico di forte intensit\u00e0 spirituale e raffigura il santo, in piedi, in un\u2019oasi del deserto egiziano. Sant'Onofrio \u00e8 accompagnato dagli attributi iconografici tipici della \u201cvanitas vanitatum\u201d e della caducit\u00e0 dei beni terreni: la sua corona regale e il suo scettro entrambi abbandonati, un teschio e, come unici strumenti di salvezza, un libro della Sacra Scrittura e i simboli della croce e della corona del rosario stretta tra le mani.\nGli affreschi della chiesa di Sant'Ignazio.\nUna rilevante sezione della Pinacoteca \u00e8 dedicata al ciclo degli affreschi staccati dalla chiesa mazarese dedicata a sant\u2019Ignazio.\nLa chiesa, eretta nel 1701, presenta una struttura planimetrica a pianta ellittica ed \u00e8 collegata all\u2019antica sede del Collegio dei Gesuiti, il cui primo insediamento a Mazara risale al XVII secolo.\nGli affreschi facevano parte di un ciclo realizzato dal pittore Domenico La Bruna (1669-1763), artista le cui opere realizzate prevalentemente nel territorio trapanese sono particolarmente legate ai gesuiti che gli affidano committenze anche a Marsala, Alcamo e Palermo.\nLe altre tele.\nTra le tele, degna di nota \u00e8 quella realizzata da Vincenzo Blandini, raffigurante Il Battesimo di Ruggero (1712). Si tratta di un quadro che ha il suo valore soprattutto ai fini storici e topografici antichi perch\u00e9 rappresenta uno scorcio del contesto urbano di Mazara nei primi anni del '700. La scena raffigura il momento in cui viene battezzato in Cattedrale il piccolo Ruggero, il quarto figlio del re Federico II d\u2019Aragona, accompagnato da un numeroso e festoso corteo; essa rappresenta un evento realmente accaduto nel 1318.\nDal 2016, il Museo ospita per donazione privata una grande tela raffigurante la Vergine Immacolata tra i santi Vito, Carlo Borromeo, Filippo Neri e la benedettina Gertrude di Hefta. Si tratta di un dipinto ad olio su tela, di autore ignoto siciliano della seconda met\u00e0 del sec. XVIII.\nLe altre opere.\nTra i mezzi di trasporto che sono conservati all\u2019interno del museo, sono da evidenziare la grande carrozza ottocentesca con interni di velluto appartenuta al vescovo Antonino Salomone (1845-1857) e la portantina neogotica risalente al vescovo Carmelo Valenti (1858-1882), sulla quale \u00e8 possibile vedere chiaramente lo stemma del vescovo.\nGli arredi lignei includono un seggio rivestito di velluto rosso appartenuto al vescovo Salomone, un monumentale leggio ligneo decorato con due aquile con le ali spiegate e una copertura di corale dalle importanti dimensioni.\nConvenzioni e cooperazioni.\nIl Museo a partire dal 2008 ha intrapreso una serie di cooperazioni con Istituti ed enti Universitari, che l\u2019hanno riconosciuto come soggetto formativo, tra i quali: "}
{"id": "1055028", "revid": "125107354", "url": "https://it.wikipedia.org/wiki?curid=1055028", "title": "Mauro Reggiani", "text": "Subito dopo la Prima guerra mondiale si lega in amicizia con i pittori Carlo Dalmazzo Carr\u00e0, Achille Funi e Pietro Marussig. A Parigi, dove si reca nel 1926 e nel 1930, conosce Vassily Kandinsky, Alberto Magnelli, Jean Arp e Max Ernst.\nPartecipa alla prima mostra dell'astrattismo italiano organizzata nel 1934 alla Galleria del Milione a Milano. \u00c8 tra i firmatari del primo manifesto dell'Astrattismo e fautore appassionato di nuove aperture dell'arte e di nuovi rapporti pi\u00f9 coerenti con la cultura straniera di avanguardia.\nA Torino, nel 1935, espone nella galleria di Casorati e di Paulucci. Nel 1938, fu incaricato di affrescare la chiesa del Villaggio Battisti, in Cirenaica.\nPartecipa alle maggiori rassegne nazionali ed estere fino alla forzata parentesi di inattivit\u00e0 a causa del secondo conflitto bellico. A guerra finita ritorna a Milano ed espone con il gruppo di Gillo Dorfles, Bruno Munari, Mario Radice, Manlio Rho e Atanasio Soldati.\nNel 1960 partecipa alla mostra storica dell'astrattismo \"Construction and Geometry in Painting\", tenutasi a New York.\nViene premiato alla Biennale di Venezia e quindi, nel 1965, vince il primo premio della Quadriennale d'Arte di Roma.\nNel 1982 partecipa alla collettiva \"Maestri e Giovani\" nel Centro d'Arte Cultura e Costume in via Manzoni 45, a Milano, con una presenza postuma, assieme, tra gli altri, ad Ottone Rosai, Attilio Alfieri, Virgilio Guidi, ai giovani Lino Riccardi e Nino Bonacina, a Ernesto Treccani, Domenico Purificato, Remo Brindisi, Tonino Scuccimarra, Galliano Mazzon.\nReggiani \u00e8 una delle figure pi\u00f9 significative di un momento ben preciso della cultura italiana, quando ebbero origine quelle aspirazioni e quelle tendenze di rinnovamento che la misero in agitazione, imbrigliata dal pesante giogo del momento storico. Pu\u00f2 considerarsi il pioniere dell'astrattismo in Italia assieme a Alberto Magnelli, Enrico Prampolini, Atanasio Soldati.\nRiposa a Milano, al Cimitero di Lambrate.\nStile.\nE' considerato il padre dell'astrattismo geometrico.\nSpecificatamente:\nE la meditata architettura dei rapporti di colore significa, per Reggiani, una aspirazione di carattere spirituale."}
{"id": "1055034", "revid": "75435", "url": "https://it.wikipedia.org/wiki?curid=1055034", "title": "Decreti di Teodosio", "text": ""}
{"id": "1055037", "revid": "75435", "url": "https://it.wikipedia.org/wiki?curid=1055037", "title": "Editti di Teodosio", "text": ""}
{"id": "1055039", "revid": "131358", "url": "https://it.wikipedia.org/wiki?curid=1055039", "title": "U.D. Leiria", "text": ""}
{"id": "1055041", "revid": "131358", "url": "https://it.wikipedia.org/wiki?curid=1055041", "title": "UD Leiria", "text": ""}
{"id": "1055042", "revid": "149485", "url": "https://it.wikipedia.org/wiki?curid=1055042", "title": "FK Jablonec 97", "text": ""}
{"id": "1055043", "revid": "149485", "url": "https://it.wikipedia.org/wiki?curid=1055043", "title": "FK Jablonec", "text": ""}
{"id": "1055044", "revid": "31886", "url": "https://it.wikipedia.org/wiki?curid=1055044", "title": "Luciano Bruno", "text": "Biografia.\nCarriera da dilettante.\nLuciano Bruno si \u00e8 distinto soprattutto durante la carriera dilettantistica. \u00c8 stato Campione d'Italia dei pesi superleggeri nel 1980 a Terracina e nel 1981 a Grosseto. Si \u00e8 ripetuto passando ai pesi welter nel 1982 a Milano. Nello stesso anno \u00e8 stato Vicecampione europeo Under 20 e Vicecampione mondiale militare.\nNel 1983 \u00e8 stato Vicecampione europeo a Varna, nei pesi welter, ha vinto la Coppa del mondo e la medaglia d'argento ai Giochi del Mediterraneo di Casablanca.\nConvocato a rappresentare l'Italia alle Olimpiadi di Los Angeles del 1984, nei pesi welter, ha conquistato la medaglia di bronzo arrendendosi in semifinale al pi\u00f9 alto statunitense Mark Breland (191 cm), che vincer\u00e0 la medaglia d'oro e poi, da professionista, sar\u00e0 due volte campione del mondo dei welter.\nCarriera da dilettante.\nBruno diventa pugile professionista nel 1984, nei pesi superwelter. Vince i primi nove incontri, 6 per k.o e 3 ai punti. Tra le sue vittime il futuro campione del mondo Ren\u00e9 Jaquot, futuro castigatore di Luigi Minchillo, Romolo Casamonica e del fuoriclasse Don Curry. Poi \u00e8 costretto al ritiro, nel 1987 all'et\u00e0 di soli 24 anni, per infortunio alla mano sinistra. \nDopo il ritiro insegna pugilato a Foggia alla palestra Taralli."}
{"id": "1055045", "revid": "812251", "url": "https://it.wikipedia.org/wiki?curid=1055045", "title": "Zoot Sims", "text": "Biografia.\nInizi\u00f2 la sua carriera nel 1941, a sedici anni, con la formazione di Kenny Baker, entrando poi nel 1944 nelle orchestre di Benny Goodman e Sidney Catlett. L'anno successivo fu nella sezione sax di Gene Roland a fianco di Herbie Stewart e dell'allora diciottenne Stan Getz. Durante la sua lunga carriera ha collaborato con i pi\u00f9 grandi musicisti jazz, esibendosi inoltre come leader affiancato da Bucky Pizzarelli (chitarra), Milton Hinton (basso) e Buddy Rich (batteria)."}
{"id": "1055047", "revid": "33701042", "url": "https://it.wikipedia.org/wiki?curid=1055047", "title": "Reato di lesa maest\u00e0", "text": ""}
{"id": "1055054", "revid": "1313191", "url": "https://it.wikipedia.org/wiki?curid=1055054", "title": "Cybo", "text": "I Cybo (detti anche Cibo) furono una nobile famiglia di origine genovese, le cui prime notizie certe risalgono al XV secolo ad Arano, cittadino e nobile genovese, che ebbe a Napoli e a Roma alti uffici e fu anche senatore romano. La fortuna della famiglia ha per\u00f2 origine dall'elezione al soglio pontificio di Giovanni Battista Cybo, figlio di Arano, divenuto pontefice con il nome di Innocenzo VIII.\nI Cybo si imparentarono con alcune delle famiglie italiane pi\u00f9 famose e importanti tra cui i Medici di Firenze, i Della Rovere di Urbino, gli Este di Modena, i Malaspina di Massa e Carrara ed ebbero rapporti con la famiglia di banchieri degli Altoviti. In particolare, dal matrimonio di Lorenzo Cybo, conte di Ferentillo, con Ricciarda Malaspina origin\u00f2 la dinastia Cybo-Malaspina, che regn\u00f2 su Massa e Carrara sino alla fine del XVIII secolo. \nUn ramo dei Cybo, imparentato con i Trinci, conflu\u00ec nella famiglia umbra dei Frenfanelli che si estinse negli Strozzi del ramo detto 'di Mantova' con il matrimonio nel 1882 fra la contessa Rita Frenfanelli-Cybo e il marchese Pio Luigi Strozzi. \nStoria.\nI Cybo si stabilirono definitivamente a Genova nel X secolo, quando Francesco, avendo perso le sue propriet\u00e0 in madrepatria, si rifugi\u00f2 nel capoluogo ligure presso alcuni parenti. Un Cybo, Tomaso, si trasfer\u00ec a Napoli, dando origine ai Tomacelli.\nI Cybo formarono uno degli alberghi genovesi, nei quali erano riunite le varie famiglie nobili cittadine. All'albergo Cybo vennero aggregate molte famiglie del patriziato genovese.\nNel 1484 papa Innocenzo VIII don\u00f2 ai Cybo il feudo dell'Abbazia di San Pietro in Valle di Ferentillo.\nI Cybo acquisirono il Marchesato (poi ducato) di Massa grazie al matrimonio tra Lorenzo Cybo e Ricciarda Malaspina. Dopo l'esecuzione del loro primogenito Giulio fu il loro secondogenito Alberico I il vero iniziatore della signoria di Massa ed assunse il doppio cognome di Cybo-Malaspina.\nAlbergo Cybo.\nCon la riforma voluta da Andrea Doria nel 1528, i Cybo andarono a formare il XVII albergo. Di seguito le famiglie che erano ascritte all'albergo Cybo:\nArma.\nL'arma della famiglia Cybo era \"di rosso alla banda scaccata di tre file d'argento e d'azzurro\", gli alias erano \"di rosso alla banda scaccata di tre file d'argento e d'azzurro; al capo d'argento alla croce di rosso\" e \"d'oro alla banda scaccata di tre file d'argento e d'azzurro; al capo d'argento alla croce di rosso: il tutto al capo dell'Impero\".\nNote.\nAnnotazioni \nFonti "}
{"id": "1055055", "revid": "1318658", "url": "https://it.wikipedia.org/wiki?curid=1055055", "title": "Serge Reggiani", "text": "Biografia.\nNativo del popolare rione reggiano di Santa Croce, emigr\u00f2 in Francia nel 1930 al seguito della famiglia per sfuggire al fascismo, in quanto il padre, Ferruccio Reggiani, era di idee antifasciste. I Reggiani si stabilirono inizialmente a Yvetot, in Normandia, e successivamente a Parigi nella zona di \"Faubourg Saint-Denis\", dove il padre continu\u00f2 a svolgere la sua attivit\u00e0 di parrucchiere che lo stesso Sergio pratic\u00f2 come apprendista. \nGi\u00e0 in giovane et\u00e0 si dedic\u00f2 al teatro, e nel 1937, si iscrisse al conservatorio delle arti cinematografiche, dove ottenne un primo riconoscimento. Dopo aver ricoperto piccoli ruoli in teatro e al cinema, nel 1939 si iscrisse al Conservatorio nazionale d\u2019arte drammatica, dal quale otterr\u00e0 due premi in dramma e commedia. Diede eccellenti prove del suo talento sia nel repertorio classico (Jean Racine e Lope de Vega) che in quello moderno (Armand Salacrou, Jean-Paul Sartre e Jean Cocteau). Nel 1942 esord\u00ec nel cinema, ma inizialmente interpret\u00f2 ruoli secondari. Durante la seconda guerra mondiale, con l'invasione nazista di Parigi, Reggiani fu costretto a fuggire dalla citt\u00e0 per evitare il lavoro obbligatorio in Germania, e il servizio di leva nell'esercito italiano. \nNel 1948 ottenne la cittadinanza francese, tre anni dopo aver sposato l'attrice Janine Darcey, da cui avr\u00e0 due figli. Negli anni successivi cominci\u00f2 a interpretare ruoli cinematografici pi\u00f9 importanti in film come \"Manon\" (1949), ma soprattutto con \"Casco d'oro\" (1952). Amico di Yves Montand e di Simone Signoret, nel 1963 conobbe a casa loro Jacques Canetti, uno scopritore di talenti dell'universo della musica, che gli propose di intraprendere la carriera di cantante. Da l\u00ec Reggiani si afferm\u00f2 anche come \"chansonnier\", collaborando spesso con la cantante Barbara. \nGli anni 1970 furono il periodo in cui l'attore raggiunse l'apice del proprio successo sia nel cinema che nella musica. Nel 1973 incise l'LP \"Po\u00e8tes\" per la Polydor; tra le sue canzoni di grande successo, vi sono \"Le Barbier de Belleville\", \"Ma Libert\u00e8\" e \"Les Loups\". Lavor\u00f2 pure per il cinema italiano con i film \"Man\u00f9 il contrabbandiere\" (1947), \"Bufere\" (1953), ma soprattutto con \"Tutti a casa\" (1960), diretto da Luigi Comencini e al fianco di Alberto Sordi, \"Il Gattopardo\" (1963) di Luchino Visconti e \"Il giorno della civetta\" (1968) di Damiano Damiani. Recit\u00f2 anche per la televisione italiana, in sceneggiati come \"I Giacobini\" (1963) di Federico Zardi, per la regia di Edmo Fenoglio. \nNel 1980, il suicidio del figlio St\u00e9phan segn\u00f2 personalmente e artisticamente Serge Reggiani. Il tragico evento rallent\u00f2 la sua carriera di cantante e di attore, e per un po' di tempo egli si ritir\u00f2 in solitudine e si dedic\u00f2 alla pittura, e negli anni successivi dovette curarsi dalla depressione e dalla dipendenza dall'alcool. Nel 1985 il Presidente della Repubblica francese gli confer\u00ec il titolo di Cavaliere della Legion d'onore. Nel 1990 pubblic\u00f2 un'autobiografia dal titolo \"La question se pose\". Nel 1997, dopo tanti anni torn\u00f2 nella sua citt\u00e0 natale, Reggio Emilia, per partecipare a un concerto durante la Festa dell'Unit\u00e0. Nel 2002 ricevette l'Ordine nazionale al merito dal presidente Jacques Chirac. \nReggiani mor\u00ec nel 2004 a Parigi, a 82 anni, per un arresto cardiaco. Lasci\u00f2 la seconda moglie Annie No\u00ebl, dalla quale aveva avuto tre figli. \u00c8 sepolto al cimitero di Montparnasse insieme a suo figlio St\u00e9phan e ai suoi genitori. Il presidente Chirac, in occasione dei suoi funerali, lo defin\u00ec un \"poeta dal cuore immenso\". Molto amato dal pubblico francese, era soprannominato \"L'Italien\" per via delle sue origini e del suo accento, e per questa sua condizione di italo-francese aveva scritto e cantato la canzone dal titolo \"L'italien\", come tributo alla sua terra d'origine."}
{"id": "1055057", "revid": "547992", "url": "https://it.wikipedia.org/wiki?curid=1055057", "title": "Il Moro di Venezia", "text": "Il Moro di Venezia \u00e8 stata l'imbarcazione italiana sfidante per l'edizione del 1992 della Coppa America.\nDescrizione.\nVoluta da Raul Gardini, che con lo stesso nome aveva gi\u00e0 posseduto tre maxi yacht, e sostenuta dall'impegno economico e tecnologico della Montedison, presso la sede della Compagnia della Vela di Venezia (cantiere Tencara) quella de \"Il Moro\" fu la terza partecipazione italiana alla Coppa dopo \"Azzurra\" (edizioni 1983 e 1987) e \"Italia\" (edizione 1987).\nDopo prove in vasca a Roma con 20 modelli, vennero varati 5 diversi scafi per \"Il Moro:\"\nL'ultima evoluzione fu anche quella che risult\u00f2 pi\u00f9 competitiva ed affidabile per cui il 24 gennaio 1992, al termine del periodo di prova sul campo di gara, venne ufficialmente prescelta per competere nella Louis Vuitton Cup.\nTimonato da Paul Cayard, dopo essersi qualificato come terzo al termine del fase a round robin \"Il Moro\" elimin\u00f2 in semifinale i francesi di Le D\u00e9fi Fran\u00e7ais con FRA 27 \"Ville de Paris\" e i giapponesi di Nippon Challenge con JPN 26 \"Nippon\".\nIn finale sconfisse i neozelandesi di New Zealand Challenge NZL 20 \"New Zealand\", aggiudicandosi la \"Louis Vuitton Cup\" e acquisendo il diritto a contendere la Coppa America all'imbarcazione statunitense America\u00b3 con USA 23, divenendo cos\u00ec la prima imbarcazione di un paese non anglofono a poter ambire alla coppa in 141 anni di storia del trofeo.\nVenne sconfitta per 1-4.\n\"Barche\".\nITA 25 - \"Il Moro di Venezia V\"\nLa fine dei cinque Mori di Venezia.\n\"Il Moro di Venezia I\" (ITA 01).\nNel 1994 \u00e8 stata acquistata da una squadra russa con la quale ha regatato nel Campionato del Mondo IACC 1994, ma non \u00e8 mai riuscito a prendere parte alla Louis Vuitton Cup 1995. Recuperata da una banca, \u00e8 stata acquistata nel 1998 da un uomo d\u2019affari di Chicago che ha installato un motore e ha navigato per un paio di anni a San Diego, prima che ancora una volta cadesse vittima delle banche. Tina Kleinjan e John Sweeney la acquistarono nel 2001, aggiungendola alla propria flotta di barche IACC a San Francisco. Venne completamente restaurata, riverniciata e le venne rifatto il sartiame, divenne cos\u00ec pronta per careggiare contro altre imbarcazioni IACC nella baia di San Francisco. \u00c8 stata venduta per la penultima volta nel 2006, l'ultima nel 2017, ed \u00e8 attualmente ormeggiata a Nord di Vancouver.\n\"Il Moro di Venezia II\" (ITA 07).\nUtilizzato come barca per allenamenti prima della Louis Vuitton Cup. Ritorn\u00f2 in Italia e rest\u00f2 ferma per molto tempo a Monfalcone, eccezion fatta per qualche passerella d\u2019onore in alcune Barcolana dei primi anni 2000. La rinascita dell\u2019imbarcazione la si deve ai nuovi armatori Serena Zanelli ed Enrico Prataiola, che grazie all\u2019aiuto dello skipper Claudio Carraro gli stanno donando una seconda vita. Partecipa infatti ai pi\u00f9 prestigiosi ed importanti eventi velici dell\u2019Alto Adriatico e permette a tanti appassionati di poter rivivere il sogno di quelle indimenticabili notti magiche.\nIl \"Moro di Venezia III\" (ITA-15).\nHa vinto il Campionato del Mondo IACC 1991, ed \u00e8 stato usato come una barca di prova prima della Louis Vuitton Cup. In seguito, ha navigato per l\u2019Accademia della vela a Genova, ed \u00e8 stato acquistato da un altro team italiano, +39, nel luglio 2004, prima di essere acquisito dalla Direzione Coppa America per essere usato come una barca VIP / PR a Valencia, nell\u2019edizione spagnola della Coppa America. Oggi il proprietario \u00e8 l\u2019autorit\u00e0 portuale di Ravenna, l\u2019imbarcazione \u00e8 collocata su di un piazzale nei pressi della zona portuale, a pochi passi dal centro storico come il simbolo della sfida velistica al mondo di Gardini e della sua Ravenna.\nIl \"Moro di Venezia IV\" (ITA-16).\nUsata come una barca di prova, che mai gareggi\u00f2 nella Louis Vuitton Cup. Acquistata da un team americano, PACT 95, \u00e8 stata ribattezzata Spirito di Unum e ri-designato USA-16. Ha regatato nel Campionato del Mondo IACC 1994 ed \u00e8 stata usata come una barca di prova per il 1995. Nel 2006, dopo essere stata coinvolta in un incidente \u00e8 stata venduta a Tom Cahalane e spedita a Ventura, in California. Nel mese di ottobre 2009, \u00e8 stata acquisita da Stephen Pattison &amp; Mark Niblack, \u00e8 tornata nella sua citt\u00e0 natale a San Diego, dove \u00e8 in fase di restauro e si unir\u00e0 ad USA-11 come imbarcazione scuola.\nUsato per gite di famiglia o eventi di promozione aziendale. I proprietari sono un medico e un ufficiale dei Marine in pensione.\nIl \"Moro di Venezia V\" (ITA-25).\nNel 1997 \u00e8 stata acquistata dal sindacato di Paul Cayard AmericaOne per essere usata come barca lepre. Venne poi comprato da Seattle Challange nel 2001 per poi cambiare di nuovo proprietario e arrivare a Bill Koch, il quale lo restaur\u00f2 completamente. Il Moro torn\u00f2 a gareggiare, ancora una volta contro USA-23 durante l\u2019America\u2019s Cup Jubilee Regatta a Cowes, Regno Unito. Il Moro si riun\u00ec di nuovo per l\u2019ultima volta con il suo vecchio avversario USA-23 nel 2005, in esposizione davanti al Boston Museum of Fine Arts (MFA).\nAttualmente (2021) si trova in stato di abbandono. Si trova nelle pertinenze del Nauticus Marina, il porticciolo turistico privato di propriet\u00e0 dello stesso Koch a Osterville. Da Google Maps \u00e8 visibile."}
{"id": "1055060", "revid": "473692", "url": "https://it.wikipedia.org/wiki?curid=1055060", "title": "Corsi (popolo antico)", "text": "I Corsi furono un'antica popolazione della Corsica e della Sardegna settentrionale. Nell'isola dei Nuraghi le trib\u00f9 corse abitarono soprattutto le coste nord-orientali, corrispondenti all'odierna Gallura, vicino ai Tibulati e subito a nord dei Coracenses. Tolomeo li cit\u00f2 per la prima volta nella sua opera (III, 3).\nStoria.\nNella storiografia antica.\nNel mito, riportato da Sallustio, il popolamento della Corsica viene fatto risalire a Corsa, una donna ligure che pascolando gli armenti si spinse fino all'isola che prese poi il suo nome. Pausania il Periegeta nella sua opera Periegesi della Grecia narra che:\nIn Sardegna i Corsi confinavano a sud e ad ovest con i Balari, da loro identificati come \"\"fuggiaschi\". Lucio Anneo Seneca, che trascorse alcuni anni in esilio in Corsica, descrive la popolazione dell'isola come il risultato del mescolamento di varie etnie tra cui i Liguri e i Cantabri. Servio Mario Onorato riferisce che i Corsi fondarono la citt\u00e0 di Populonia, in Etruria.\nIpotesi della storiografia moderna.\nSecondo l'archeologo Giovanni Ugas \u00e8 possibile che i Corsi appartenessero alla famiglia dei popoli Liguri che popolavano gran parte dell'Italia settentrionale e della Francia meridionale in periodo preistorico e protostorico. Movimenti di genti dall'arco tosco-ligure verso le due isole tirreniche sono attestati a partire dal neolitico antico (6000 - 4000 a.C.). Gi\u00e0 il Pais aveva ipotizzato decenni prima che: \"Gli abitanti della Corsica al pari dei Corsi del settentrione della Sardegna (la Gallura) e dell'isoletta Ilva (oggi La Maddalena sulle bocche di Bonifacio) appartenevano alla stirpe ligure. Fra i Liguri della costa e quelli delle isole v'erano molte e frequenti relazioni\"\". \nA partire dal neolitico recente la Corsica e la Gallura (cultura di Arzachena) vengono raggiunte dal fenomeno del megalitismo come testimoniato dall'apparizione delle cosiddette \"tombe a circolo\", sepolture individuali di probabile derivazione pirenaica e provenzale, ben diverse, sia da un punto di vista strutturale che ideologico, dalle domus de janas, le tombe collettive prenuragiche tipiche del resto della Sardegna. \nNella successiva et\u00e0 del rame sono scarse in Gallura le attestazioni della cultura di Abealzu-Filigosa, della cultura di Monte Claro e del Vaso campaniforme, generalmente diffuse in territorio sardo.. La Corsica nel III millennio a.C. \u00e8 interessata invece dal \"Terriniano\" che conobbe un precoce sviluppo della metallurgia del rame.\nNell'et\u00e0 del bronzo, durante la fase culturale detta di Bonnanaro, sia in Gallura che nella Corsica meridionale (grosso modo a sud di Ajaccio) si diffonde la civilt\u00e0 nuragica (in Corsica nota come civilt\u00e0 torreana) con la conseguente costruzione di nuraghi (o torri). In questa fase, come nella successiva et\u00e0 del ferro, in Corsica sono altres\u00ec forti le influenze provenienti dal mondo italico.\nGiovanni Lilliu in base alle analisi antropologiche sulle genti nuragiche dimoranti in Gallura, afferma che i resti osteologici rinvenuti nei caratteristici tafoni e mostranti una certa mescolanza di gruppi etnici eterogenei, si avvicinano a quelli corsi e franco-liguri, suggerendo l'ipotesi di un comune \u00ab ceppo ligure \u00bb. Per Raimondo Zucca \u00ab\"nel lungo periodo eneolitico e delle fasi dell'et\u00e0 del bronzo [vi sono] varie possibilit\u00e0 di inquadramento del trasferimento di comunit\u00e0 di Corsi in Sardegna ricordato da Pausania\"\u00bb.\nPeriodo cartaginese e romano.\nSignificativo il ritrovamento di alcune iscrizioni fenicie risalenti al IX secolo a.C. che citano i (\"Korsim\"), stanziati a Kition, nella costa meridionale di Cipro. La comunit\u00e0 dei fu abbastanza importante da render necessaria l'istituzione, da parte dei Fenici, di una figura detta , ossia l'interprete dei Korsim (Corsi).\nPausania narra che \u00ab\"Nel periodo in cui erano potenti per la loro flotta, i Cartaginesi sottomisero tutti coloro che si trovavano in Sardegna ad eccezione degli Iliesi [localizzati nel Marghine e nel Goc\u00e8ano] e dei Corsi [in Gallura], ai quali fu sufficiente la protezione delle montagne per non essere asserviti\"\u00bb. \nAnche durante la successiva dominazione romana sia i Corsi di Sardegna (assieme a Balari e Iliensi), sia i Corsi di Corsica si rivoltarono pi\u00f9 volte all'occupazione straniera, venendo ricordati in diversi Fasti triumphales romani.\nLingua.\nLa lingua parlata dai Corsi \u00e8 pressoch\u00e9 sconosciuta essendo stata soppiantata dal latino e non esistendo documenti scritti; basandosi sulle fonti antiche e sulla toponomastica di origine pre-romana della Corsica, alcuni studiosi hanno individuato in essa elementi sia liguri che iberici."}
{"id": "1055062", "revid": "767487", "url": "https://it.wikipedia.org/wiki?curid=1055062", "title": "Resurrection Band", "text": "I Resurrection Band (noti anche come Rez Band o REZ) sono stati un famoso gruppo christian rock attivo dal 1972 al 2000."}
{"id": "1055064", "revid": "1718925", "url": "https://it.wikipedia.org/wiki?curid=1055064", "title": "Golfo dell'Asinara", "text": "Il golfo dell'Asinara si trova nel mare della Sardegna nord-occidentale (in provincia di Sassari) compreso tra l'omonima isola a nord, Punta scorno (Asinara) a ovest e capo Testa a est per un totale di 172,5 km.\nLe spiagge.\nIl litorale \u0117 disseminato di spiagge alcune lunghe anche diversi chilometri, tra le pi\u00f9 famose partendo da Stintino verso Badesi ricordiamo: La Pelosa, Le Saline, Ezzi Mannu e Fiume Santo (sono tre diverse spiagge unite insieme per formare un'unica spiaggia), le piccole spiaggette all'interno di Porto Torres (come la spiaggia di Balai), la spiaggia di Platamona lunga diversi chilometri, arrivando poi alle spiagge di Lu Bagnu (Castelsardo), per chiudere con le spiagge di Valledoria, Badesi, Trinit\u00e0 d'Agultu e Vignola e l'Isola Rossa.\nCanyon di Castelsardo.\nIl canyon sottomarino di Castelsardo \u00e8 una profonda gola sul fondo del mare che dal centro del golfo dell'Asinara scende dalla scarpata continentale in direzione nord-ovest.\nCuriosit\u00e0.\nIl 28 giugno 2012 il relitto della corazzata italiana Roma (nave da battaglia 1940) \u00e8 stato rinvenuto nel golfo dell'Asinara dopo decenni di ricerche."}
{"id": "1055070", "revid": "28518449", "url": "https://it.wikipedia.org/wiki?curid=1055070", "title": "Cisa", "text": ""}
{"id": "1055084", "revid": "1305772", "url": "https://it.wikipedia.org/wiki?curid=1055084", "title": "Giovanni Blandino", "text": "Biografia.\nGiovanni Blandino nacque a Modica nel 1938 e dimostr\u00f2 sin da ragazzo una spiccata sensibilit\u00e0 al mondo dell'arte. Frequent\u00f2 la Scuola d'Arte a Siracusa e a Comiso, per poi passare all'Istituto d'Arte di Palermo.\nTrasferitosi quindi a Milano, inizi\u00f2 a seguire i corsi dell'Accademia di Brera sotto la guida di Francesco Messina, diplomandosi e frequentando successivamente i laboratori artistici di Ivo Soli e di Nino Galizzi. Inaugur\u00f2 nel 1958 una propria prima mostra pittorica, che aprir\u00e0 la strada ad altre personali tenutesi nel 1975 presso la Galleria \"La Ribalta\" di Pavia, nel 1976 a Trento, nel 1977 a Trieste, nel 1979 a Bologna. A Milano conobbe Saverio Terruso col quale intratterr\u00e0 un rapporto di amicizia e collaborazione.\nScultore definito dalla critica di grande spessore culturale ed artistico, si dedic\u00f2 per tutta la vita prevalentemente alla scultura e al disegno. Nel 1970 partecip\u00f2 alla biennale Nazionale d'Arte \"La Permanente\" di Milano, alla Biennale d'Arte di Venezia nel 1976 ed al Simposio Internazionale di Scultura di Prilep, nella ex-Jugoslavia.\nNel corso della sua carriera realizz\u00f2 sculture per enti pubblici e privati fra cui, nel 1977, una per il Comune di Cento e nel 1989 per il Comune di Modica (\"I Martiri di Passogatta\"). Nel 1981 un'ampia retrospettiva gli venne dedicata dal comune di Casalpusterlengo e nel 1986 espose presso la galleria Carini di Milano presentata da Raffaele De Grada; l'anno seguente espose alla galleria De Bernardi di Busto Arsizio. Nel 1992 e nel 1993 espose alla Biennale di Arte Sacra di Cremona. Nel 1995 present\u00f2 alcune opere alla terza rassegna internazionale del bronzetto a Trieste ed alla mostra internazionale di pittura e scultura \"Expo\" di Genova. Nel 1996 fu in Giappone nell'ambito dell'evento \"Arte senza Frontiere\".\nLa carriera dell'artista attraverso le sue opere fu riassunta in diverse mostre personali fra cui quella del 2002 presso lo Spazio Labora, mentre alcune sue opere sono state esposte nella mostra itinerante \"Fascinosum et Tremendum\" tenutasi a Renazzo-Montevarchi-Torino. Nel 2002 a Cuggiono non manc\u00f2 di partecipare alla mostra \"40 opere per un percorso di disegni di arte contemporanea\" presso la locale Villa Annoni come ospite speciale.\nNegli ultimi anni rivolse la propria arte anche alla scrittura redigendo il volume \"Poesia e realt\u00e0 nelle opere di Giovanni Blandino\", un modo semplice e raffinato per spiegare il suo modo di concepire l'arte moderna.\nTrasferitosi a Cuggiono dopo il matrimonio negli anni '80, \u00e8 deceduto al vicino ospedale di Magenta il 22 marzo 2020, il giorno dopo il suo ottantaduesimo compleanno, dopo aver contratto la COVID-19. L'artista era reduce da un intervento al cuore.\nAlcune sue opere si trovano in esposizione permanente presso la Galleria \"Ponte Rosso\" di Milano e presso l'Associazione Culturale \"La regina di quadri\" di Modica e al palazzo della Permanente di Milano."}
{"id": "1055087", "revid": "1543377", "url": "https://it.wikipedia.org/wiki?curid=1055087", "title": "F3 giapponese 2007", "text": "La stagione 2007 della F3 giapponese ha avuto inizio il 30 marzo sul circuito del Fuji e si \u00e8 conclusa il 30 ottobre sul circuito di Motegi dopo 20 gare in 9 appuntamenti (gara doppia o tripla per ogni week-end) sui principali circuiti giapponesi.\nIl campionato, che ha visto sfidarsi 14 piloti per 8 diversi team, ha avuto come vincitore Kazuya Oshima al volante di una Tom's. Il pilota giapponese divenne Campione nonostante avesse fatto segnare meno punti in totale rispetto al brasiliano Roberto Streit, in quanto erano considerati validi solamente i migliori sedici risultati fatti segnare da ciascun pilota.\nGare.\n01. Fuji () (30 marzo-1\u00ba aprile 2007).\nOrdine d'arrivo gara 1: (15 giri per un totale di 68,235\u00a0km)\n\"Polesitter\": Kazuya Oshima () (Dallara 307 - Toyota - Tom's) in 1'35.212\nOrdine d'arrivo gara 2: (21 giri per un totale di 95,529\u00a0km)\n\"Pole position\": Kazuya Oshima () (Dallara 307 - Toyota - Tom's) in 1'35\"173\n02. Suzuka () (13-14 aprile 2007).\nOrdine d'arrivo gara 1: (12 giri)\n\"Pole position:\" Kazuya Oshima () (Dallara 307 - Toyota - Tom's) in 1'54\"235\nOrdine d'arrivo gara 2: (17 giri)\n\"Pole position:\" Roberto Streit () (Dallara 306 - Toyota - Inging) in 1'54\"187\n03. Motegi () (19-20 maggio 2007).\nOrdine d'arrivo gara 1: (14 giri)\n\"Pole position:\" Koudai Tsukakoshi () (Dallara 307 - Honda - Honda) in 1'47\"622\nOrdine d'arrivo gara 2: (20 giri)\n\"Pole position:\" Oliver Jarvis () (Dallara 307 - Toyota - Tom's) in 1'46\"512\n04. Okayama () (9-10 giugno 2007).\nOrdine d'arrivo gara 1: (18 giri)\n\"Pole position:\" Hiroaki Ishiura () (Dallara 307 - Toyota - Tom's) in 1'25\"178\nOrdine d'arrivo gara 2: (25 giri)\n\"Pole position:\" Hiroaki Ishiura () (Dallara 307 - Toyota - Tom's) in 1'24\"879\n05. Suzuka () (7-8 luglio 2007).\nOrdine d'arrivo gara 1: (12 giri)\n\"Pole position:\" Roberto Streit () (Dallara 306 - Toyota - Inging) in 2'07\"623\nOrdine d'arrivo gara 2: (17 giri)\n\"Pole position:\" Koudai Tsukakoshi () (Dallara 307 - Honda - Honda) in 2'00\"921\n06. Autopolis () (4-5 agosto 2007).\nOrdine d'arrivo gara 1: (14 giri)\n\"Pole position:\" Roberto Streit () (Dallara 306 - Toyota - Inging) in 1'43\"955\nOrdine d'arrivo gara 2: (20 giri)\n\"Pole position:\" Kazuya Oshima () (Dallara 307 - Toyota - Tom's) in 1'43\"131\nOrdine d'arrivo gara 3: (20 giri)\n\"Pole position:\" Kazuya Oshima () (Dallara 307 - Toyota - Tom's) in 1'43\"150\n07. Fuji () (25-26 agosto 2007).\nOrdine d'arrivo gara 1: (15 giri)\n\"Pole position:\" Kazuya Oshima () (Dallara 307 - Toyota - Tom's) in 1'37\"582\nOrdine d'arrivo gara 2: (21 giri)\n\"Pole position:\" Kazuya Oshima () (Dallara 307 - Toyota - Tom's) in 1'37\"659\n08. Sendai () (6-7 ottobre 2007).\nOrdine d'arrivo gara 1: (17 giri)\n\"Pole position:\" Roberto Streit () (Dallara 306 - Toyota - Inging) in 1'37\"466\nOrdine d'arrivo gara 2: (24 giri)\n\"Pole position\" Oliver Jarvis () (Dallara 307 - Toyota - Tom's) in 1'37\"475\nOrdine d'arrivo gara 3: (24 giri)\n\"Pole position:\" Hiroaki Ishiura () (Dallara 307 - Toyota - Tom's)\n09. Motegi () (20-21 ottobre 2007).\nOrdine d'arrivo gara 1: (14 giri)\n\"Pole position:\" Roberto Streit () (Dallara 306 - Toyota - Inging) in 1'47\"003\nOrdine d'arrivo gara 2: (20 giri)\n\"Pole position:\" Kazuya Oshima () (Dallara 307 - Toyota - Tom's) in 1'45\"983\nClassifica generale.\nSistema di punteggio: 20-15-12-10-8-6-4-3-2-1; un punto veniva attribuito anche all'autore della pole position e del giro pi\u00f9 veloce in gara."}
{"id": "1055089", "revid": "101411", "url": "https://it.wikipedia.org/wiki?curid=1055089", "title": "Alex Costa Dos Santos", "text": ""}
{"id": "1055093", "revid": "28592", "url": "https://it.wikipedia.org/wiki?curid=1055093", "title": "Platamona Lido", "text": ""}
{"id": "1055096", "revid": "729019", "url": "https://it.wikipedia.org/wiki?curid=1055096", "title": "Cardiomiopatia", "text": "Le cardiomiopatie costituiscono un gruppo eterogeneo di malattie del miocardio a eziologia frequentemente genetica, che attraverso lo sviluppo di disfunzioni elettriche e/o meccaniche a carico del muscolo cardiaco determinano spesso (ma non sempre) l'instaurarsi di fenomeni di ipertrofia o dilatazione delle camere ventricolari. Tali fenomeni in ultima analisi hanno come esito lo scompenso cardiaco o la morte improvvisa del paziente.\nLe cardiomiopatie non comprendono invece tutte quelle manifestazioni di tipo dilatativo o ipertrofico che derivano da patologie come l'ipertensione (sistemica o polmonare), le coronaropatie, i difetti valvolari o le malattie del pericardio.\nClassificazione.\nAll'interno del vasto insieme delle cardiomiopatie \u00e8 possibile distinguere due grandi sottocategorie\nCardiomiopatie primitive.\nSono caratterizzate da quadri patologici confinati al solo miocardio e si dividono in:\nCardiomiopatie secondarie.\nIn queste forme la malattia del miocardio non \u00e8 che una delle espressioni di una pi\u00f9 vasta patologia multiorgano\nFenotipi.\nLe cardiomiopatie sono divise in cinque fenotipi:"}
{"id": "1055099", "revid": "416175", "url": "https://it.wikipedia.org/wiki?curid=1055099", "title": "Nugola", "text": "Nugola \u00e8 una frazione del comune italiano di Collesalvetti, nella provincia di Livorno, in Toscana.\nStoria.\nDenominata in antichit\u00e0 \"Nuvola, Nuvila o Nubila\", \u00e8 attestata fin dal 910 in un documento notarile. \u00c8 documentata invece l'esistenza di un castello circa un secolo dopo, intorno al 1039, anche se risulterebbe poco pi\u00f9 di un nucleo abitativo fortificato, di propriet\u00e0 di Ranieri di Toscana della famiglia dei Bourbon del Monte Santa Maria, marchesi di Tuscia. Verso la met\u00e0 dell'XI secolo, nel luglio del 1059, il castello insieme alla corte fu venduto dai nipoti di Ranieri a diversi privati, i quali lo girarono poi al Vescovo di Pisa Opizo, con tutte le relative pertinenze, compresa la chiesa dedicata a Santa Maria e ai santi Michele e Martino.\nDal XII secolo la localit\u00e0 si sviluppa come centro rurale, ma anche giurisdizionale: infatti gli arcivescovi pisani riuscirono ad esercitare poteri signorili proprio per essere subentrati nell'esercizio di questi agli antichi proprietari pubblici, i marchesi di Tuscia. Fino al XIII secolo tale giurisdizione temporale risulta ancora conservata: all'Arcivescovo spettava giudicare le cause penali e punire i crimini ogni qualvolta il nunzio o il visconte riusciva ad intervenire prima dell'ufficiale del comune. La contesa giurisdizionale tra Comune di Pisa e gli arcivescovi continu\u00f2 per tutto il XIII secolo, fino ai primi anni del successivo: ancora nel 1325 gli stessi abitanti della terra e comune di Nugola \"giuravano fedelt\u00e0 all'arcivescovo Saltarelli nella chiesa di S. Andrea, situata nel borgo di Nugola\".\nIl primitivo abitato di Nugola, probabilmente situato alla sommit\u00e0 della collina attualmente denominata \"Nugola Vecchia\", in corrispondenza della Villa Traxler, doveva essere poco pi\u00f9 di qualche casa sparsa intorno a un nucleo fortificato. Oltre alla chiesa di Sant'Andrea vi erano in Nugola anticamente altre due chiese, o meglio cappelle, sotto la giurisdizione della pieve di San Lorenzo in Piazza: una, situata nel borgo vicino al castello, dedicata a San Fiorenzo, l'altra situata dentro le mura del castello, intitolata a Santa Maria e ai santi Michele e Martino. Il borgo ed il castello di Nugola si trovano menzionati per tutto il XIV secolo in concessioni a livello degli arcivescovi relative a beni ivi situati; ma nella met\u00e0 del XV secolo essi appaiono abbandonati e diruti. Durante la visita pastorale del 1462 la chiesa di Sant'Andrea fu trovata priva di rettore e probabilmente gi\u00e0 in rovina, cos\u00ec come la cappella di S.Maria insieme al castello, ormai diroccato. \u00c8 probabile che questa localit\u00e0, come altre del contado pisano, avesse subito crisi e spopolamento in relazione alle rovinose guerre tra Pisa e Firenze conclusesi con la sconfitta di Pisa nel 1406, cui segu\u00ec un generale abbandono delle terre da parte degli antichi proprietari pisani.\nDalla met\u00e0 del XV secolo inizi\u00f2 la penetrazione delle grandi famiglie fiorentine, i Medici in primis, con grandi acquisti di terre e risanamento di terreni paludosi. Nel 1484 si costitu\u00ec il primo nucleo della tenuta di Nugola vecchia mediante concessione dell'Arcivescovo di Pisa. Seguirono vari passaggi di propriet\u00e0 fra diverse famiglie fiorentine, fino a quando il cardinale Ferdinando de' Medici, futuro terzo granduca di Toscana, il 20 febbraio 1576 condusse a livello dall'arcivescovo Giugni di Pisa per s\u00e9, i suoi figli e discendenti, \"il tenimento di Nugola e 13 parti delle 24 di Poggio Seghieri e Mortaiolo per annuo canone di scudi 200\". L'antica badia di Nugola, divenuta commenda, fu ceduta dall'abate con i beni annessi al duca Cosimo I de' Medici nel 1553. Questi ed i successori la trasformano in una fattoria granducale con una vasta tenuta comprendente anche Collesalvetti. Nel 1571 il titolo abbaziale fu trasferito alla parrocchia di Collesalvetti, mentre l'antica chiesa, ormai in rovina, fu profanata nel 1594.\nA Nugola nuova il granduca Cosimo II de' Medici fece erigere la parrocchia dei Santi Cosma e Damiano, poi ingrandita nel 1820.\nSi hanno successive notizie di Nugola nel 1737, sotto il governo lorenese, che per risolvere la perdurante crisi in cui versavano i possedimenti della Corona amministrati dallo Scrittoio delle Regie Possessioni, diede avvio alla politica del \"grande affitto\" che coinvolse anche le case ed i terreni posseduti a Nugola. Anche la fattoria granducale di Nugola Vecchia venne data in affitto nel 1740 e poi venduta da Pietro Leopoldo ai pisani Cesi, per poi essere nuovamente alienata nel 1802 a una societ\u00e0 formata da ricche famiglie livornesi tra cui spiccavano Cristofano Despotti, Eustachio Monspignotti e Giuseppe Carega.\nIn seguito all'Unit\u00e0 d'Italia e fino al secondo dopoguerra Nugola rimase ai margini delle vicende del territorio; negli anni ottanta e anni novanta del XX secolo invece ha visto un notevole sviluppo demografico, col raddoppio di dimensioni di quella parte di abitato denominata \"Nugola Nuova\", che adesso costituisce il vero nucleo di Nugola.\nInfrastrutture e trasporti.\nDal 1940 al 1962, l'abitato di Nugola \u00e8 stato servito dalla stazione di Nugola Berte sulla linea Livorno-Collesalvetti, definitivamente soppressa nel 1963.\nAttualmente Nugola \u00e8 collegata a Livorno dall'autolinea 105 di Compagnia Toscana Trasporti.\nCuriosit\u00e0.\nNegli anni novanta del Novecento Nugola \u00e8 stata oggetto di un progetto da parte del Comune di Collesalvetti: il disegno dell'allora amministrazione comunale era quello di costruire un cimitero unico per tutto il Comune, in sostituzione dei vari cimiteri paesani. Questo progetto \u00e8 stato per molti decenni abbandonato, solo in questi ultimi anni si \u00e8 riuscito ad attuarlo.\nSport.\nIl torneo di Nugola.\nDi lunga tradizione \u00e8 il torneo estivo di calcetto a 6 che riunisce i migliori giocatori del paese, attingendo per\u00f2 alcuni rinforzi anche all'esterno, che si disputa nel campetto (48x26 il campo e 4x2 le porte) adiacente alla scuola elementare. Purtroppo nei primi anni del nuovo millennio questa ricorrenza \u00e8 venuta meno, a causa dell'assenza di un forte e costante gruppo di organizzazione, eccettuate alcune sporadiche edizioni allestite da piccoli nuclei di ragazzi desiderosi di ridare una scintilla di vita a un torneo da sempre molto sentito in questo Paese. La formula del torneo prevede che 6 squadre si affrontino le une con le altre in un tipico girone all'italiana; le prime quattro accedono alla fase successiva cio\u00e8 le semifinali, cos\u00ec combinate: la prima classificata contro la quarta e la seconda contro la terza piazzata. Alla finale approdano, ovviamente, le vincenti delle due semifinali. Le squadre vengono solitamente cos\u00ec composte: dopo aver raccolto le iscrizioni dei partecipanti, questi ultimi vengono suddivisi dallo staff organizzante in sei categorie che racchiudono gruppi di giocatori simili per doti calcistiche. Si parte quindi dalla prima categoria o prima testa di serie in cui sono riuniti gli atleti pi\u00f9 forti (che spesso ricoprono il ruolo di Capitano all'interno della propria squadra) e si arriva fino alla sesta categoria in cui vengono ordinati i calciatori meno esperti. I portieri sono esclusi da tale classificazione poich\u00e9 in sede di estrazione sono sovente utilizzati come misure di bilanciamento. Una volta graduati tutti i partecipanti si procede con il sorteggio per la composizione di ogni squadra che avr\u00e0 al proprio interno un esponente di ogni categoria, dalla prima alla sesta. Quindi si capisce che ogni compagine disporr\u00e0 in totale di 7 giocatori. Le regole sono quelle del pi\u00f9 famoso calcio a 11 con alcune modifiche che, invero, variano di edizione in edizione; ad esempio la scelta di estromettere o meno la norma del fuorigioco oppure se battere le rimesse laterali con le mani o con i piedi. Una regola da sempre adottata in questo torneo \u00e8 quella della turnazione dei giocatori in campo: giocando, a partita, due tempi da 30 minuti tutti gli atleti (escluso il portiere) dovranno sostare dieci minuti in \"panchina\". In questo modo tutte le categorie giocano lo stesso ammontare di tempo mettendo su un piano di uguaglianza le squadre rivali. Vengono premiati, solitamente, oltre ai piazzati sul podio, il capocannoniere, il miglior portiere/difesa e il miglior giocatore.\nA.S.D. Nugola Calcio 2016.\nNel 2016 \u00e8 stata fondata una squadra di calcio a 11, l\"'Associazione Sportiva Nugola\", che milita nel campionato Eccellenza UISP di Pisa, ed \u00e8 formata principalmente dagli abitanti del paese. I colori sociali sono il bianco e il rosso, e al centro dello stemma \u00e8 presente un grifone. Sin dalla sua fondazione, l'allenatore \u00e8 stato Marco Pucciani, mentre il calciatore con pi\u00f9 presenze \u00e8 Alessio Corridoni (106), seguito da Filippo Corridoni (98) e Matteo Azzollini (95). Per quanto riguarda i gol, il primato spetta ad Alessio Cignoni (41), seguito da Samuele Vajani (21) e Michele Guastini (16).\nLa prima stagione si \u00e8 conclusa con un secondo posto in \"Promozione\", che ha permesso ai biancorossi di salire in Eccellenza, dove tutt'ora militano. "}
{"id": "1055101", "revid": "819238", "url": "https://it.wikipedia.org/wiki?curid=1055101", "title": "Casellante", "text": "Il casellante, cos\u00ec chiamato perch\u00e9 solitamente ha l'alloggio in un casello ferroviario (oppure in una garitta ferroviaria opportunamente attrezzata) nei pressi del passaggio a livello, \u00e8 un dipendente delle ferrovie (pi\u00f9 spesso un appaltista) che ha il compito di chiudere il passaggio a livello (con barriere, semibarriere, cancelli ovvero catene con cartelle) prima del transito dei treni nel crocevia.\nDescrizione.\nSecondo i regolamenti correnti la chiusura del passaggio a livello al traffico stradale deve avvenire con un anticipo di almeno 5 minuti prima del transito dei convogli ferroviari.\nNormalmente il casellante dispone (nel casello o nella garitta) di un telefono interno comunicante con le stazioni, con il quale pu\u00f2 essere informato su eventuali ritardi dei treni. In questo modo egli pu\u00f2 regolare i tempi di chiusura degli ostacoli in modo da non creare lunghe code di automezzi in attesa del passaggio del treno.\nIl casellante ha in dotazione fanali speciali a batterie, con le cui lenti colorate pu\u00f2 segnalare tempestivamente al macchinista il \"via libera\" (lente verde) oppure l'esistenza di pericolo (lente rossa).\nL'attuale tendenza delle gestioni, ai fini economici, \u00e8 di eliminare la figura professionale del casellante rimpiazzandola con l'automazione del passaggio a livello.\nLetteratura.\nUn casellante \u00e8 il protagonista della novella di Gerhart Hauptmann \"Il casellante Thiel\".\nMusica.\nLa figura del casellante viene invocata dal protagonista del brano \"Binario\" cantato da Claudio Villa.\nCinema.\nRuolo e funzioni del casellante sono oggetto di un battibecco nel film \"Non ci resta che piangere\" interpretato da Roberto Benigni e Massimo Troisi."}
{"id": "1055104", "revid": "2016868", "url": "https://it.wikipedia.org/wiki?curid=1055104", "title": "Ne-Yo", "text": "Nel corso della sua carriera ha pubblicato sei album: \"In My Own Words\", \"Because of You\" (entrambi arrivati alla prima posizione della \"Billboard 200\"), \"Year of the Gentleman\", \"Libra Scale\", \"R.E.D.\" e \"Non-Fiction\". Ha scritto canzoni per innumerevoli artisti fra cui Marques Houston, Christina Milian, Mario, Rihanna, Chris Brown, Snoop Dogg, Beyonc\u00e9, Jay-Z, Leona Lewis, Mary J. Blige, Usher, C\u00e9line Dion, Anastacia, i Backstreet Boys, David Guetta, The Pussycat Dolls, Ciara, le Sugababes ed altri.\nSecondo \"Billboard\", Ne-Yo \u00e8 stato uno degli artisti R&amp;B di maggior successo del primo decennio degli anni 2000.\nBiografia.\n1999\u20132005: inizi.\nNe-Yo si fa conoscere nel mondo della musica come membro del quartetto Envy di Las Vegas, dove Smith riceve il suo primo nome d'arte, ovvero \"GoGo\". Dopo lo scioglimento del gruppo nel 2000, Ne-Yo ottiene un contratto con la Columbia Records, ma dopo aver registrato il suo primo album, viene licenziato dall'etichetta prima ancora che l'album possa essere pubblicato. Tuttavia il cantante Marques Houston ascolta casualmente una delle tracce che aveva registrato Ne-Yo, \"That Girl\", e nel 2003 ne registra una versione che viene pubblicata come singolo e permette a Ne-Yo di ottenere visibilit\u00e0 come autore.\nNei successivi due anni, Ne-Yo continua a scrivere canzoni, contribuendo agli album di Teedra Moses, di Christina Milian, della boy band Youngstown, oltre che di Mary J. Blige, B2K, Faith Evans e Musiq, among others. La popolarit\u00e0 per Ne-Yo arriva con \"Let Me Love You\", scritta per Mario, che raggiunge la vetta della \"Billboard\" Hot 100, dove rimane per nove settimane. Grazie al successo di \"Let Me Love You\", Ne.Yo ottiene un contratto con la Def Jam Recordings, all'epoca di Jay-Z.\nIl nome \"Ne-Yo\" viene coniato dal produttore Big D Evans, secondo il quale Ne-Yo vedeva la musica, nello stesso modo in cui Neo vede Matrix.\nPer scherzo, Evans inizi\u00f2 a chiamarlo Ne-Yo, finch\u00e9 il nome non venne \"ufficializzato\".\n2006: \"In My Own Words\".\nAd inizio 2006, Ne-Yo pubblica il suo album di debutto, \"In My Own Words\" per l'etichetta Def Jam. Ne-Yo inizi\u00f2 a lavorare all'album nel 2005, dopo il lancio del primo singolo \"Stay\", Ne-Yo incontra i produttori norvegesi Stargate ai Sony Music Studios e nonostante il cantante ha gi\u00e0 iniziato a lavorare al suo primo album, decide di affidarsi al duo norvegese dopo aver ascoltato i loro lavori, e cos\u00ec i tre si ritrovano a lavorare insieme in una sessione di registrazione che produce gi\u00e0 nel suo secondo giorno il brano \"So Sick\", che all'inizio del 2006 arriva a sorpresa al numero 1 della Billboard Hot 100 in USA, lanciando Ne-Yo come cantante R&amp;B e il duo norvegese come nuovo e innovativo team di produttori. L'album debutta alla prima posizione della \"Billboard\" 200, vendendo oltre 301,000 copie nella prima settimana di pubblicazione, contemporaneamente al primo posto del singolo \"So Sick\" nella \"Billboard\" Hot 100. Successivamente vengono pubblicati anche i singoli \"When You're Mad\" e \"Sexy Love\", che raggiungono rispettivamente la quindicesima e la settima posizione. L'album \"In My Own Words\" viene certificato disco di platino dalla Recording Industry Association of America per aver superato il milione di unit\u00e0.\n2007: \"Because of You\".\nIl 1\u00ba maggio 2007 esce nei negozi il secondo album di Ne-Yo \"Because of You\" e sulla scia del successo dell'omonimo singolo, debutta alla prima posizione della \"Billboard\"\u00a0200, vendendo circa 251,000 copie negli Stati Uniti. Il singolo \"Because of You\" invece raggiunge la seconda posizione, mentre i singoli successivi ottengono risultati molto pi\u00f9 modesti. Nel frattempo collabora con Rihanna nel brano \"Hate That I Love You\", brano che raggiunger\u00e0 la settima posizione nella classifica statunitense ottenendo un buon successo in tutto il mondo. Successivamente anche questo album viene certificato disco di platino dalla RIAA per aver superato un milione di copie. Nel dicembre 2007, Ne-Yo ed i Goo Goo Dolls si esibiscono in un concerto per raccogliere fondi per l'allora candidato Barack Obama.\nIl 2006 rappresenta per Ne-Yo anche il suo debutto come attore. Il cantante infatti compare nel film \"Save the Last Dance 2\", a cui segue nel 2007 \"Stepping - Dalla strada al palcoscenico\". In entrambi i casi Ne-Yo ha prodotto anche alcuni brani per la colonna sonora dei film. Ne-Yo is set to star in, executive produce and write the soundtrack to the film \"Venice Beach\".\n2008\u20132009: \"Year of the Gentleman\" e Greatest Hits.\nNel 2006 Ne-Yo scrive il brano \"Irreplaceable\" per Beyonc\u00e9, che rimane in vetta alla \"Billboard Hot 100\" per diverse settimane consecutivamente.\nIl terzo album di Ne-Yo, \"Year of the Gentleman\", viene pubblicato in tutto il mondo il 5 agosto 2008. Il cantante spiega il titolo \"Year Of The Gentleman\" (in italiano \"Anno del gentiluomo\"), autodefinendo se stesso come uno dei pochi gentiluomini (\"calmo, cortese, gentile ed affascinante\") da prendere ad esempio in un ambiente in cui tutti sono \"rudi e pieni di se\". L'album vende 250,000 copie nella prima settimana nei negozi, e debutta al secondo posto della \"Billboard\"\u00a0200, ottenendo anche critiche molto positive dalle riviste specializzate ed ottenendo due dischi di platino in patria, e ottenendo un buon successo anche nel resto del mondo, diventando l'album pi\u00f9 venduto dell'artista.\nI primi due singoli estratti, \"Closer\" e \"Miss Independent\", raggiungono entrambe la settima posizione della \"Billboard\" Hot\u00a0100, \"Closer\" raggiunger\u00e0 un buon successo globale, diventando la seconda hit pi\u00f9 famosa del cantante dopo \"So Sick\", invece \"Miss Independent\" ebbe un successo incentrato soprattutto in patria. Il terzo singolo estratto dall'album, \"Mad\", raggiunse l'undicesima posizione nella \"Billboard Hot 100\", diventando una hit in diversi paesi. L'album viene nominato ai Grammy Award nella categoria \"miglior album R&amp;B\" e \"album dell'anno\", mentre \"Closer\" come \"migliore performance maschile pop\" e \"Miss Independent\" come \"migliore performance maschile R&amp;B\" e \"miglior canzone R&amp;B\".\nIl 2 settembre 2009, Ne-Yo pubblica il suo album greatest hits \"\" in Giappone. L'album viene anche pubblicato in una edizione limitata CD+DVD contenente anche tutti i video dei brani presenti. L'album debutta alla quarta posizione della classifica settimanale degli album \"Oricon\", vendendo 55,625 copie nella prima settimana.\n2010-2011: \"Libra Scale\".\nIl 25 maggio 2010 \u00e8 stato presentato il singolo \"Beautiful Monster\", che ha ricevuto parecchi consensi da parte del pubblico durante l'estate di quell'anno, incentrando il suo successo soprattutto in Italia e Regno Unito. Pochi mesi pi\u00f9 tardi \u00e8 stato pubblicato un nuovo singolo, intitolato \"Champagne Life\", dal tiepido successo negli Stati Uniti, mentre nel settembre dello stesso anno \u00e8 stato diffuso un ulteriore brano, \"One in a Million\", che ha di fatto anticipato il quarto album di inediti dell'artista, intitolato \"Libra Scale\" e pubblicato nel mese di ottobre successivo. L'album debutter\u00e0 alla nona posizione nella Billboard 200 con 112.000 copie vendute la prima settimana d'uscita, diventando l'album con il debutto peggiore dell'artista, nonostante sia l'album che i singoli, prodotti da numerosi artisti tra cui gli Stargate e che include i precedenti brani \"Beautiful Monster\" e \"Champagne Life\", siano stati ben accolti dal punto di vista commerciale. In quest album molti hanno notato un cambiamento nello stile musicale di Ne-Yo, che precedentemente lavorava con tipici stili R&amp;B e hip hop soul, e in \"Libra Scale\" si avvicin\u00f2 per la prima volta a uno stile europop, con uno stile di R&amp;B diverso da quello dei precedenti album, e ci\u00f2 ha comportato diversi paragoni con il \"Re del Pop\", Michael Jackson, maggiore ispirazione di Ne-Yo per quest album.\nNel 2011 collabora con Trey Songz e T-Pain in \"The Way You Move\" e con Pitbull, Afrojack e Nayer in \"Give Me Everything\", quest'ultimo diventer\u00e0 un enorme successo internazionale.\n2012 - 2013: \"R.E.D.\".\nNel marzo del 2012 Ne-Yo collabora con Calvin Harris nel brano \"Let's Go\", che ricever\u00e0 un discreto successo internazionale. Il 12 giugno del 2012 il cantante pubblica \"Lazy Love\", singolo che anticipa l'uscita di un nuovo album, il brano non riscuoter\u00e0 alcun successo, raggiungendo la posizione 114 nella classifica americana. Il secondo singolo d'anticipazione \u00e8 \"Let Me Love You\", brano dalle sonorit\u00e0 prevalentemente dance che a differenza del precedente singolo, otterr\u00e0 un ottimo riscontro nelle classifiche internazionali, arrivando in vetta nel Regno Unito, e alla sesta posizione negli Stati Uniti, diventando una hit in diversi paesi. Il 6 novembre dello stesso anno viene pubblicato l'album \"R.E.D.\", album che varia dalle sonorit\u00e0 dance, al pop e all'R&amp;B. L'album debutt\u00f2 alla quarta posizione in patria, con 66.000 copie vendute la prima settimana, e non ottenne un buon riscontro nelle vendite, rivelandosi l'album di Ne-Yo meno venduto. Successivamente l'artista pubblica i singoli \"Don't Make Em like You\", in collaborazione con Wiz Khalifa, e \"Forever Now\", quest'ultimo si posizioner\u00e0 in tiepide posizioni di diverse classifiche.\n2014 - 2017: \"Non-Fiction\".\nIl 27 maggio del 2014 esce \"Money Can't Buy\", il primo singolo che anticiper\u00e0 il settimo album in studio del cantante, \"Non-Fiction\". Il singolo comprende la collaborazione con il cantante Young Jeezy, e non riscuoter\u00e0 alcun successo. Il 16 settembre del 2014 il cantante fa uscire il secondo singolo, \"She Knows\", in collaborazione con il rapper Juicy J la canzone raggiunger\u00e0 un buon successo negli Stati Uniti ottenendo il disco di platino e raggiungendo la dodicesima posizione. Successivamente verr\u00e0 pubblicata \"Time of Our Lives\", un duetto del cantante con Pitbull, che verr\u00e0 estratto come terzo singolo dall'album di Ne-Yo, e come quinto dall'album \"Globalization\" di Pitbull, ed al contrario dei precedenti singoli, questo avr\u00e0 un ottimo impatto nelle classifiche tutto il mondo, raggiungendo la top 10 in 10 paesi, riscuotendo globalmente un buon successo commerciale. Il quarto singolo estratto dall'album \u00e8 \"Coming with You\" uscito il 23 gennaio del 2015.\nL'album \"Non-Fiction\" usc\u00ec il 27 gennaio del 2015. L'album presenta sonorit\u00e0 prevalentemente R&amp;B e Urban, ed ha ricevuto ottime ricezioni da parte della critica. L'album debutt\u00f2 alla quinta posizione nella Billboard 200, rendendo Ne-Yo il secondo cantante R&amp;B ad avere sei album consecutivi nella top 10 americana dopo Chris Brown. Dopo la pubblicazione dell'album, che non ottenne il successo sperato, il cantante fece la sua apparizione nell'album \"We Love Disney\", in cui sono comprese cover brani dei cartoni animati Disney, con una cover di \"Friend Like Me\". Nel 2015, Ne-Yo collabora con Dimitri Vegas &amp; Like Mike nel brano \"Higher Place\", inno di Tomorrowland 2015. Nel 2016 l'artista collabora invece con J Arvarez nel brano \"Sin Miedo\", mentre nel 2017 con Diamond Platnumz nel singolo Marry You.\n2017 - presente: Good Man.\nNel 2017, Ne-Yo pubblica i singoli \"Earn Your Love.\" Nel 2018 vengono invece pubblicati i singoli \"Another Love Song\" e \"Push Back\", quest'ultima in collaborazione con Bebe Rexha e Stefflon Don. Segue la pubblicazione dell'album \"Good Man\", rilasciato l'8 giugno 2018. Nel 2019, Ne-Yo pubblica il suo primo album natalizio, \"Another Kind Of Christmas\". Il 27 marzo 2020, Ne-Yo collabora col cantante dancehall Charly Black nel brano \"Over Again\".\nQuestioni legali.\nNe-Yo venne arrestato durante notte tra il 19 ed il 20 febbraio 2008 nella Contea di Cobb mentre guidava la sua Range Rover, per guida senza patente, in stato di ebbrezza, ed \u00e8 stato condannato a 24 ore di servizio alla comunit\u00e0."}
{"id": "1055105", "revid": "697352", "url": "https://it.wikipedia.org/wiki?curid=1055105", "title": "ANI (formato di file)", "text": "Un file con estensione ANI \u00e8 un file di tipo grafico definito dalla Microsoft per la creazione di icone animate e cursori per il sistema operativo Windows.\nIl formato \u00e8 basato su un altro formato di file, il RIFF, anch'esso della Microsoft, utilizzabile come \"contenitore di formati\" per un certo numero di icone o cursori conformi al formato ICO.\nContenuto.\nI cursori animati contengono le seguenti informazioni (in ordine di posizione nel file):\nIl frame rate \u00e8 misurato in jiffies; un jiffy equivale a 1/60 di secondo (16.666 ms).\nSequence Information.\nImpostando correttamente le informazioni nel campo \"Sequence information\" (informazioni sulla sequenza) \u00e8 possibile permettere ai frames di essere ripetuti pi\u00f9 volte e in ordine differente da come salvato nel file.\nProblemi di vulnerabilit\u00e0 del Sistema Operativo.\n\u00c8 stato riscontrato un problema di vulnerabilit\u00e0 legato alla gestione dei cursori animati nei sistemi Windows. I sistemi potenzialmente attaccabili sono Windows 2000, Windows XP, Windows Server 2003 e Windows Vista"}
{"id": "1055109", "revid": "1305772", "url": "https://it.wikipedia.org/wiki?curid=1055109", "title": "Enrico Matteagi", "text": "Biografia.\nAttualmente in forza alle Fiamme Gialle, si \u00e8 aggiudicato per nove volte il titolo nazionale a squadre nella carabina a dieci metri (1991, 1992, 1994, 1995, 1996, 1997, 1998, 1999 e 2000), per quattro quello nella carabina libera a tre posizioni (1997, 1998, 1999 e 2000) e una volta quello nella carabina libera a terra (2000). A titolo individuale \u00e8 stato due volte campione nazionale nel fucile standard (2003 e 2005) e una campione nazionale juniores nella carabina a dieci metri (1990).\nNel suo palmar\u00e8s figurano inoltre due medaglie d'argento nazionali nella carabina a 10 metri individuale (1992 e 1997), una medaglia di bronzo nazionale nella carabina libera a tre posizioni individuale (1999), tre medaglie d'argento nazionali nell'arma libera a tre posizioni individuale (2000, 2002 e 2003), una medaglia d'argento nazionale (2001) e una di bronzo (2003) nel fucile standard individuale, due medaglie di bronzo nazionali juniores nella carabina a dieci metri individuale (1988 e 1989) e una nella carabina libera a tre posizioni individuale (1988), una medaglia d'argento nazionale a squadre nella carabina a dieci metri (1993), due medaglie d'argento nazionali a squadre nella carabina libera a tre posizioni (1995 e 1996) e una medaglia di bronzo nazionale a squadre nella carabina libera a terra (1999).\nMatteagi si \u00e8 inoltre aggiudicato una volta la Coppa Italia nella carabina a dieci metri (2000), dopo essersi piazzato due volte secondo (1995 e 1996) e una volta terzo (1997) e ha stabilito numerosi primati nazionali: nella carabina a dieci metri una volta quello juniores a squadre (1989), una quello juniores individuale (1990), cinque quello seniores a squadre (1992, 1993 e tre volte nel 1995) e tre quello seniores individuale (una nel 1998 e due nel 1999); nella carabina libera a tre posizioni cinque volte quello a squadre (una volta nel 1998, nel 2000 e nel 2003 e due nel 1999); nel fucile standard una volta quello a squadre (2000); nell'arma libera a tre posizioni una volta quello a squadre (2004)."}
{"id": "1055111", "revid": "144796", "url": "https://it.wikipedia.org/wiki?curid=1055111", "title": "Benedetto IV", "text": ""}
{"id": "1055119", "revid": "819508", "url": "https://it.wikipedia.org/wiki?curid=1055119", "title": "Ls (Unix)", "text": "ls \u00e8 un comando dei sistemi operativi Unix e Unix-like che elenca informazioni su file ed il contenuto delle directory.\nIl comando \"ls\" \u00e8 definito nelle specifiche POSIX e dalla Single UNIX Specification.\nStoria.\nIl comando \"ls\" \u00e8 apparso nella versione originale di Unix dell'AT&amp;T. Il suo nome deriva da un analogo comando di Multics che elencava i segmenti di memoria (in Multics file e segmenti di memoria erano tra loro sinonimi).\nAl giorno d'oggi esistono varie implementazioni di \"ls\". Due implementazioni particolarmente popolari sono: \nSintassi.\nLa sintassi generale di \"ls\" \u00e8 la seguente:\n ls [\"opzioni\"] [--] [\"file_o_directory1\" \u2026]\nI parametri \"file_o_directory\" specificano i file e/o le directory da elencare. In loro assenza sono elencati i file presenti nella directory corrente (ovvero la directory corrente del processo che avvia \"ls\", tipicamente una \"shell testuale\").\nIl doppio trattino -- (facoltativo) indica che i parametri successivi non sono da considerarsi opzioni.\nSe non indicato diversamente, l'elenco \u00e8 ordinato alfabeticamente. Se lo \"standard output\" di \"ls\" \u00e8 un terminale interattivo, \"ls\" produce un elenco compatto dei soli nomi dei file distribuiti su pi\u00f9 colonne in modo da occupare la larghezza del terminale, altrimenti (quando ad esempio usato in una \"pipeline software\") produce un elenco dei soli nomi su un'unica colonna (un nome per linea).\nTra le opzioni significative vi sono:\nIn alcuni sistemi l'uso dell'opzione --color (per GNU ls), o -G (FreeBSD ls) fa in modo che \"ls\" evidenzi i file con un colore diverso a seconda del loro tipo (a differenza dei caratteri usati dall'opzione -F). Per determinare il colore da usare per un file, GNU \"ls\" ne controlla il tipo, i permessi e l'estensione, mentre in FreeBSD viene controllato soltanto il tipo di file ed i permessi. Il risultato potrebbe essere simile al seguente:\n brw-r--r-- 1 unixguy staff 64, 64 Jan 27 05:52 block \n crw-r--r-- 1 unixguy staff 64, 255 Jan 26 13:57 character \n -rw-r--r-- 1 unixguy staff 290 Jan 26 14:08 compressed.gz \n -rw-r--r-- 1 unixguy staff 331836 Jan 26 14:06 data.ppm \n drwxrwx\u2014x 2 unixguy staff 48 Jan 26 11:28 directory \n -rwxrwx\u2014x 1 unixguy staff 29 Jan 26 14:03 executable \n prw-r--r-- 1 unixguy staff 0 Jan 26 11:50 fifo \n lrwxrwxrwx 1 unixguy staff 3 Jan 26 11:44 link -&gt; dir \n -rw-rw---- 1 unixguy staff 217 Jan 26 14:08 regularfile \nVisualizzazione dei file nascosti.\nIl comportamento predefinito di \"ls\" nel presentare il contenuto di una directory prevede di non elencare i file e directory il cui nome inizia per punto (\".\"), ad esempio \".profile\" o \".emacs\".\nTali file sono detti \"file nascosti\", e per visualizzare anch'essi \u00e8 necessario usare l'opzione -a.\nUno dei motivi che stanno alla base di questo comportamento deriva dalla grande quantit\u00e0 di file e directory di configurazione che i programmi collocano nelle \"home directory\" degli utenti per memorizzare le impostazioni utente, unitamente al fatto che, a differenza ad esempio dei sistemi MS-DOS o Microsoft Windows, non vi \u00e8 un meccanismo specifico per \"nascondere\" dei file con nomi arbitrari.\nIl meccanismo dei file nascosti \u00e8 semplice, ben compreso e rispettato anche dalle interfacce grafiche, e permette di evitare di appesantire inutilmente gli elenchi dei file contenuti nella \"home directory\" dell'utente (o di qualsiasi altra directory).\nEsempi.\nElenca il contenuto della directory corrente con il formato esteso:\n $ ls -l\n totale 44\n drwxr\u2014r-- 2 fred fred 48 25 mag 22:11 drafts\n -r-xr-xr-x 1 fred fred 8460 25 mag 22:12 edit\n -rw-r--r-- 1 fred fred 30405 25 mag 22:12 edition-32\n lrwxrwxrwx 1 fred fred 4 25 mag 22:16 editor -&gt; edit\nElenca il contenuto della directory corrente con il formato esteso visualizzando anche i file nascosti:\n $ ls -la\n totale 60\n drwxr-xr-x 4 fred fred 312 25 mag 22:19 .\n drwxrwsr-x 10 root staff 248 25 mag 22:11 ..\n -rw-r--r-- 1 fred fred 220 25 mag 22:11 .bash_logout\n -rw-r--r-- 1 fred fred 414 25 mag 22:11 .bash_profile\n -rw-r--r-- 1 fred fred 2227 25 mag 22:11 .bashrc\n drwxr-xr-x 2 fred fred 48 25 mag 22:19 .directory_nascosta\n drwxr\u2014r-- 2 fred fred 48 25 mag 22:19 drafts\n -r-xr-xr-x 1 fred fred 8460 25 mag 22:12 edit\n -rw-r--r-- 1 fred fred 30405 25 mag 22:12 edition-32\n lrwxrwxrwx 1 fred fred 4 25 mag 22:16 editor -&gt; edit\n -rw-r--r-- 1 fred fred 6 25 mag 22:19 .file_nascosto\nElenca il contenuto della directory corrente con il formato compatto e con i caratteri che indicano il tipo di file:\n $ ls -F\n drafts/ edit* edition-32 editor@\nElenca il contenuto della subdirectory drafts col formato esteso:\n $ ls -l drafts\n totale 12\n -rw-r--r-- 1 fred fred 8 25 mag 22:21 doc1.txt\n -rw-r--r-- 1 fred fred 19 25 mag 22:21 doc2.txt\n -rw-r--r-- 1 fred fred 34 25 mag 22:22 doc3.txt\nElenca la directory drafts in s\u00e9 invece del suo contenuto:\n $ ls -ld drafts\n drwxr\u2014r-- 2 fred fred 120 25 mag 22:22 drafts/\nElenca gli ultimi dieci file o directory modificati pi\u00f9 di recente in una directory molto affollata (pi\u00f9 di duemila voci); \"ls\" produce l'elenco ordinato per data di modifica, e viene posto in \"pipeline software\" con il comando tail per visualizzare solo le ultime dieci linee dell'elenco:\n $ ls -lrt /usr/lib | tail\n -rw-r--r-- 1 root root 1379652 8 mag 20:40 libcrypto.so.0.9.8\n -rw-r--r-- 1 root root 2200134 8 mag 20:40 libcrypto.a\n lrwxrwxrwx 1 root root 15 18 mag 10:18 libssl.so -&gt; libssl.so.0.9.8\n lrwxrwxrwx 1 root root 18 18 mag 10:18 libcrypto.so -&gt; libcrypto.so.0.9.8\n drwxr-xr-x 4 root root 3280 18 mag 10:18 pkgconfig\n drwxr-xr-x 2 root root 192 18 mag 10:18 i586\n drwxr-xr-x 2 root root 192 18 mag 10:18 i486\n lrwxrwxrwx 1 root root 19 18 mag 10:18 sftp-server -&gt; openssh/sftp-server\n drwxr-xr-x 2 root root 112 18 mag 10:18 openssh\n drwxr-xr-x 3 root root 136 1 giu 11:14 squeak\nAbbreviazioni ed \"aliases\".\nSu alcuni sistemi (ad esempio predefinitamente in PCLinuxOS), \"ls\" pu\u00f2 essere abbreviato in \"l\". Tale comportamento pu\u00f2 essere esteso su altri sistemi mediante la creazione di un \"alias\" nella \"shell testuale\", di un collegamento simbolico al file eseguibile \"/bin/ls\", o di uno \"script\" chiamato \"l\" che invochi \"ls\" passandogli tutti i suoi parametri."}
{"id": "1055120", "revid": "287204", "url": "https://it.wikipedia.org/wiki?curid=1055120", "title": "Edile", "text": "\u00abEdile\u00bb o \u00abedili\u00bb possono riferirsi a:"}
{"id": "1055123", "revid": "212348", "url": "https://it.wikipedia.org/wiki?curid=1055123", "title": "Western conference", "text": ""}
{"id": "1055128", "revid": "228587", "url": "https://it.wikipedia.org/wiki?curid=1055128", "title": "Senato (disambigua)", "text": ""}
{"id": "1055129", "revid": "712828", "url": "https://it.wikipedia.org/wiki?curid=1055129", "title": "Senato Galattico", "text": ""}
{"id": "1055133", "revid": "1522738", "url": "https://it.wikipedia.org/wiki?curid=1055133", "title": "Unione delle Chiese metodiste e valdesi", "text": "L'Unione delle Chiese metodiste e valdesi \u00e8 una chiesa protestante presente in Italia.\n\u00c8 nata nel 1975 con il \"patto di integrazione\" tra la Chiesa evangelica valdese e la Chiesa metodista italiana, oggi conosciuta come Opera per le Chiese evangeliche metodiste in Italia.\nL'Unione \u00e8 membro della Federazione delle Chiese evangeliche in Italia, dell'Alleanza mondiale delle Chiese riformate, del Consiglio metodista mondiale e del Consiglio ecumenico delle Chiese."}
{"id": "1055134", "revid": "729019", "url": "https://it.wikipedia.org/wiki?curid=1055134", "title": "\u00c9lie Fr\u00e9d\u00e9ric Forey", "text": "Biografia.\nComp\u00ec la sua formazione militare all\"'\u00c9cole Sp\u00e9ciale Militaire de Saint-Cyr\" e fu destinato con il grado di tenente al 2\u00ba Reggimento di fanteria leggera nel 1824. Partecip\u00f2 alla spedizione di Algeri nel 1830.\nPromosso capitano nel 1835, ricevette il comando di un battaglione di \"chasseurs a pied\" (tiratori appiedati) nel 1839. Al tempo dei moti del 1848, che portarono alla Seconda Repubblica francese, Forey, nel frattempo diventato colonnello, comandava un reggimento. Subito dopo gli fu affidato il comando di una brigata e nel 1852 fu promosso generale di divisione per aver sostenuto Napoleone III nel suo colpo di Stato.\nDurante la guerra di Crimea Forey comand\u00f2 una divisione all'assedio di Sebastopoli.\nDurante la seconda guerra di indipendenza italiana del 1859 gli venne affidato il comando della 1\u00aa divisione del I corpo d'armata e diresse le battaglie di Montebello e di Melegnano.\nNel corso della conclusiva battaglia di Solferino e San Martino, la divisione di Forey fu impegnata pesantemente fin dalle prime ore del mattino e, a costo di perdite pesantissime, contribu\u00ec decisivamente alla conquista di Solferino.\nPur ferito ad un'anca, prosegu\u00ec nel guidare i continui e sanguinosi assalti al monte Pellegrino e al monte Alto. I mirati colpi dell'artiglieria austriaca verso lo stato maggiore divisionale, che avevano seminato la morte tra gli ufficiali e decapitato un subalterno di Forey, mentre riceveva ordini da lui, non lo convinsero ad abbandonare il cuore dei combattimenti.\nPoco amato a causa del suo carattere burbero e scarsamente conviviale, Forey riscuoteva il generale e profondo rispetto delle sue truppe per il coraggio che dimostrava in battaglia e per l'abitudine di presenziare personalmente nei settori di maggior pericolo, durante le fasi critiche dello scontro.\nDivenuto senatore alla fine della guerra, Forey fu nominato comandante generale del corpo di spedizione francese in Messico nel 1862. Sbarc\u00f2 a Veracruz nel settembre 1862, investito dei pieni poteri civili e militari. Nel marzo dell'anno successivo le sue forze conquistarono Puebla dopo un lungo assedio e quindi Citt\u00e0 del Messico. Per questo Forey ricevette il bastone di Maresciallo.\nDopo aver insediato un triumvirato al governo del Paese per l'imperatore Massimiliano lasci\u00f2 il comando delle forze di spedizione a Bazaine e ritorn\u00f2 in Francia dove ricevette il comando del II Corpo d'armata, che tenne sino al 1867, quando fu colto da emorragia cerebrale, e messo a riposo."}
{"id": "1055136", "revid": "339392", "url": "https://it.wikipedia.org/wiki?curid=1055136", "title": "AWACS", "text": ""}
{"id": "1055138", "revid": "1008732", "url": "https://it.wikipedia.org/wiki?curid=1055138", "title": "Giornata internazionale della pace", "text": "La Giornata internazionale della pace viene celebrata il 21 settembre di ogni anno.\n\u00c8 stata istituita il 30 novembre 1981 dall'Assemblea Generale delle Nazioni Unite tramite la risoluzione 36/67.\nL'Assemblea dichiar\u00f2 che il Giorno sarebbe stato osservato, il terzo gioved\u00ec di settembre ogni anno, come un giorno di pace e di non-violenza, e volse un invito a tutte le nazioni e persone a cessare le ostilit\u00e0 durante il giorno. La risoluzione invitava tutti gli stati membri, organizzazioni del sistema delle Nazioni Unite, organizzazioni regionali e non governative ed individui a commemorare il giorno in maniera appropriata, sia attraverso l'educazione e la consapevolezza pubblica, sia nella cooperazione con le Nazioni Unite per la pace globale.\nDopo una campagna di Jeremy Gilley e della organizzazione Peace One Day, 7 settembre del 2001 l'Assemblea Generale delle Nazioni Unite approv\u00f2 la risoluzione 55/282 tramite la quale dichiara che, a partire dal 2002, la Giornata Internazionale della Pace sar\u00e0 celebrata il 21 settembre di ogni anno, e questo sarebbe diventato il giorno del Cessate il fuoco.\nNel 2005 si tenne una cerimonia al \"Peace Bell\" alle Nazioni Unite a New York.\nL'osservanza della giornata mondiale per la pace sta cominciando ad essere sempre pi\u00f9 diffusa, soprattutto nelle scuole con attivit\u00e0 volte alla Pace.\nL'11 ed il 21 settembre 2003, il network MyPacis.com ha ospitato un \"Blog carnival for peace\". Lo scopo di questo blog \u00e8 di simulare discussioni e trovare risposte per realizzare la vera pace nel mondo."}
{"id": "1055139", "revid": "599013", "url": "https://it.wikipedia.org/wiki?curid=1055139", "title": "Elie Fr\u00e9d\u00e9ric Forey", "text": ""}
{"id": "1055141", "revid": "767487", "url": "https://it.wikipedia.org/wiki?curid=1055141", "title": "Polizia investigativa femminile", "text": "Polizia investigativa femminile (\"Policewoman\") \u00e8 un film di blaxploitation del 1974, diretto da Lee Frost.\nLa pellicola \u00e8 stata pi\u00f9 volte omaggiata dal regista Quentin Tarantino, che inserisce diversi riferimenti al film in svariate sue pellicole: in \"Pulp Fiction\", ad esempio, i titoli di testa vennero realizzati proprio come i titoli di testa di \"Polizia investigativa femminile\"; in \"\", invece, altra pellicola del regista, una protagonista si chiama Jeannie Bell, il che appare un chiaro riferimento all'attrice Jeannie Bell, protagonista della pellicola.\nTrama.\nUna poliziotta combatte la malavita con una violenza che fa invidia ai colleghi maschi e provoca la reazione di una gang femminile, dedita al traffico d'oro. Per nulla irretita, la picchiatrice annienta le rivali."}
{"id": "1055143", "revid": "125163909", "url": "https://it.wikipedia.org/wiki?curid=1055143", "title": "Screaming for Vengeance", "text": "Screaming for Vengeance \u00e8 l'ottavo album in studio dei Judas Priest, pubblicato nel 1982. \u00c8 considerato il maggior successo commerciale della band, avendo venduto oltre 5 milioni di copie nel mondo, di cui 2 milioni nei soli Stati Uniti, dove \u00e8 stato certificato doppio-platino.\nNel giugno del 2017 la rivista \"Rolling Stone\" ha collocato l'album alla dodicesima posizione dei 100 migliori album metal di tutti i tempi.\nIl disco.\nL'album \u00e8 uno dei classici dei Judas Priest: la band torna a sonorit\u00e0 dure e heavy metal dopo la sperimentazione commerciale di \"Point of Entry\". Alcune delle canzoni dell'album sono diventate veri e propri inni della band; ad esempio \"Electric Eye\", \"Riding On The Wind\" e \"You've Got Another Thing Comin\"'. \"Electric Eye\" e \"You've Got Another Thing Comin\" sono state inserite anche nella serie di videogiochi \"Grand Theft Auto\", precisamente nella serie Vice City e Vice City Stories. Inoltre la prima \u00e8 stata inserita all'interno del videogioco Br\u00fctal Legend preceduta dall'intro \"The Hellion\" e ne accompagna anche il menu principale. Nella versione rimasterizzata troviamo la love ballad \"Prisoner Of Your Eyes\" e una versione live registrata durante lo \"Screaming For Vengeance World Tour\" di \"Devil's Child\"."}
{"id": "1055145", "revid": "729019", "url": "https://it.wikipedia.org/wiki?curid=1055145", "title": "Buca di potenziale", "text": "In meccanica quantistica la buca di potenziale \u00e8 un potenziale unidimensionale che commuta tra due valori, in corrispondenza di un certo intervallo formula_1; il pi\u00f9 piccolo dei due livelli di potenziale pu\u00f2 essere sempre posto uguale a zero. \nUna funzione del tipo:\ncostituisce una buca di potenziale infinita, mentre\ndefinisce una buca di potenziale finita.\nIn modo simile, si possono definire delle buche di potenziale in due o tre dimensioni.\nBuca di potenziale infinita.\nL'equazione di Schr\u00f6dinger stazionaria in una dimensione \u00e8 in generale\ndove \"m\" \u00e8 la massa della particella, \"E\" l'energia dello stato formula_5.\nCome mostrato in figura, il potenziale divide la regione in tre zone: la prima per formula_6, la seconda formula_1 e la terza per formula_8; allora, il problema va trattato in ognuna delle tre zone e le soluzioni vanno poi raccordate in corrispondenza dei punti di separazione.\nChiaramente nella zona formula_6 e nella zona formula_8 l'unica soluzione per cui formula_11 si ha per\nNella zona formula_1, l'equazione di Schr\u00f6dinger, per formula_14, coincide con quella di una particella libera:\nin cui le energie devono essere positive, formula_16, in modo da avere soluzioni continue e normalizzabili. Possiamo, cos\u00ec, introdurre il vettore d'onda \"k\", tale che formula_17, in modo da riscrivere l'equazione di Schr\u00f6dinger come:\nQuest'ultima ha soluzione generale in termini degli esponenziali complessi formula_19:\ncon \"A\", \"B\" coefficienti reali arbitrari da determinarsi imponendo le condizioni al contorno. Ma per il nostro problema non esistono stati con formula_21. Quindi imponendo le condizioni al contorno:\notteniamo\ncio\u00e8 formula_24\nInoltre per\nda cui sostituendo le espressioni reali tramite la formula di Eulero:\nDunque le due soluzioni corrispondono a quest'unica soluzione:\ndove formula_28 a cui corrisponde una quantizzazione dell'energia, cio\u00e8 la discretizzazione dell'energia della particella dipendente dal numero \"n = 1, 2, ...\" intero positivo:\nLe autofunzioni sono quindi:\nImponendo la normalizzazione degli stati, si ottiene la costante \"A\":\ndalla quale:\nLe autofunzioni normalizzate\ncostituiscono una base ortonormale per lo spazio di Hilbert formula_35, \nessendo:\nLo stato fondamentale corrisponde alla scelta \"n = 1\". Seguono gli stati eccitati (vedi figura).\nLa soluzione completa del problema \u00e8 esprimibile come sviluppo di autofunzioni dell'energia:\ndove i coefficienti formula_38 sono dati da:\ni cui moduli quadri rappresentano la probabilit\u00e0 che una misura dell'energia fornisca come risultato:\nIl valore medio dell'energia si ricava dalla:\nL'evoluzione temporale della funzione d'onda \u00e8 la soluzione dell'equazione di Schr\u00f6dinger dipendente dal tempo:\ne quindi \u00e8:\nBuca di potenziale finita.\nRidefiniamo la scala delle coordinate in modo che il potenziale sia simmetrico per riflessioni, del tipo formula_44, e ridefiniamo la scala delle energie in modo da avere:\nIn questo caso l'equazione di Schr\u00f6dinger nelle zone formula_46 e formula_47 \u00e8 del tipo:\nPoich\u00e9\nl'operatore hamiltoniano commuta con l'operatore parit\u00e0:\nLe funzioni d'onda soluzione dell'equazione di Schr\u00f6dinger sono autofunzioni dell'energia e della parit\u00e0. Poniamo le due quantit\u00e0 reali:\nl'equazione di Schr\u00f6dinger si riscrive:\nEsplicitamente le funzioni d'onda sono date da:\ndove le autofunzioni:\nsono a parit\u00e0 pari, mentre\nsono a parit\u00e0 dispari.\nTrattiamo il caso delle autofunzioni pari prendendo gli esponenziali reali:\nper la parit\u00e0 delle autofunzioni basta imporre la condizione di continuit\u00e0 della funzione d'onda e della sua derivata prima in formula_58 perch\u00e9 la stessa condizione sia soddisfatta in formula_59:\nda queste due otteniamo:\nQuesta equazione pu\u00f2 essere risolta graficamente. Definiamo:\nda cui:\nRappresentando a grafico i due membri dell'equazione:\notteniamo dalle intersezioni le soluzioni che corrispondono ai livelli di energia discreti.\nAllo stesso modo nel caso delle autofunzioni dispari:\nper la parit\u00e0 delle autofunzioni basta imporre la condizione di continuit\u00e0 della funzione d'onda e della sua derivata prima in formula_66 perch\u00e9 la stessa condizione sia soddisfatta in formula_58:\nda queste due otteniamo:\nLa soluzione di questa equazione pu\u00f2 essere fatta via grafica, graficando i due membri dell'equazione:\nche possiamo riscrivere nella forma:\nOtteniamo dalle intersezioni le soluzioni che corrispondono ai livelli di energia discreti.\nAd esempio, per formula_72, le soluzioni grafiche sono mostrate in figura. Notiamo che ogni autostato \u00e8 doppiamente degenere.\nLe autofunzioni sono quindi:\ndove formula_74 e formula_75 sono definite sopra e legate tra loro."}
{"id": "1055152", "revid": "216048", "url": "https://it.wikipedia.org/wiki?curid=1055152", "title": "Angela Jones", "text": "Biografia.\nNata e cresciuta nel sobborgo di Greensburg, a Pittsburgh, si laure\u00f2 al Point Park College della stessa citt\u00e0. Quentin Tarantino la scopr\u00ec nel cortometraggio \"Curdled\" diretto da Reb Braddock. Tarantino rimase cos\u00ec impressionato dalla sua interpretazione che la chiam\u00f2 per un ruolo in \"Pulp Fiction\" e per il remake da lui prodotto \"Curdled - Una commedia pulp\" del 1996. In \"Pulp Fiction\", Angela interpreta Esmeralda Villalobos, una tassista che accompagna il pugile Butch Coolidge (Bruce Willis) al motel dove alloggia."}
{"id": "1055153", "revid": "28592", "url": "https://it.wikipedia.org/wiki?curid=1055153", "title": "Staffette", "text": ""}
{"id": "1055154", "revid": "583609", "url": "https://it.wikipedia.org/wiki?curid=1055154", "title": "Pinocchio (disambigua)", "text": "Pinocchio \u00e8 il protagonista de Le avventure di Pinocchio. Storia di un burattino, romanzo di Carlo Collodi del 1881.\nPinocchio e \"Le avventure di Pinocchio\" possono inoltre riferirsi a:"}
{"id": "1055156", "revid": "28592", "url": "https://it.wikipedia.org/wiki?curid=1055156", "title": "Yards", "text": ""}
{"id": "1055158", "revid": "125339473", "url": "https://it.wikipedia.org/wiki?curid=1055158", "title": "Stazione di Lorraine TGV", "text": "La stazione di Lorraine TGV \u00e8 una stazione ferroviaria aperta nel giugno 2007 sulla LGV Est europ\u00e9enne, la linea del TGV Est. \u00c8 situata nel comune di Louvigny, dipartimento della Mosella, nell'Est della Francia.\nCollegamenti previsti.\nOgni giorno, 26 TGV/ICE verso ovest e altrettanti verso est fanno sosta a \"Lorraine TGV\". La stazione \u00e8 direttamente collegata con:\nAccedere alla stazione.\nLa stazione \u00e8 provvisoriamente situata a Louvigny da giugno 2007, data dell'arrivo del TGV Est. Sono a disposizione dei viaggiatori circa 800 posti di parcheggio, senza contare quelli dedicati ai taxi e agli autobus.\nNon \u00e8 per\u00f2 possibile l'interconnessione con la rete ferroviaria regionale TER (Train Express R\u00e9gional); l'accesso stradale \u00e8 dunque l'unico.\nLa stazione \u00e8 situata a 27\u00a0km da Metz e 37 da Nancy.\nA poca distanza da Louvigny, si situa l'aeroporto regionale di Metz-Nancy Lorraine. Un servizio di navette effettua dei collegamenti fra la stazione, l'aeroporto, Metz, e Nancy.\nNel 2012 sar\u00e0 in funzione un'altra stazione, che sostituir\u00e0 questa di Louvigny. La stazione nel 2012 sar\u00e0 situata a Vandi\u00e8res. La stazione di Vandi\u00e8res, a differenza di quella di Louvigny, permetter\u00e0 l'interconnessione ferroviaria fra i TGV e la rete ferroviaria regionale TER. Inoltre, a poca distanza da Vandi\u00e8res, si situa l'aeroporto regionale di Metz-Nancy Lorraine.\nDal 2012, Lorraine - TGV sar\u00e0 quindi un polo d'interconnessione ferroviario, stradale e aereo.\nArchitettura.\nA 27\u00a0km da Metz e 37\u00a0km da Nancy, situata a Louvigny, questa stazione \u00e8 lunga circa 50 m e larga 15. L'edificio comporta delle larghe vetrate. Relativamente economica (5 milioni di \u20ac), il suo scopo \u00e8 chiaramente quello di essere una stazione.\nLa stazione si divider\u00e0 in due piani: a pianoterra saranno situati i binari per i TER Lorraine, mentre al piano superiore vi saranno i binari destinati ai TGV che transiteranno su un viadotto. Oltre a delle navette che collegheranno la stazione con l'aeroporto regionale, sar\u00e0 possibile l'interconnessione con l'asse ferroviario regionale \u00c9pinal-Lussemburgo.\nConcorrenza e conflitto.\nLa scelta del luogo dove doveva sorgere la stazione \u00e8 stata oggetto di un lungo contenzioso fra il Consiglio Regionale della Lorena e il dipartimento della Mosella. La regione era favorevole alla costruzione di una stazione a Vandi\u00e8res sin dall'inizio, sulla linea classica Metz-Nancy. Ci\u00f2 avrebbe permesso un accesso stradale e autostradale mediante la A31 e, al tempo stesso, un accesso ferroviario mediante i treni regionali TER. Se, come previsto, la stazione di Vandi\u00e8res dovesse vedere la luce del giorno nel 2012, quella di Louvigny sarebbe allora trasformata in una stazione merci ad alta velocit\u00e0."}
{"id": "1055168", "revid": "1776051", "url": "https://it.wikipedia.org/wiki?curid=1055168", "title": "Trasporti in Guinea-Bissau", "text": "Questa voce raccoglie le principali tipologie di Trasporti in Guinea-Bissau.\nTrasporti su rotaia.\nRete ferroviaria.\nLa ferrovia \u00e8 inesistente nella Guinea-Bissau.\nReti metropolitane.\nTale nazione non dispone nemmeno di sistemi di metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nLa rete stradale \u00e8 molto scarsa. Le strade asfaltate mancano sovente della dovuta manutenzione.\nStrade pubbliche: in totale 4.400\u00a0km (dati 1996)\nNegli ultimi anni sono stati realizzati alcuni ponti per poter superare i bracci di mare (chiamati \"rio\") che dividono in varie aree il paese.\nReti filoviarie.\nAttualmente in Guinea-Bissau non esistono filobus. \nAutolinee.\nNella capitale, Bissau, ed in poche altre zone abitate della Guinea-Bissau, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nNumerosi fiumi della Guinea-Bissau sono navigabili, risalendone il corso dal mare.\nPorti e scali.\nSi tratta di citt\u00e0 e paesi con porti marittimi, spesso situati sugli estuari dei principali fiumi.\nTrasporti aerei.\nAeroporti.\nIn totale: 30 (dati 1999)\na) con piste di rullaggio pavimentate: 3\nb) con piste di rullaggio non pavimentate: 27"}
{"id": "1055169", "revid": "1456683", "url": "https://it.wikipedia.org/wiki?curid=1055169", "title": "Shikken", "text": "Lo fu il ruolo di primo ministro (o meglio di capo del governo, il Mandokoro) durante lo shogunato Kamakura; il ruolo fu monopolio del clan H\u014dj\u014d.\nH\u014dj\u014d Tokimasa, suocero del primo sh\u014dgun Minamoto no Yoritomo, divenne shikken per la prima volta nel 1203. Quando Tokimasa fu in grado di sostituire il secondo sh\u014dgun Yoriie, che gli si era opposto, con Sanetomo, divenne di fatto la suprema autorit\u00e0 del Paese.\nIl figlio di Tokimasa, Yoshitoki rafforz\u00f2 la posizione dello shikken unendovi quella di presidente del samurai-dokoro dopo la sconfitta del clan Wada. Nel 1224 il figlio di Yoshitoki, H\u014dj\u014d Yasutoki, istitu\u00ec la posizione di \"rensho\" (cofirmatario) come assistente dello shikken.\nInizialmente la posizione di shikken fu occupata dal tokus\u014d, il capo del clan H\u014dj\u014d, ma H\u014dj\u014d Tokiyori separ\u00f2 le due cariche, dando a H\u014dj\u014d Nagatoki il ruolo di shikken e a suo figlio Tokimune quella di tokus\u014d, carica che si rivel\u00f2 pi\u00f9 influente di quella di shikken."}
{"id": "1055175", "revid": "767487", "url": "https://it.wikipedia.org/wiki?curid=1055175", "title": "Eddie Presley", "text": "Eddie Presley \u00e8 un film drammatico del 1992, diretto da Jeff Burr e scritto ed interpretato da Duane Whitaker. Tratto dall\u2019omonimo dramma teatrale dello stesso Whitaker non \u00e8 mai stato distribuito in Italia.\nTrama.\nEddie Presley \u00e8 il proprietario di una pizzeria che decide di vendere la sua attivit\u00e0 per dedicarsi al suo sogno: imitare Elvis Presley. Dopo diversi anni inconcludenti, Eddie finisce col vivere nel suo furgone cercando disperatamente un lavoro. Finalmente trova lavoro in un bar di Hollywood e dopo un errore tecnico, Eddie riesce finalmente a mostrarsi al pubblico per quel grand'uomo di spettacolo che \u00e8.\nEdizione DVD.\nNel 2004, la 'Tempe Video' ha finalmente distribuito il film negli USA per il mercato DVD, fino a quel momento \"Eddie Presley\" si era visto solo a festival, anteprime e in televisione in onda su Sundance Channel. Questa edizione speciale da due dischi include sia la versione vista ai festival e in TV sia il director's cut, tra gli extra un commento audio del regista, del cast, e di molti soggetti che hanno partecipato alle riprese. Contiene inoltre un tributo all'attore Lawrence Tierney."}
{"id": "1055176", "revid": "767487", "url": "https://it.wikipedia.org/wiki?curid=1055176", "title": "Qualit\u00e0 oro", "text": "Qualit\u00e0 oro \u00e8 la terza serie di CD Brul\u00e9 prodotta dagli Elio e le Storie Tese per il loro tour invernale/primaverile del 2006. Il primo CD Brul\u00e9 di Qualit\u00e0 oro \u00e8 stato registrato a Modena tra il 31 dicembre 2005 ed il 1\u00ba gennaio 2006.\nRegistrato da Franco Cufone o Alex Trecarichi, mixato da Rodolfo \"Foffo\" Bianchi e Giacomo \"113\" Plotegher. Il 21 maggio 2006 a Pisa \u00e8 stato registrato anche il DVD Brul\u00e9 con le riprese video della prima parte del concerto."}
{"id": "1055181", "revid": "819238", "url": "https://it.wikipedia.org/wiki?curid=1055181", "title": "Stazione di Meuse TGV", "text": "La stazione di Meuse TGV \u00e8 una stazione ferroviaria aperta nel giugno 2007 sulla LGV Est europ\u00e9enne, la linea del TGV Est.\n\u00c8 situata nel comune di Trois-Domaines, dipartimento della Meuse, nell'est della Francia. Situata a Trois-Domaines, a met\u00e0 strada fra Verdun e Bar-le-Duc sulla RD1916 - Voie Sacr\u00e9e (ex-RN35), la stazione \u00e8 affiancata da un parcheggio di 50 posti.\nStrutture e impianti.\nArchitettura.\nSeguendo le istruzioni del \"Consiglio generale della Meuse\", la stazione \u00e8 stata realizzata con legno locale. L'edificio ha una superficie totale di 310\u00a0m\u00b2.\nMovimento.\nOgni giorno, 3 TGV verso ovest e altrettanti verso est fanno sosta a \"Meuse TGV\". La stazione \u00e8 direttamente collegata con Parigi Est, Metz/Nancy, Strasburgo (Lorraine TGV), Bordeaux (Marne-la-Vall\u00e9e e Massy TGV)."}
{"id": "1055184", "revid": "339392", "url": "https://it.wikipedia.org/wiki?curid=1055184", "title": "Duca Minimo", "text": ""}
{"id": "1055185", "revid": "36426", "url": "https://it.wikipedia.org/wiki?curid=1055185", "title": "Casa Famiglia Santa Lucia (Firenze)", "text": ""}
{"id": "1055187", "revid": "1448629", "url": "https://it.wikipedia.org/wiki?curid=1055187", "title": "Fermentazione lattica", "text": "La fermentazione lattica \u00e8 una forma di metabolismo energetico che avviene in alcuni batteri e nella cellula animale in assenza di ossigeno: consiste nella trasformazione di una molecola di glucosio, o di altro zucchero fermentabile, in due molecole di acido piruvico che vengono successivamente ridotte ad acido lattico con una bassa resa energetica; questa via metabolica, che prende il nome dal principale prodotto finale, viene anche detta omolattica per distinguerla da quella eterolattica che utilizza un meccanismo diverso. \nSi incontra principalmente nei lattobacilli e nel metabolismo anaerobico di alcuni tessuti (muscolo) degli organismi pluricellulari ed \u00e8 inoltre riscontrabile nella vagina e nel tratto gastrointestinale umano, dove assume un ruolo tanto importante da spingere alcuni a considerare i lattobacilli dei probiotici; \u00e8 inoltre causa della carie dentaria ed \u00e8 coinvolta nella preparazione di numerosi alimenti tra cui, ad es., lo yogurt, il kefir, i capperi e i crauti.\nBiochimica.\nLa fermentazione lattica prende le risorse dall'acido piruvico, prodotto terminale della glicolisi. Normalmente la glicolisi, in aggiunta a due molecole di acido piruvico, produce 2 molecole di ATP e 2 molecole di NADH per ogni molecola di glucosio degradata. Durante la prima tappa consuma 2 molecole di ATP, dando quindi un guadagno netto di 2 ATP e 2 NADH. In condizioni aerobiche il piruvato viene decarbossilato per entrare nel Ciclo di Krebs. Invece in condizioni anaerobiche questa reazione non pu\u00f2 avvenire e la cellula resta con un eccesso di NADH che impedisce l'ulteriore svolgimento della glicolisi.\nLa riduzione del piruvato a lattato permette la rigenerazione del NAD+ e lo svolgimento ulteriore della glicolisi con il suo moderato rendimento energetico di 2 ATP per molecola di glucosio.\nConsiderazioni energetiche.\nDal punto di vista chimico la fermentazione lattica, come tutte le fermentazioni, \u00e8 una dismutazione. Questo vuol dire che il numero di ossidazione medio della molecola non cambia. In effetti la limitata resa energetica deriva dal fatto che il carbonio carbossilico del lattato \u00e8 stato ossidato a spese del carbonio metilico che \u00e8 stato ridotto.\nSi confrontino i rendimenti della fermentazione e della respirazione di una mole di glucosio:\nLa limitata resa energetica implica che grosse quantit\u00e0 di substrato (glucosio o altri zuccheri fermentabili) debbano essere trasformate in acido lattico per avere la quantit\u00e0 di energia necessaria. Le grandi quantit\u00e0 di acido lattico accumulate possono portare a fenomeni di avvelenamento da prodotto finale o di autolimitazione dello sviluppo di popolazioni batteriche in un mezzo di crescita chiuso.\nIl fatto che la fermentazione lattica abbia una bassa resa energetica implica anche che l'acido lattico, il prodotto finale, abbia un notevole contenuto energetico e che possa essere utilizzato per ulteriori metabolismi.\nIl ruolo del lattato nel metabolismo.\nPer il tessuto muscolare la fermentazione lattica \u00e8 un'importante via metabolica. Dalle cellule di questo tessuto il lattato diffonde nel sangue. Il lattato in eccesso nel torrente sanguigno \u00e8 catturato dalle cellule epatiche dove viene ossidato di nuovo a piruvato a opera della lattato deidrogenasi e quindi pu\u00f2 essere:\nL'Acetil CoA, a sua volta, entra nel ciclo dell'acido citrico, nella biosintesi degli acidi grassi e nella formazione dei corpi chetonici e del colesterolo.\nAspetti regolativi.\nNei mammiferi lo stesso enzima, la lattato deidrogenasi (LDH), catalizza sia la riduzione del piruvato ad acido lattico sia l'ossidazione dell'acido lattico a piruvato.\nLa modulazione delle due reazioni viene ottenuta grazie alla presenza di due differenti tipi di subunit\u00e0 della LDH, la subunit\u00e0 M e la H, che insieme formano cinque isozimi tetramerici: M4, M3H, M2H2, MH3 e H4. Sebbene queste forme ibride siano presenti nella maggior parte dei tessuti, le subunit\u00e0 H predominano nei tessuti aerobici come il muscolo cardiaco, mentre le subunit\u00e0 M nei tessuti che sono soggetti a condizioni anaerobiche quali il muscolo scheletrico e il fegato. La LDH H4 ha un basso valore di Km per il piruvato ed \u00e8 inibita allostericamente da alti livelli di questo metabolita, mentre l'isozima M4 ha un alto valore di Km per il piruvato e non viene da esso inibita. Gli altri isoenzimi hanno propriet\u00e0 intermedie che variano con il rapporto dei due tipi di subunit\u00e0.\n\u00c8 stato quindi proposto, sebbene con disaccordo, che la LDH di tipo H \u00e8 meglio adatta a catalizzare l'ossidazione del lattato a piruvato, mentre la LDH di tipo M \u00e8 meglio adatta a catalizzare la reazione inversa.\nSe i livelli di glicemia sono elevati il fegato capta glucosio dal sangue e lo accumula sotto forma di glicogeno, altrimenti scinde il glicogeno a opera dell'enzima glucosio-6 fosfatasi ed espelle glucosio nel sangue. Questo passaggio ciclico di glucosio dal fegato al muscolo e di lattato dal muscolo al fegato \u00e8 detto Ciclo di Cori.\nInfine la fosfofruttochinasi (PFK, l'enzima che catalizza la terza reazione della ) \u00e8 inibita da un pH basso e questo previene la eccessiva formazione di lattato in eccesso che produrrebbe acidosi lattica.\nFermentazione lattica in atleti, alligatori e celacantidi.\nI vertebrati sono in gran parte organismi aerobici; convertono il glucosio in piruvato e poi ossidano completamente il piruvato in CO2 e H2O usando ossigeno molecolare. \nIl catabolismo anaerobico del glucosio (fermentazione da glucosio a lattato) avviene durante una breve e intensa attivit\u00e0 muscolare, per esempio una corsa di 100 metri, durante la quale l'ossigeno non pu\u00f2 essere trasportato al muscolo nella quantit\u00e0 necessaria per ossidare il piruvato e produrre l'ATP richiesto nella contrazione muscolare. Il muscolo utilizza la sua riserva di glucosio (glicogeno) come fonte per la produzione di ATP mediante la fermentazione generando lattato come prodotto finale. Durante una corsa veloce il lattato pu\u00f2 raggiungere livelli elevati nel sangue ed \u00e8 riconvertito in glucosio dalla gluconeogenesi epatica nel periodo di risposo o di recupero successivo allo sforzo, durante il quale l'ossigeno viene consumato ad una velocit\u00e0 gradatamente pi\u00f9 bassa fino a che il ritmo della respirazione non torna normale. L'eccesso di ossigeno consumato durante il periodo di recupero rappresenta il pagamento del debito di ossigeno. Questa \u00e8 la quantit\u00e0 di ossigeno necessaria a fornire ATP per la gluconeogenesi nel periodo di recupero, in modo da riformare il glicogeno \u201cimprestato\u201d dal fegato al muscolo e consumato durante la corsa. \nIl ciclo di reazioni che comprende la conversione di glucosio in lattato nel muscolo e la conversione del lattato in glucosio nel fegato viene detto ciclo di Cori, dal nome degli studiosi Carl e Gerty Cori, che tra gli anni '30 e '40 chiarirono questa via metabolica e la sua funzione. \nIl sistema circolatorio della maggior parte dei piccoli vertebrati pu\u00f2 trasportare ossigeno ai muscoli a una velocit\u00e0 sufficientemente elevata da evitare un consumo di glicogeno anaerobico. Per esempio gli uccelli migratori spesso volano ad alte velocit\u00e0 per lunghe distanze senza soste senza incorrere in debito di ossigeno. Anche molti animali di piccole dimensioni corrono sfruttando un metabolismo muscolare essenzialmente aerobico. Negli animali pi\u00f9 grandi, compreso l'uomo, il sistema circolatorio non \u00e8 in grado di sostenere adeguatamente il metabolismo aerobico del muscolo scheletrico durante attivit\u00e0 muscolari prolungate ed estenuanti. Questi animali si muovono lentamente in condizioni normali e utilizzano i muscoli scheletrici in modo intenso solo in casi di emergenza, in quanto questa attivit\u00e0 esplosiva richiede poi un lungo periodo di riposo per recuperare il debito di ossigeno. Per esempio gli alligatori e i coccodrilli sono normalmente pigri e intorpiditi, per\u00f2 quando sono provocati sono in grado di caricare fulmineamente a colpi di coda. Questi momenti di attivit\u00e0 esplosiva sono brevi e devono essere seguiti da lunghi periodi di recupero. I movimenti rapidi hanno bisogno della fermentazione lattica per produrre ATP nel muscolo scheletrico. \nLe riserve di glicogeno nel muscolo vengono rapidamente consumate durante l'attivit\u00e0 muscolare intensa, quindi il lattato raggiunge livelli elevati nei miociti e nei liquidi extracellulari. Mentre un atleta allenato pu\u00f2 recuperare in circa 30 minuti o anche meno lo sforzo di una corsa di 100 metri, a un alligatore sono necessarie anche diverse ore di riposo e di consumo extra di ossigeno per eliminare l'eccesso di lattato nel sangue e rigenerare il glicogeno muscolare. Altri animali di grandi dimensioni, come l'elefante e il rinoceronte, hanno simili problemi metabolici, come pure i mammiferi marini quali le balene e le foche. \nI dinosauri e altri enormi animali ormai estinti dipendevano probabilmente dalla fermentazione lattica per la produzione di energia nell'attivit\u00e0 muscolare e avevano bisogno di periodi di riposo molto lunghi che li rendevano vulnerabili all'attacco da parte di predatori pi\u00f9 piccoli, ma meglio adattati all'uso dell'ossigeno per sostenere l'attivit\u00e0 muscolare. Le esplorazioni nelle profondit\u00e0 marine ci hanno fatto conoscere molte specie animali che vivono negli abissi oceanici, dove la concentrazione di ossigeno \u00e8 praticamente zero. Per esempio il primitivo celacantide, un pesce di grandi dimensioni che vive a pi\u00f9 di 4000 metri di profondit\u00e0 vicino alle coste del Sudafrica, ha un metabolismo quasi essenzialmente anaerobico in tutti i tessuti. Questo pesce converte i carboidrati mediante un meccanismo anaerobico in lattato e altri prodotti, di cui la maggior parte viene poi escreta. \nAlcuni vertebrati marini fermentano il glucosio a etanolo e CO2 per ottenere energia sotto forma di ATP. "}
{"id": "1055190", "revid": "34119", "url": "https://it.wikipedia.org/wiki?curid=1055190", "title": "Obi", "text": ""}
{"id": "1055192", "revid": "84604", "url": "https://it.wikipedia.org/wiki?curid=1055192", "title": "Altare taurobolico di Lione", "text": "L'altare taurobolico di Lione \u00e8 un altare in pietra con scolpita una testa di toro, scoperto a Lione (collina di Fourvi\u00e8re) nel 1704.\nSi tratta di un altare di circa 1 m di altezza, che presenta scolpita sul lato anteriore una testa di toro decorata con un\"'infula\" (benda che ornava gli animali sacrificati) legata alle corna e passante sulla fronte. Sopra e sotto la testa del toro \u00e8 stata incisa un'iscrizione di dedica latina. Sul fianco destro \u00e8 scolpita una testa di ariete, sempre con \"infula\", con un'altra breve iscrizione, e sul fianco sinistro un coltello sacrificale.\nL'iscrizione permette di datare l'altare al 160 d.C. Il ritrovamento fu particolarmente importante per l'archeologia di Lione e port\u00f2 all'identificazione di alcuni resti ritrovati negli scavi, in corrispondenza della localit\u00e0 di rinvenimento dell'altare con un presunto santuario della dea Cibele, che sarebbe stato fondato proprio nel 160 su una terrazza immediatamente sovrastante un \"odeion\" (piccolo teatro). Gli scavi in seguito condotti negli anni novanta, hanno piuttosto permesso di identificare un edificio, datato intorno all'anno 10 d.C., la cui identificazione \u00e8 incerta, essendo conservate solo le fondazioni.\nL'altare \u00e8 attualmente conservato presso il museo della civilt\u00e0 gallo-romana di Lione, esposto insieme ad altri oggetti relativi al medesimo culto rinvenuti successivamente e in differenti luoghi. \nIscrizioni.\nL'iscrizione rappresenta la pi\u00f9 antica attestazione del culto di Cibele (\"Magna Mater\") nella Gallia. Il sacrificio, ordinato dalla stessa dea, ebbe luogo a Roma, nel santuario della dea detto \"Phrygianum\", collocato in corrispondenza dell'attuale facciata della basilica di San Pietro in Vaticano e i testicoli del toro sacrificato vennero portati a Lione dal dedicante, per essere seppelliti in un luogo pubblico, sul quale venne innalzato l'altare.\nIl dedicante, Lucio Emilio Carpo, facente parte del collegio sacerdotale dei seviri augustali, doveva essere un ricco liberto, il cui nome da schiavo, \"Carpus\" \u00e8 una latinizzazione del greco \"Karpos\" (\"frutto\") e potrebbe essere un indizio di una sua origine orientale. Faceva parte del collegio dei dendrofori, i portatori dell'albero sacro durante il \"Sanguem\", ed era quindi un devoto del culto della dea Cibele."}
{"id": "1055193", "revid": "599013", "url": "https://it.wikipedia.org/wiki?curid=1055193", "title": "Cyril Domoraud", "text": "Nato in Costa d'Avorio, arriva con la sua famiglia da giovanissimo in Francia acquisendone anche la cittadinanza.\nCarriera.\nClub.\nImpegnato anche nello studio, decide di intraprendere la carriera di calciatore all'et\u00e0 di 21 anni, firmando per il Cr\u00e8teil, squadra francese militante in terza serie, con cui ottiene la promozione nella Ligue 2, collezionando 19 presenze. Gioca un altro anno nel Cr\u00e8teil, e poi firma un contratto con il Red Star, squadra parigina dal buon passato calcistico. Gioca l\u00ec per due stagioni, collezionando circa 70 presenze complessive. Nell'estate del 1996, avviene il salto di qualit\u00e0 con l'approdo al Bordeaux, avendo per la prima volta l'opportunit\u00e0 di giocare nella massima serie transalpina: gioca per 31 volte andando anche a segno in un'occasione.\nLa stagione successiva \u00e8 all'Olympique Marsiglia, dove scende in campo per 29 volte (segnando un gol) conquistandosi la conferma per l'anno successivo. Nel 1998-1999 colleziona altre 28 presenze con il Marsiglia, oltre ad altre 10 apparizioni in Coppa UEFA. Nell'estate del 1999 l'Inter decide di ingaggiarlo. Alla sua prima esperienza italiana per\u00f2 colleziona 6 presenze in Serie A, quindi i nerazzurri decidono la stagione seguente di prestarlo al Bastia, e Domoraud fa quindi ritorno nel massimo campionato francese, dove segna un gol in 21 apparizioni.\nTornato all'Inter per fine prestito, nel precampionato del 2001-2002 resta a Milano, ma sull'altra sponda: tramite uno scambio con il cartellino di Thomas Helveg viene infatti ceduto al Milan, con cui ha il tempo solo di disputare una partita amichevole perch\u00e9, dopo appena dieci giorni dal suo approdo in rossonero, viene rispedito in Francia, stavolta al Monaco. Gioca 22 volte con la formazione del Principato, prima di tentare l'avventura spagnola, nelle file dell'Espanyol.\nResta in Spagna per due anni, giocando nella Liga per 69 volte, realizzando 4 gol. Nel 2004-2005 firma un contratto con il club turco del Konyaspor e nel gennaio di quella stagione, avendo compiuto 33 anni, decide di terminare la sua carriera dove aveva cominciato, e cio\u00e8 nel Cr\u00e8teil, militante nella Ligue 2. Successivamente fa ritorno in Costa d'Avorio dove gioca con Stella Club d'Adjam\u00e9 e Africa Sports National, per poi ritirarsi al termine della stagione 2007-2008.\nNazionale.\nPur essendo cresciuto praticamente in Francia, ottenendone anche la cittadinanza, Domoraud ha deciso di vestire la maglia della Nazionale del suo paese originario, la Costa d'Avorio, di cui \u00e8 stato per alcuni anni anche il capitano.\nHa disputato una Coppa del Mondo, nel 2006 in Germania, dove la sua Nazionale ha partecipato per la prima volta nella sua storia ad un Mondiale. In quell'occasione \u00e8 stato convocato come riserva, scendendo in campo nell'ultima partita della fase a gironi contro Serbia &amp; Montenegro (con la fascia da capitano), aiutando la squadra a vincere per 3-2, vittoria per\u00f2 inutile ai fini della classifica, perch\u00e9 la Costa d'Avorio fu eliminata."}
{"id": "1055194", "revid": "228587", "url": "https://it.wikipedia.org/wiki?curid=1055194", "title": "Ipocondrio", "text": "L'ipocondrio (dal greco \"\u1f51\u03c0\u03bf\u03c7\u03bf\u03bd\u03b4\u03c1\u03bf\u03c2\", sotto le coste) \u00e8 una regione della cavit\u00e0 addominale compresa tra le arcate costali, in alto, e i fianchi, in basso, e si estende all'epigastrio in posizione latero-superiore.\nEsistono un ipocondrio destro nel quadrante supero-laterale destro e un ipocondrio sinistro nel quadrante supero-laterale sinistro.\nNel destro sono posti il fegato, la cistifellea, la flessura destra del colon e una parte del rene destro; nell'ipocondrio sinistro si trovano la grande curvatura dello stomaco, la milza, una parte del rene sinistro, la coda del pancreas e la flessura sinistra del colon."}
{"id": "1055197", "revid": "121654512", "url": "https://it.wikipedia.org/wiki?curid=1055197", "title": "Clan H\u014dj\u014d", "text": "Il fu una influente famiglia di reggenti (\"shikken\") dello shogunato di Kamakura. Loro capostipite fu Tokiie, discendente del clan Taira, la cui famiglia prese poi il nome dal villaggio di H\u014dj\u014d nella provincia di Izu, che verso la fine del periodo Heian era il feudo della famiglia.\nIl clan trov\u00f2 la sua fortuna quando nel 1160 Minamoto no Yoritomo, capo del potente clan Minamoto, fu esiliato a Hirugashima, parte della provincia di Izu, in seguito alla conclusione della ribellione di Heiji; Yoritomo fu accolto dal clan, e nel 1179 spos\u00f2 H\u014dj\u014d Masako, figlia del capo clan H\u014dj\u014d Tokimasa. Il clan scese cos\u00ec in guerra al fianco di Yoritomo nella guerra Genpei, e lo support\u00f2 economicamente nel riarmo del clan Minamoto.\nDopo la guerra Yoritomo rimase il dominatore indiscusso del Paese, e venne nominato sh\u014dgun; istitu\u00ec un governo shogunale, il cui consiglio, detto Mandokoro, era inizialmente il consiglio di famiglia del clan Minamoto. La posizione di capo del Mandokoro, o \"shikken\", fu concessa da Yoritomo a suo suocero e alleato H\u014dj\u014d Tokimasa.\nInizialmente un altro importante organo di governo dello shogunato era il samurai-dokoro, con funzioni di tribunale e consiglio di guerra, la cui Yoritomo concesse ad un altro suo alleato, Wada Yoshimori; dopo la sconfitta del clan Wada nel 1180 la posizione di \"bett\u014d\" fu assunta dallo \"shikken\" Yoshitoki, figlio di Tokimasa.\nGi\u00e0 a partire dal successore di Yoritomo, Yoriie, lo \"shikken\" si dimostr\u00f2 pi\u00f9 potente dello stesso sh\u014dgun.\nAll'inizio il posto di \"shikken\" fu occupato dal \"tokus\u014d\", il capo del clan H\u014dj\u014d; H\u014dj\u014d Tokiyori separ\u00f2 i ruoli, ed il potere fu condiviso tra i due ruoli, sebbene generalmente il \"tokus\u014d\" fosse pi\u00f9 influente.\nDunque la famiglia H\u00f4j\u00f4 continu\u00f2 a detenere la carica di shikken e di fatto esercit\u00f2 il potere effettivo in Giappone per circa 130 anni finch\u00e9 Ashikaga Takauji, uno dei generali dello shogunato, fin\u00ec per schierarsi con l'imperatore Go-Daigo e contro lo shogunato Kamakura, sostenendo Nitta Yoshisada nell'espugnare Kamakura e ponendo cos\u00ec fine allo shogunato e al governo degli H\u014dj\u014d; durante l'assedio, nel 1333, H\u014dj\u014d Takatoki, l'ultimo shikken si suicid\u00f2 con la sua famiglia, mentre la citt\u00e0 di Kamakura veniva incendiata.\nIn seguito una famiglia di samurai, imparentati con loro per via femminile, assunse il loro cognome divenendo un nuovo clan H\u014dj\u014d (ovvero Go-H\u014dj\u014d), detti anche Odawara H\u014dj\u014d."}
{"id": "1055200", "revid": "697352", "url": "https://it.wikipedia.org/wiki?curid=1055200", "title": "Afghani", "text": ""}
{"id": "1055202", "revid": "339392", "url": "https://it.wikipedia.org/wiki?curid=1055202", "title": "Lord", "text": ""}
{"id": "1055204", "revid": "2039709", "url": "https://it.wikipedia.org/wiki?curid=1055204", "title": "Biha\u0107", "text": " \nBiha\u0107 (in cirillico \"\u0411\u0438\u0445\u0430\u045b\") \u00e8 una citt\u00e0 e municipalit\u00e0 sul fiume Una nella parte nordoccidentale della Bosnia ed Erzegovina, centro del cantone di Una-Sana della Federazione di Bosnia ed Erzegovina con 61.186 abitanti al censimento 2013.\nStoria.\nLa citt\u00e0 \u00e8 menzionata per la prima volta in un documento ufficiale nel 1260 come propriet\u00e0 della chiesa di Topusko, oggi comune croato, firmato dal Re B\u00e9la IV d'Ungheria e divenne citt\u00e0 libera nel 1262. Fu temporaneamente capitale del Regno di Croazia e ne segu\u00ec le vicissitudini diventando nei decenni successivi propriet\u00e0 della famiglia Frangipani. Nel XVI secolo pass\u00f2 sotto il dominio diretto della corona austriaca fino al 1592, quando fu conquistata dall'Impero Ottomano sotto la guida di Hasan Predojevi\u0107. Divenne centro principale del sangiaccato di Biha\u0107 fino al 1699 quando divenne centro del sangiaccato di Bosnia in un periodo in cui erano frequenti scontri con l'esercito austro-ungarico che rioccuparono la citt\u00e0 nel 1878.\nPer alcuni secoli il luogo fu oggetto di pellegrinaggi ad opera di fedeli allo Gnosticismo in quanto si credeva che il Santo Graal fosse sepolto qui.\nCultura.\nUniversit\u00e0.\nDal 1997 \u00e8 aperta l'Universit\u00e0 di Biha\u0107.\nSociet\u00e0.\nEvoluzione demografica.\nAl censimento del 1991, la citt\u00e0 aveva 70.732 abitanti cos\u00ec divisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:\nBajri\u0107i \u2022 Baljevac \u2022 Biha\u0107 \u2022 Brekovica \u2022 Bugar \u2022 \u0106ukovi \u2022 Doljani \u2022 Donja Gata \u2022 Dubovsko \u2022 Gorjevac \u2022 Grabe\u017e \u2022 Grmu\u0161a \u2022 Hrgar \u2022 Iza\u010di\u0107 \u2022 Jankovac \u2022 Jezero \u2022 Kalati \u2022 Klisa \u2022 Klokot \u2022 Kula \u2022 Kulen Vakuf \u2022 Lipa \u2022 Lohovo \u2022 Lohovska Brda \u2022 Mala Pe\u0107a \u2022 Mali Sko\u010daj \u2022 Martin Brod \u2022 Me\u0111udra\u017eje \u2022 Musli\u0107i \u2022 Ora\u0161ac \u2022 Ostrovica \u2022 Papari \u2022 Pra\u0161\u010dijak \u2022 Pritoka \u2022 Prnjavor \u2022 Ra\u010di\u0107 \u2022 Rajinovci \u2022 Ripa\u010d \u2022 Spahi\u0107i \u2022 Srbljani \u2022 Teo\u010dak \u2022 Turija \u2022 Velika Gata \u2022 Veliki Sko\u010daj \u2022 Veliki Stjenjani \u2022 Viki\u0107i \u2022 Vrsta \u2022 Zavalje \u2022 Zlopoljac.\nSport.\nCalcio.\nLa principale squadra di calcio cittadina \u00e8 l'NK Jedinstvo Biha\u0107, che disputa le sue partite interne presso lo stadio pod Bori\u0107ima."}
{"id": "1055215", "revid": "476129", "url": "https://it.wikipedia.org/wiki?curid=1055215", "title": "Stadio Romeo Neri", "text": "Lo stadio Romeo Neri di Rimini \u00e8 uno stadio multiuso, oggi utilizzato prevalentemente per le partite casalinghe del .\nStoria.\nL'area su cui \u00e8 costruito l'odierno Romeo Neri ha ospitato gli incontri del Rimini fin dai suoi primi anni di storia.\nIn principio il campo era ribattezzato \"prato della Sartona\", nome derivante dalla contessa Teresa Sartoni, proprietaria del terreno a partire dall'anno 1812. Con la morte della nobildonna, l'appezzamento pass\u00f2 in eredit\u00e0 a un ordine religioso che istitu\u00ec l'orfanotrofio Pio Felice; tuttavia, la denominazione del campo continu\u00f2 a essere legata alla sua vecchia posseditrice. Su quel fondo, ai bordi del manto erboso, sorgeva il nuovo ippodromo Flaminio, inaugurato nel 1911 in sostituzione del vecchio ippodromo di San Gaudenzo.\nLa decisione di costruire un impianto sportivo al posto dell'ippodromo fu intrapresa nel 1932, con i lavori di costruzione che iniziarono nel gennaio 1933 su progetto dell'ingegner Virginio Stramigioli, per poi concludersi circa un anno pi\u00f9 tardi.\nIn questa fase furono realizzati il velodromo in cemento e tre tribune (separate tra loro), per un totale di 4.000 posti, oltre a tre palestre, pista e pedane per l'atletica e servizi. La struttura, che fu intitolata \"\"stadio del Littorio\", ha ospitato l'arrivo della tappa del 2 giugno 1934 del giro d'Italia.\nAl termine della seconda guerra mondiale il nome dello stadio divenne semplicemente \"Comunale\"\", per poi essere intitolato al ginnasta Romeo Neri dopo la sua morte. Neri fu il primo riminese a partecipare a un'Olimpiade e, successivamente, a vincere una medaglia d'oro (ne vinse tre ai giochi di Los Angeles 1932), nonch\u00e9 quattro volte campione assoluto nazionale.\nNegli anni a seguire furono costruite tribune aggiuntive rispetto al periodo iniziale, con una prima gradinata eretta sull'attuale settore distinti a partire dagli anni '50, e la creazione della curva est negli anni '70 e '80 a ridosso del campo da gioco. Successivamente, quest'ultimo settore fu eliminato, per poi essere ricollocato al di l\u00e0 della pista d'atletica nel nuovo millennio.\nLo stadio \u00e8 stato ristrutturato una prima volta nel 1976 e una seconda volta nel 2005, per l'omologazione dello stadio per la Serie B.\nPrima della costruzione dello stadio dei Pirati (aperto nel 1973), la struttura \u00e8 stata sede degli incontri casalinghi del Rimini Baseball per qualche anno. Fra gli altri eventi, al Neri si sono anche giocati tre Superbowl italiani di football americano (nel 1984, 1987 e 1990) e una semifinale dei campionati europei di calcio femminile (1993). Nonostante il parere negativo del Comune, nel biennio 2010-2012 si sono qui disputate anche le partite interne in Serie D del Real Rimini, ovvero il vecchio Valleverde Riccione dopo il cambio di denominazione e colori sociali.\nNell'ottobre del 2014, per iniziativa dei tifosi della Curva Est, le gradinate del settore Distinti sono stati ridipinte in bianco e rosso con la scritta \"RIMINI 1912\".\nTra l'estate e l'autunno del 2015, il precedente manto in erba naturale \u00e8 stato sostituito con uno nuovo in erba sintetica.\nNell'ottobre 2019 si sono conclusi i lavori di adeguamento dell'impianto di illuminazione per portare lo stadio agli standard LEGA-PRO serie C, per rispettare tali valori sono stati utilizzati 96 apparecchi Philips ArenaVision MVF404."}
{"id": "1055219", "revid": "122898870", "url": "https://it.wikipedia.org/wiki?curid=1055219", "title": "Won sudcoreano", "text": "Il won sudcoreano () (ISO 4217: KRW) \u00e8 la valuta ufficiale della Corea del Sud (o Repubblica di Corea). Il termine \uc6d0 viene dal carattere cinese \u5713, ma il termine ufficialmente \u00e8 \uc6d0 e non si usa mai il corrispettivo \u5713.\nStoricamente, il won coreano era suddiviso in 100 ch\u014fn (o jeon, in coreano \uc804) ma, attualmente, in Corea del Sud la moneta frazionata non \u00e8 pi\u00f9 utilizzata. La quantit\u00e0 pi\u00f9 piccola in uso \u00e8 di 10 won, approssimativamente 0,6 centesimi di euro.\nIl simbolo del won (\u20a9) si rappresenta in Unicode come: 20A9 (8361 del sistema decimale).\nStoria.\nIl won coreano \u00e8 stato usato come moneta per la prima volta in Corea tra il 1902 e il 1910, quando la Corea era ancora un paese unito. Fu poi sostituito alla pari dallo Yen con la creazione dello Yen coreano.\nNel 1945, la Corea fu divisa con la creazione dei due Stati, Corea del Sud e Corea del Nord, ciascuno con la propria valuta denominata won, che and\u00f2 a sostituire lo yen alla pari.\nIl won sudcoreano fu sostituito nel 1953 dallo hwan ad un tasso di 1 hwan = 100 won. Il won fu poi nuovamente reintrodotto il 9 giugno 1962 ad un tasso di 1 won = 10 hwan.\nIl won fluttua ufficialmente del tutto da quando \u00e8 stato firmato un accordo con il Fondo monetario internazionale il 24 dicembre 1997 nel cuore della crisi finanziaria asiatica.\nIn questa occasione, il won ha perso pi\u00f9 della met\u00e0 del suo valore, passando da 915 \uffe6 / $ il 20 ottobre 1997 a 1.963 \uffe6 / $ il 23 dicembre 1997.\nIn misura minore, il won \u00e8 stato nuovamente sotto pressione durante la crisi finanziaria dell'autunno 2008: il 29 ottobre 2008, un dollaro ha raggiunto 1.451 \u20a9 sudcoreano contro 1.161 \u20a9 un mese prima e 914 \u20a9 un anno prima. Il 24 giugno 2013, il won \u00e8 stato scambiato a 1.159 won per dollaro.\nIl won sudcoreano ha perso notevolmente valore durante gli anni, causa notevole inflazione, tanto che attualmente \u00e8 allo studio l'emissione di tagli da 100 000 won.\nBanconote e monete della Corea del Sud.\nStoricamente, il Won era diviso in 100 jeon (\uc804, \u9322). Il jeon non \u00e8 pi\u00f9 utilizzato in Corea del Sud, poich\u00e9 l'importo pi\u00f9 piccolo scambiato comunemente \u00e8 100 won (circa 8 centesimi di euro), e la moneta corrente pi\u00f9 piccola vale 10 won (circa 0,8 centesimi di euro). sebbene sia ancora in circolazione la moneta da 1 won.\nLe monete da 500 won hanno sostituito le banconote dello stesso valore il 12 giugno 1982 a causa dell'inflazione e dell'utilizzo delle monete nei distributori automatici. La Bank of Korea ha standardizzato le monete emettendo nuove monete da 100 won (2\u00ba round), 50 won e (2\u00ba round), 10 won (3\u00ba round), 5 won (3\u00ba round) e 1 won (3\u00ba round), il 15 gennaio 1983.\nNel 2007, le banconote attuali sono da 10.000, 5.000 e 1.000 won. Non sono cambiate sostanzialmente dal 1983 alla fine del 2006, tranne per quanto riguarda l'inserimento di elementi di sicurezza. D'altra parte, la 5\u00aa serie dei 5.000 Won (2 gennaio 2006), e rispettivamente la 6\u00aa e 3\u00aa serie dei 10.000 Won e dei 1.000 Won (stessa data del 22 gennaio 2007) hanno grafica e colori modernizzata, ma rispettando i disegni originali.\nLa quinta serie di banconote da 10.000 won \u00e8 stata emessa il 19 giugno 2000. Presenta il re Sejong il Grande. La quinta serie della banconota da 5.000 won \u00e8 stata emessa il 12 giugno 2002 e rappresenta lo studioso Yi I. La banconota da 1.000 won \u00e8 datata 11 giugno 1983 e presenta un altro studioso del Joseon, Yi Hwang. Queste ultime due banconote hanno quasi le stesse dimensioni (pochi millimetri di differenza di lunghezza).\nNel giugno 2009 \u00e8 apparsa la banconota da 50.000 won (circa 37 euro). La pubblicazione tardiva \u00e8 dovuta alla volont\u00e0 delle autorit\u00e0 pubbliche di rendere pi\u00f9 difficile lo scambio monetario nella corruzione e nelle tangenti. Questa emissione presenta l'artista del XVI secolo Sin Saimdang."}
{"id": "1055229", "revid": "28592", "url": "https://it.wikipedia.org/wiki?curid=1055229", "title": "Devonshire", "text": ""}
{"id": "1055230", "revid": "775372", "url": "https://it.wikipedia.org/wiki?curid=1055230", "title": "Won nordcoreano", "text": "Il won nordcoreano () (ISO 4217: KPW) \u00e8 la valuta ufficiale della Corea del Nord (o Repubblica Popolare Democratica di Corea). \u00c8 suddiviso in 100 ch\u014fn (o jeon, in coreano \uc804).\nIl simbolo del won (o w\u014fn) (\u20a9), si rappresenta in unicode come 20A9 (8361 del sistema decimale).\n\u00c8 emesso dalla Banca centrale della Repubblica Democratica Popolare di Corea.\nIl won \u00e8 diventato la moneta ufficiale della Corea del Nord il 6 dicembre 1947, sostituendo lo yen coreano. \u00c8 stato rivalutato 1 a 100 nel 1959.\nIl won nordcoreano \u00e8 esclusivamente in uso per i cittadini della Corea del Nord, mentre per i visitatori stranieri, vengono emessi dei speciali \"certificati\" di differenti colori:\nanche se recentemente c'\u00e8 stata un'apertura verso l'accettazione di valute forti, come l'euro o il dollaro statunitense ed \u00e8 stato consentito l'uso anche agli stranieri delle banconote e monete usate dalla popolazione locale in sostituzione dei vecchi \"buoni\" rossi o blu.\nIn precedenza il tasso di cambio era fissato a un tasso puramente simbolico di 1 USD = 2,16 KPW, ma il cambio nel mercato nero era tutt'altra cosa.\nDal 2001 le banche hanno abbandonato il tasso fisso ed effettuano scambi pi\u00f9 vicini al valore di mercato, anche se ancora lontani dal cambio che si pu\u00f2 trovare al mercato nero.\nMonete.\nLe monete in circolazione sono nei tagli da:\nBanconote.\nLe banconote (o certificati di vario colore) in circolazione sono nei tagli da:"}
{"id": "1055231", "revid": "532808", "url": "https://it.wikipedia.org/wiki?curid=1055231", "title": "Mole vanvitelliana", "text": ""}
{"id": "1055233", "revid": "28592", "url": "https://it.wikipedia.org/wiki?curid=1055233", "title": "Ordinamenti feudali", "text": ""}
{"id": "1055235", "revid": "729019", "url": "https://it.wikipedia.org/wiki?curid=1055235", "title": "Osso lacrimale", "text": "L'osso lacrimale \u00e8 il pi\u00f9 piccolo osso dello splancnocranio, pari e simmetrico. \u00c8 molto sottile e presenta forma quadrangolare.\nContribuisce alla formazione della parete mediale dell'orbita oculare, essendo posto dietro al processo frontale dell'osso mascellare, davanti alla lamina orbitaria dell'etmoide, sotto all'osso frontale e sopra al corpo dell'osso mascellare. \nSi articola con quattro ossa: due del neurocranio, il frontale e l'etmoide; e due dello splancnocranio, la mascella e il cornetto nasale inferiore.\nSu di esso si individuano due facce e quattro margini.\nAspetto.\nFacce.\nLaterale o orbitale.\nLa faccia laterale, o orbitale, \u00e8 suddivisa da un rilievo verticale, la cresta lacrimale posteriore, in due parti.\n\"Davanti\" a tale cresta \u00e8 presente un solco longitudinale, il solco lacrimale, il cui margine interno si unisce con il processo frontale dell'osso mascellare, completando la fossetta lacrimale. La parte pi\u00f9 alta di questa fossa accoglie il sacco lacrimale, la parte inferiore il dotto naso-lacrimale.\nLa porzione \"dietro\" alla cresta \u00e8 liscia e costituisce una parte della parete mediale dell'orbita.\nLa cresta, con una parte della superficie orbitaria immediatamente posteriore ad essa, d\u00e0 origine alla porzione lacrimale del muscolo orbicolare dell'occhio e termina in basso con un piccolo processo, l'uncino lacrimale, che si articola con il tubercolo lacrimale dell'osso mascellare e completa l'orifizio superiore del canale nasolacrimale. L'uncino, talvolta, esiste come frammento a s\u00e9, ed \u00e8 chiamato pertanto osso lacrimale minore.\nMediale o nasale.\nLa faccia mediale, o nasale, presenta un solco longitudinale, che corrisponde alla cresta della faccia orbitaria. L'area posta anteriormente ad essa costituisce parte del meato nasale intermedio; quella posteriormente si articola con l'etmoide e va a completare alcune delle cellette etmoidali anteriori.\nMargini.\nDei quattro margini:\nminiatura\nOssificazione.\nIl lacrimale si ossifica da un singolo centro, che appare attorno alla dodicesima settimana di sviluppo, all'interno della membrana che ricopre la capsula nasale cartilaginea.\nNegli altri animali.\nNei primi Sarcopterigi e nei Tetrapodi ancestrali, l'osso lacrimale \u00e8 un osso relativamente grosso e robusto, che si estende dall'orbita alle narici. Costituisce parte della parete laterale della faccia, tra le ossa nasali e la mascella. Nelle forme primitive, \u00e8 spesso accompagnato da un osso molto pi\u00f9 piccolo (septomaxilla), situato subito posteriormente all'apertura nasale, ma esso scompare nelle specie pi\u00f9 moderne. L'osso lacrimale \u00e8 spesso pi\u00f9 piccolo nei vertebrati viventi, e non \u00e8 pi\u00f9 direttamente associato con l'apertura nasale, sebbene mantenga la sua connessione con l'orbita. L'osso \u00e8 completamente assente negli anfibi ora viventi, cos\u00ec come in alcune specie di rettili."}
{"id": "1055236", "revid": "767487", "url": "https://it.wikipedia.org/wiki?curid=1055236", "title": "Shaft il detective", "text": "Shaft il detective (\"Shaft\") \u00e8 un film del 1971 diretto da Gordon Parks, con Richard Roundtree. Usato come modello per i film di blaxploitation, contiene elementi del filone noir.\nTrama.\nJohn Shaft \u00e8 un investigatore privato afroamericano di New York. Egli non \u00e8 ben visto dagli ambienti criminali del popoloso quartiere di Harlem ed \u00e8 guardato con sospetto dalla stessa polizia. Gode tuttavia di una certa protezione da parte del tenente Androzzi, al quale pi\u00f9 di una volta ha prestato aiuto nella soluzione di casi particolarmente difficili.\nDopo uno scontro con due gangster, in cui uno dei due rimane ucciso, viene portato dal superstite al cospetto di Bumpy Jonas, capo della mafia nera, il quale lo incarica di rintracciargli la figlia Marcy misteriosamente scomparsa. Shaft inizia le indagini su Ben \"Lumumba\", capo del movimento estremista delle Pantere Nere, che tuttavia risulta estraneo al rapimento. Il detective allora, d'intesa con Bumpy Jonas, decide di servirsi del capo estremista per affrontare i veri rapitori, individuati in una banda di mafiosi bianchi.\nShaft e \"Lumumba\" penetrano nel quartiere generale dei mafiosi e li debellano in uno scontro a fuoco violento, riuscendo a liberare la ragazza, ma il merito dell'operazione sar\u00e0 attribuito al tenente Androzzi. Questi tuttavia dovr\u00e0 affrontare quasi certamente gli scontri che seguiranno tra le bande mafiose.\nProduzione.\n, \"Shaft\" doveva originariamente avere come protagonista un detective bianco, ma, in seguito al successo di \"Sweet Sweetback's Baadasssss Song\" (1971), la sceneggiatura del film sarebbe stata riscritta e il cast ri-selezionato cos\u00ec da inserirsi nel nascente filone della cosiddetta blaxploitation. Il regista-sceneggiatore di \"Sweetback\", Melvin Van Peebles. afferm\u00f2 di avere letto il copione originale di \"Shaft\" prima che iniziassero le riprese, confermando tale versione; ci\u00f2 appare quanto meno dubbio, dato che la base di partenza del film, il romanzo di Tidyman, ha come protagonista un detective nero e non uno bianco.\nSoggetto e sceneggiatura.\nIl film \u00e8 l'adattamento dell'omonimo romanzo di Ernest Tidyman; la sceneggiatura venne scritta dallo stesso Tidyman, coadiuvato da John D.F. Black, che lo aiut\u00f2 a stenderla secondo i canoni cinematografici. Ernest Tidyman, bianco, prima di divenire uno scrittore di racconti, era un editor al New York Times. Vendette i diritti del libro alla produzione di \"Shaft\", mostrandone alcune pagine allo studio (il romanzo non era stata ancora pubblicato). Tidyman venne onorato dalla NAACP per il suo lavoro sul film e sui libri di \"Shaft\".\nAccoglienza.\nIl film fu un successo al botteghino, con un totale di introiti di $ 12.000.000 mentre il budget era molto inferiore: $ 1.125.000. Vinse un Oscar per la miglior canzone per \"Shaft's Theme\", composta da Isaac Hayes. Ricevette una nomination all'Oscar per la migliore colonna sonora.\nCritica.\nIl personaggio di Shaft \u00e8 un insieme di stereotipi sul detective: determinazione, arguzia e forza, tutti piuttosto pronunciati. John Shaft viene ritratto come un personaggio quasi sensuale, sicuro di s\u00e9, autorevole. Nel suo essere razionale, sicuro e dalla parte della giustizia, Shaft tende a smentire gli stereotipi ancora diffusi all'epoca, secondo cui i neri erano solo spacciatori, papponi o gangster.\nIn particolare, una scena enfatizza l'afrocentrismo di Shaft: il sergente Androzzi (un detective di polizia) paragona il colore della pelle di Shaft a quello di una penna Bic, dicendo \"\u00abNon puoi essere cos\u00ec nero\u00bb\". Shaft replica, mentre tiene una tazza di caff\u00e8 in mano, dicendo \"\u00abTu non potrai mai essere cos\u00ec bianco\u00bb\".\nRiconoscimenti.\nNel 2000 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nSequel.\nVennero realizzati due sequel: \"Shaft colpisce ancora\" nel 1972 e \"Shaft e i mercanti di schiavi\" nel 1973. Ai film venne affiancata una serie televisiva omonima con Roundtree nel ruolo di Shaft. La serie venne trasmessa dalla CBS tra il 1973 e il 1974.\nNel 2000, venne realizzato un ulteriore sequel con Samuel L. Jackson nel ruolo del nipote del detective John Shaft. In \"Shaft\" \u00e8 presente anche Roundtree nel ruolo di John Shaft, detective privato, che prova ad avvicinare suo nipote.\nFrasi classiche.\nSpesso durante il film, Shaft chiama il governo statunitense \"il governo delle anatre\"; in un'altra scena, la simpatia di Shaft \u00e8 enfatizzata quando un detective della polizia bianco, in strada, gli fa una domanda (\"Dove vai, Shaft?\"), alla quale lui risponde \"To get laid\" che pu\u00f2 significare sia \"a sdraiarmi per riposare\" sia \"a fare l'amore\"."}
{"id": "1055237", "revid": "28592", "url": "https://it.wikipedia.org/wiki?curid=1055237", "title": "Ordinamento feudale", "text": ""}
{"id": "1055242", "revid": "767487", "url": "https://it.wikipedia.org/wiki?curid=1055242", "title": "Co\u00e8si se vi pare", "text": "Co\u00e8si se vi pare \u00e8 la quarta serie di CD Brul\u00e9 prodotta dagli Elio e le Storie Tese per il loro tour estivo (dal 28 giugno al 28 luglio) del 2006. A tutte le date del tour ha preso parte Claudio Bisio, creando cos\u00ec uno spettacolo musical-teatrale.\nRegistrato da Franco Cufone, mixato da Rodolfo \"Foffo\" Bianchi e Alex 3carichi.\nTutti i CD Brul\u00e9 e i DVD Brul\u00e9 di Co\u00e8si se vi pare contengono solo la prima parte dello spettacolo, mentre nel dicembre 2006 \u00e8 stato pubblicato un doppio DVD contenente l'intero concerto tenutosi a Mantova e successivamente un cofanetto contenente oltre che i 2 DVD anche 2 CD con la registrazione audio dello stesso concerto. Nei DVD sono presenti anche contenuti extra. La scenografia sul palco riproduce quella di un appartamento.\nIl titolo dell'album \u00e8 una parodia di quello dell'opera teatrale di Luigi Pirandello \"Cos\u00ec \u00e8 (se vi pare)\"."}
{"id": "1055243", "revid": "344503", "url": "https://it.wikipedia.org/wiki?curid=1055243", "title": "Shaft", "text": ""}
{"id": "1055246", "revid": "486946", "url": "https://it.wikipedia.org/wiki?curid=1055246", "title": "RaiSportSat", "text": ""}
{"id": "1055262", "revid": "287204", "url": "https://it.wikipedia.org/wiki?curid=1055262", "title": "Maripasoula", "text": "Maripasoula \u00e8 un comune francese situato nella Guyana francese, \u00e8 il comune pi\u00f9 esteso della Francia, 18.360\u00a0km\u00b2, quasi il doppio della Corsica.\nLa maggior parte della popolazione appartiene all'etnia Aluku.\nGeografia fisica.\nLa citt\u00e0 si trova nella Guyana francese, nel continente sudamericano. Il suo punto pi\u00f9 alto \u00e8 il monte Bellevue de l'Inini, a 851 metri slm. \n\u00c8 il pi\u00f9 grande comune in Francia, ma uno dei meno densamente popolati. La dimensione del comune \u00e8 paragonabile alla Puglia (la superficie del comune \u00e8 di circa il 21,2% di quella della Guyana).\nEconomia.\nDall'inizio del XXI secolo, Maripasoula \u00e8 al centro di una corsa all'oro. Ci\u00f2 ha portato ad un aumento della popolazione da 4.507 abitanti nel 2006 a 13.227 nel 2016. La maggior parte dei cercatori di fortuna sono garimpeiro illegali. Gli sforzi della gendarmeria e dell'esercito francese per fermare l'estrazione illegale dell'oro hanno portato alla formazione di insediamenti illegali sul fiume Lawa nel Suriname, dove sono sorti villaggi. Il pi\u00f9 importante \u00e8 Antonio do Brinco che contiene una serie di supermercati, ristoranti, bar e bordelli, e si rivolge sia ai cercatori d'oro che alla citt\u00e0 di Maripasoula, a causa dei prezzi significativamente pi\u00f9 bassi. A causa dei problemi con la criminalit\u00e0, la citt\u00e0 viene spesso definita \"Far West\", in riferimento allo storico Wild West degli Stati Uniti.\nLuoghi d'interesse.\nParco nazionale.\nIl territorio di Maripasoula appartiene al Parco amazzonico della Guyana. Bellevue de l'Inini, la montagna pi\u00f9 alta della Guyana francese, si trova nel territorio di Maripasoula.\nEdifici protetti e monumenti storici.\nVicino al fiume Marowijne, sono stati trovati petroglifi raffiguranti disegni di molti animali e umani.\nTrasporti.\nMaripasoula \u00e8 raggiungibile solo in barca attraverso il fiume Marowijne e in aereo grazie all'omonimo aeroporto (con voli Air Guyane Express), ma per il 2021 \u00e8 programmato il completamento della strada Route Nationale fino a Maripasoula."}
{"id": "1055265", "revid": "320578", "url": "https://it.wikipedia.org/wiki?curid=1055265", "title": "Galleria Sabauda (Torino)", "text": ""}
{"id": "1055266", "revid": "339392", "url": "https://it.wikipedia.org/wiki?curid=1055266", "title": "SPT, Como", "text": ""}
{"id": "1055269", "revid": "697352", "url": "https://it.wikipedia.org/wiki?curid=1055269", "title": "Emilio Bianchi", "text": ""}
{"id": "1055271", "revid": "1851848", "url": "https://it.wikipedia.org/wiki?curid=1055271", "title": "Anna Moroni", "text": "Biografia.\nDiplomata ragioniera, prima di dedicarsi alla gastronomia fu interprete presso l'ambasciata d'Australia a Roma. Anna \u00e8 nota soprattutto per aver preso parte, dal 2002 al 2018, alla trasmissione televisiva \"La prova del cuoco\" in diretta su Raiuno, dove presentava una rubrica di alcuni minuti, nella quale offriva lezioni di cucina ad Antonella Clerici; le due donne lasciarono il programma il 1\u00ba giugno 2018."}
{"id": "1055277", "revid": "599013", "url": "https://it.wikipedia.org/wiki?curid=1055277", "title": "Igor Omr\u010den", "text": "Giocava nel ruolo di opposto.\nCarriera.\nInizi\u00f2 la sua carriera in una delle maggiori realt\u00e0 pallavolistiche della Croazia, prima di approdare nel 2000 in Italia, acquistato dal Piemonte Volley. Nella Noicom Alpitour Cuneo gioc\u00f2 come centrale, ruolo che aveva nei primi anni della sua carriera. Inizi\u00f2 a ricoprire il ruolo di opposto nel campionato 2002-2003, durante la stagione in prestito alla Maxicono Parma. Questa non fu, per\u00f2, la sua prima esperienza nel ruolo: essa veniva gi\u00e0 ricoperta in Nazionale.\nNella stagione 2004-2005 venne richiamato a Cuneo per essere il centrale titolare. Nell'estate del 2007 si trasfer\u00ec a Macerata, dove cambi\u00f2 definitivamente il suo ruolo in opposto per sostituire il partente Ivan Miljkovi\u0107. Nelle Marche si consacr\u00f2 come uno dei migliori interpreti del suo ruolo, contribuendo a vincere un campionato italiano, due coppe Italia, una supercoppa italiana e una Challenge Cup.\nDal 2007 \u00e8 solito, durante la stagione estiva, accasarsi con la formula del prestito in Qatar, disputando con l'Al Arabi le fasi finali della Coppa del Principe e della Coppa dell'Emiro; entrambi i trofei sono finiti nel suo palmar\u00e8s pi\u00f9 volte, l'ultimo nel 2012.\nNella stagione 2012-13 si trasferisce in Giappone, giocando per i JT Thunders, squadra militante nel massimo campionato giapponese. Dopo due campionati, nella stagione 2014-15, passa al club rivale dei , con cui vince la Coppa dell'Imperatore."}
{"id": "1055278", "revid": "767487", "url": "https://it.wikipedia.org/wiki?curid=1055278", "title": "Jawhar Mnari", "text": "Carriera.\nCresciuto nell'US Monastir, nel 2001 si \u00e8 trasferito all'Esp\u00e9rance di Tunisi, la squadra pi\u00f9 titolata del paese. Nel 2005 \u00e8 stato ceduto al Norimberga, dove ha giocato con il suo connazionale Adel Chedli.\nConta oltre 44 presenze e 3 gol nella Nazionale tunisina, con cui ha esordito il 21 agosto 2002 contro la . Ha partecipato ai Mondiali 2006, dove ha segnato un gol contro la ."}
{"id": "1055280", "revid": "767487", "url": "https://it.wikipedia.org/wiki?curid=1055280", "title": "Macouria", "text": "Macouria \u00e8 un comune francese situato nella Guyana francese."}
{"id": "1055283", "revid": "287204", "url": "https://it.wikipedia.org/wiki?curid=1055283", "title": "Lythraceae", "text": "Lythraceae , comunemente nota come Litracee, \u00e8 una famiglia di piante appartenente all'ordine Myrtales dalla distribuzione cosmopolita.\nIl nome della famiglia, inizialmente definita come \"Lythrariae\", deriva da quello del tipo nomenclaturale di questa, ovvero il genere \"Lythrum\".\nDistribuzione e habitat.\nLe Litracee si concentrano nelle regioni a clima temperato-caldo e tropicale, ma non mancano nelle regioni a clima temperato-freddo. Generalmente amanti dell'umidit\u00e0 (esistono tra le Litracee varie erbe acquatiche), rifuggono dalle regioni desertiche.\nIn Italia sono presenti nella flora spontanea i generi \"Ammannia\", \"Lythrum e\" \"Trapa\". Vengono inoltre utilizzati, anche nei nostri climi, come piante ornamentali i generi \"Lagerstroemia\" e \"Punica\".\nTassonomia.\nAll'interno della famiglia delle Lythraceae sono incluse oltre 600 specie, ripartite fra i seguenti 28 generi:"}
{"id": "1055300", "revid": "287204", "url": "https://it.wikipedia.org/wiki?curid=1055300", "title": "Montsin\u00e9ry-Tonnegrande", "text": "Montsin\u00e9ry-Tonnegrande (fino al 27 marzo 1969 Tonnegrande-Montsin\u00e9ry) \u00e8 un comune francese situato nella Guyana francese.\n\u00c8 formato dai due paesi di Montsin\u00e9ry e di Tonnegrande che distano 20 minuti in auto uno dall'altro."}
{"id": "1055301", "revid": "36426", "url": "https://it.wikipedia.org/wiki?curid=1055301", "title": "Fortezza di San Giovanni Battista", "text": ""}
{"id": "1055305", "revid": "307923", "url": "https://it.wikipedia.org/wiki?curid=1055305", "title": "Smurfing attack", "text": ""}
{"id": "1055315", "revid": "1123126", "url": "https://it.wikipedia.org/wiki?curid=1055315", "title": "Rodolfo Quezada Toru\u00f1o", "text": "Biografia.\n\u00c8 ordinato sacerdote il 21 settembre 1956.\nOttiene il dottorato in diritto canonico presso la Pontificia Universit\u00e0 Gregoriana di Roma.\nIl 5 aprile 1972 papa Paolo VI lo nomina vescovo ausiliare di Zacapa mentre l'11 settembre 1975 lo stesso pontefice gli affida l'incarico di vescovo coadiutore della medesima sede.\nSucceduto per coadiutoria il 16 febbraio 1980, dal 24 giugno 1986 ricopre anche l'ufficio di prelato di Santo Cristo de Esquipulas, avendo papa Giovanni Paolo II unito \"aeque principaliter\" le due circoscrizioni ecclesiastiche con la bolla \"Qui pro munere\".\nPresiede la Conferenza Episcopale Guatemalteca dal 1988 al 1992 e dal 2002 al 2006.\nIl 19 giugno 2001 \u00e8 promosso arcivescovo di Guatemala.\nPapa Giovanni Paolo II lo innalza alla dignit\u00e0 cardinalizia nel concistoro del 21 ottobre 2003.\nIl 2 ottobre 2010 papa Benedetto XVI accetta la sua rinuncia al governo pastorale dell'arcidiocesi di Santiago di Guatemala per raggiunti limiti d'et\u00e0.\nL'8 marzo 2012 compie ottanta anni, perdendo il diritto di partecipare ai futuri conclavi.\n\u00c8 stato membro del Pontificio consiglio della cultura e della Pontificia commissione per l'America Latina.\nMuore in seguito alle complicazioni di un'occlusione intestinale alle 6 del 4 giugno 2012, all'et\u00e0 di 80 anni. L'8 giugno \u00e8 stato sepolto nella cappella di Santiago della cattedrale metropolitana di Guatemala.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1055320", "revid": "287204", "url": "https://it.wikipedia.org/wiki?curid=1055320", "title": "Iracoubo", "text": "Iracoubo \u00e8 un comune francese situato nella Guyana francese.\nFa parte del comune anche il villaggio di Bellevue."}
{"id": "1055321", "revid": "119906256", "url": "https://it.wikipedia.org/wiki?curid=1055321", "title": "Emilio Bianchi (astronomo)", "text": "Biografia.\nNel 1898 si laure\u00f2 in fisica all'Universit\u00e0 di Padova nel 1898, dopodich\u00e9 lavor\u00f2 come assistente volontario nell'osservatorio astronomico di Padova. Stette per quattro anni alla stazione astronomica di Carloforte. Dal 1903 al 1922 lavor\u00f2 all'osservatorio del Collegio Romano a Roma di cui divenne direttore incaricato nel 1919 a seguito della morte di Elia Millosevich.\nDal 1922 fino alla morte fu direttore dell'Osservatorio Astronomico di Brera a Milano. Nel 1926 sposta la sezione dedicata all'osservazioni nella nuova sede di villa San Rocco a Merate. Fu tra l'altro nominato tra gli Accademici d'Italia oltre che eletto Presidente del Comitato per l'Astronomia e Geodesia del Consiglio Nazionale delle Ricerche, della Societ\u00e0 Astronomica Italiana. Nel 1929-1930 contribu\u00ec, in veste di responsabile scientifico del progetto, alla realizzazione del Planetario di Milano, donato alla citt\u00e0 dall'editore Ulrico Hoepli e progettato dall'architetto Piero Portaluppi.\nDa ricordare le sue ricerche in astronomia e geodesia e sulle anomalie di latitudine dovute ad influenze locali."}
{"id": "1055323", "revid": "1123126", "url": "https://it.wikipedia.org/wiki?curid=1055323", "title": "Miloslav Vlk", "text": "Biografia.\n\u00c8 nato a L\u00ed\u0161nice-Sepekov, in Cecoslovacchia (oggi Repubblica Ceca), il 17 maggio 1932.\nDa bambino ha avuto un'infanzia particolarmente dura e difficile. All'et\u00e0 di undici anni si chiese per la prima volta se non volesse diventare sacerdote. Questa prima idea di vocazione gli era venuta perch\u00e9 si sentiva particolarmente interpellato da un manifesto, affisso nella sua parrocchia, che attirava sempre la sua attenzione. Su questo cartello era scritto: \u00abNon vorresti diventare anche tu sacerdote?\u00bb. Lo diventer\u00e0, effettivamente, il 23 giugno 1968; \u00e8 stato consacrato vescovo il 31 marzo 1990. Il suo percorso di studi, per\u00f2, non fu semplice. In quegli anni di persecuzione comunista non era possibile intraprendere gli studi teologici, cos\u00ec dal 1952 al 1953 lavor\u00f2 come operaio nella fabbrica di automobili \u00abMotor Union\u00bb di Cesk\u00e9 Budejovice e dal 1953 al 1955 svolse il servizio militare a Karlovy Vary. Nonostante la situazione politica, riusc\u00ec a studiare archivistica e si laure\u00f2 nel 1960.\nSuccessivamente la sua vita sacerdotale non fu facile, giungendo a fare, dal 1978 al 1986, il lavavetri a Praga pur continuando la sua attivit\u00e0 pastorale.\nAlla caduta del comunismo, nel 1989, pot\u00e9 cominciare la sua attivit\u00e0 pastorale alla luce del sole sino alla nomina e successiva consacrazione episcopale.\n\u00c8 stato vescovo di \u010cesk\u00e9 Bud\u011bjovice dal 14 febbraio 1990 al 27 marzo 1991, quando \u00e8 stato nominato arcivescovo di Praga e primate di Boemia.\n\u00c8 stato presidente della Conferenza Episcopale della Repubblica Ceca dal 1992 al 2000, mentre \u00e8 stato presidente del Consiglio delle Conferenze Episcopali d'Europa dal 1993 al 2001.\nPapa Giovanni Paolo II lo ha elevato al rango di cardinale nel concistoro del 26 novembre 1994.\nNel settembre 2009 ha accolto in Repubblica Ceca papa Benedetto XVI in viaggio apostolico.\nIl 13 febbraio 2010 Benedetto XVI ha accettato la sua rinuncia al governo pastorale dell'arcidiocesi di Praga per raggiunti limiti d'et\u00e0.\nIl 17 maggio 2012, giorno del suo ottantesimo compleanno, perde il diritto a partecipare al prossimo conclave.\n\u00c8 stato per 18 anni moderatore della comunione tra i vescovi che aderiscono alla spiritualit\u00e0 dell'unit\u00e0. Il 9 agosto 2012 la presidente del Movimento dei Focolari Maria Voce ha nominato come suo successore mons. Francis Xavier Kriengsak Kovithavanij, arcivescovo di Bangkok.\nMalato da tempo di cancro ai polmoni, \u00e8 morto a Praga il 18 marzo 2017. In seguito ai solenni funerali celebrati dal cardinale Dominik Duka, \u00e8 stato sepolto il 25 marzo 2017 all'interno della cappella arcivescovile della cattedrale di San Vito.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1055327", "revid": "2145227", "url": "https://it.wikipedia.org/wiki?curid=1055327", "title": "Francesco Mottola", "text": "\u00c8 venerato come beato dalla Chiesa cattolica.\nBiografia.\nLa sua istruzione fu affidata al Seminario Vescovile di Tropea quando aveva dieci anni (1911). Nel 1913 la madre si tolse la vita. Dal 1917 prosegu\u00ec i suoi studi nel Seminario Regionale di Catanzaro. Il fratello minore Gaetano mor\u00ec nel 1922. I suoi studi a Catanzaro proseguirono fino al 1924, anno in cui fu ordinato sacerdote. Cinque anni dopo gli fu conferita la carica di rettore del Seminario di Tropea.\nNel 1930 fond\u00f2 la Famiglia degli oblati e delle oblate del Sacro Cuore. Al 1931 \u00e8 datata la sua nomina a penitenziere della Cattedrale tropeana. Fond\u00f2 il circolo culturale \"Francesco Acri\" e diresse la rivista \"Parva Favilla\". Intraprese alcune iniziative sociali: nel 1935 organizz\u00f2 dei gruppi di aggregazione tra laici e sacerdoti in cui la preghiera e la contemplazione venivano affiancati all'impegno pratico di azioni caritatevoli.\nAffianc\u00f2 alla Famiglia degli oblati del Sacro Cuore un gruppo di oblati laici, che per la loro azione concreta furono definiti \"certosini della strada\". Grazie a lui a Tropea, Vibo Valentia, Parghelia, Limbadi (ma anche a Roma) venne fondata la Casa della Carit\u00e0. Questi luoghi furono destinati ad accogliere i disabili, che venivano assistiti dagli oblati. Le sue attivit\u00e0 di conferenziere, predicatore e di direttore del seminario di Tropea si interruppero a causa di un incidente avvenuto nel 1942, quando rimase colpito da una paralisi che gli tolse quasi del tutto l'uso della parola.\nMise per iscritto il suo pensiero (ad esempio nel \"Diario dello Spirito\"). Nel giugno del 1968 riusc\u00ec a far riconoscere a livello diocesano l'Istituto della Famiglia degli Oblati e delle Oblate del Sacro Cuore dal vescovo di Nicotera e Tropea, Mons.Vincenzo De Chiara.\nSi spense all'et\u00e0 di 68 anni.\nCausa di beatificazione.\nDal 1981 \u00e8 in corso la causa di beatificazione. Il processo diocesano si \u00e8 concluso nel 1988. Il 2 ottobre 2019, papa Francesco ha autorizzato la promulgazione del decreto con cui la guarigione da una grave malattia di reni di un giovane diacono \u00e8 stata attribuita all\u2019intercessione di don Francesco Mottola che, quindi, \u00e8 riconosciuto come venerabile. L'attuale postulatore della causa \u00e8 don Enzo Gabrieli, presbitero dell'arcidiocesi di Cosenza-Bisignano\n. Il 10 Ottobre 2021 \u00e8 stato proclamato beato. La memoria liturgica ricorre il 30 giugno.\nCollegamenti esterni.\nBeato don Francesco Mottola .\nTropea. \n10 Ottobre 2021 \" Mileto Capitale Normanna \" AG"}
{"id": "1055333", "revid": "1745361", "url": "https://it.wikipedia.org/wiki?curid=1055333", "title": "Standing ovation", "text": "Una standing ovation (locuzione inglese per \"ovazione in piedi\") \u00e8 una forma di applauso per la quale i membri del pubblico si alzano in piedi mentre applaudono. Questa azione \u00e8 svolta dal pubblico per esprimere una particolare forma di approvazione o soddisfazione.\nOrigine del termine.\nSecondo la teoria pi\u00f9 accreditata, il termine \"ovatio\" deriva dal verbo latino \"ovare\" che significa gioire, acclamare (il termine ha paralleli in greco, \"ey\u00e0zein\", cio\u00e8 \"acclamare\"). Secondo altri il termine deriva da \"ovis\", pecora in latino, animale che veniva sacrificato agli dei dai generali romani di ritorno da una felice campagna militare. La cerimonia era chiamata per l'appunto \"ovatio\": tra una moltitudine di folla festante, il vincitore percorreva a piedi la Via Sacra e poi, con il carro, raggiungeva Monte Albano dove immolava sull'altare l'ovino."}
{"id": "1055337", "revid": "287204", "url": "https://it.wikipedia.org/wiki?curid=1055337", "title": "Papaichton", "text": ""}
{"id": "1055339", "revid": "119690021", "url": "https://it.wikipedia.org/wiki?curid=1055339", "title": "Salvatore Venuta", "text": "Biografia.\nLaureato in medicina e chirurgia presso l'Universit\u00e0 di Napoli nel 1968, \u00e8 stato contrattista dell'Istituto Superiore di Sanit\u00e0 diretto da Rita Levi-Montalcini, nella sezione di Neurochirurgia. Ha ottenuto il Ph.D. in biologia molecolare presso l'Universit\u00e0 della California a Berkeley e le specializzazioni in \"Igiene e Medicina Preventiva\" e in \"Oncologia\".\n\u00c8 stato assistente universitario presso la seconda facolt\u00e0 di Medicina e Chirurgia dell'Universit\u00e0 di Napoli dal 1971 al 1980, professore incaricato di Biologia molecolare, di Biologia generale e professore straordinario in Biochimica.\nNel 1983 inizia l'attivit\u00e0 accademica a Catanzaro come professore ordinario di Biochimica clinica presso la facolt\u00e0 di Medicina e Chirurgia, sede decentrata dell'Universit\u00e0 di Reggio Calabria, poi come ordinario di Oncologia e di Oncologia ematologica. In questo stesso periodo \u00e8 direttore dell'Istituto di Oncologia Sperimentale e Clinica, direttore della Scuola di Specializzazione in Oncologia, coordinatore del Dottorato di Ricerca in Oncologia.\nDal 1985 al 1997 \u00e8 Preside della facolt\u00e0 di Medicina e Chirurgia del Polo di Catanzaro. \u00c8 tra i fondatori, nel 1998, dell'Universit\u00e0 degli Studi \"Magna Gr\u00e6cia\" di Catanzaro, che diventa un ateneo autonomo, di cui \u00e8 il primo Rettore, rimanendo in carica fino alla morte, nel 2007.\nIn questi anni, \u00e8 stato componente della Commissione Medicina della Conferenza dei Rettori delle Universit\u00e0 Italiane. Dal 2002 \u00e8 stato coordinatore del dottorato di ricerca internazionale in \"Oncologia molecolare e sviluppo di approcci terapeutici innovativi\" in collaborazione con la \"Albert-Ludwigs-Universitat Freiburg\" (Germania), la \"Roswell Park Cancer Institute\", Buffalo, New York (USA), l\"'Istituto Gustave-Roussy\" Parigi (Francia). Dal 2004 \u00e8 stato direttore della Scuola di Specializzazione in Radioterapia della facolt\u00e0 di Medicina e Chirurgia dell'Universit\u00e0 di Catanzaro.\n\u00c8 tra i sostenitori della realizzazione dell'innovativo campus dell'Universit\u00e0 Magna Graecia di Catanzaro che sorge in Viale Europa che, dal 2006, \u00e8 diventato sede centrale dell'Universit\u00e0, i cui corsi di laurea erano prima ospitati in vari edifici dislocati nel Centro Storico. \u00c8 tra i fondatori del Policlinico Universitario \"Mater Domini\", situato oggi all'interno del Campus Universitario, specializzato in Oncologia.\nSalvatore Venuta \u00e8 morto, dopo un periodo di malattia, all'interno del Policlinico Universitario di Catanzaro, il 3 aprile 2007 ed a lui \u00e8 stato intitolato il Campus."}
{"id": "1055340", "revid": "287204", "url": "https://it.wikipedia.org/wiki?curid=1055340", "title": "Stronghold 2 Deluxe", "text": ""}
{"id": "1055343", "revid": "125888200", "url": "https://it.wikipedia.org/wiki?curid=1055343", "title": "Panatenee", "text": "Le Panatenee () erano le feste religiose pi\u00f9 importanti dell'antica Atene, in onore della divinit\u00e0 protettrice della citt\u00e0, Atena (con l'appellativo di \"Poli\u00e0s\", Poliade). Si tenevano il giorno della nascita della dea (il 28 del mese di Ecatombeone, corrispondente alla fine di luglio) e vi partecipavano tutti i cittadini liberi, comprese le donne.\nSecondo la tradizione erano state istituite da Erittonio mitico re di Atene, o da Teseo, per celebrare il sinecismo dell'Attica sotto Atene.\nOrganizzazione delle feste.\nNel 566 a.C. Pisistrato riorganizz\u00f2 la festa ed istitu\u00ec ogni quattro anni, nel terzo anno dell'Olimpiade, le \"Grandi Panatenee\", di durata maggiore, che compresero anche i giochi panatenaici, con competizioni artistiche e sportive. Le \"Piccole Panatenee\" avevano invece cadenza biennale.\nLe feste Panatenee duravano nove giorni:\nIl mese di \"Hekatombai\u00f3n\" \u00e8 presente anche nei calendari di Delo, Nasso e Smirne.\nProcessione panatenaica.\nLa processione panatenaica, che avveniva solo in onore delle Grandi Panatenee, portava il dono di un peplo tessuto dalle ateniesi nobili (\"Ergast\u00ecne\") e ricamato con episodi della Gigantomachia.\nLa processione si radunava prima dell'alba nei pressi della porta del Dipylon, attraversava l'agor\u00e0 e attraverso la via Panatenaica giungeva all'Acropoli, dove potevano entrare solo i cittadini ateniesi. La processione passava quindi davanti al Partenone e si fermava al grande altare di Atena.\nIl rito comprendeva sacrifici, tra cui un'ecatombe.\nLa processione \u00e8 raffigurata nel fregio disposto sui muri esterni della cella del Partenone, scolpito da Fidia e dai suoi aiuti. Vi sono rappresentati alla partenza gli ipparchi e il \"keryx\" o araldo, gruppi di cavalieri che si stanno preparando o sono colti in corsa per la gara che si svolgeva durante la processione. A questi seguono le quadrighe, tra le quali si svolgeva pure una gara, nell'ultimo tratto della quale un oplita con armatura doveva scendere e correre a fianco del carro in accordo con l'andatura dei cavalli. Segue quindi la processione vera e propria (\"pomp\u00e9\") con gli animali per i sacrifici, portatori di offerte, suonatori e le \"canefore\" che portavano il peplo e vasi per libagioni.\nGiochi panatenaici.\nI giochi comprendevano diverse tipologie di competizioni sportive, i cui vincitori ricevevano in premio olio prodotto dallo stato con gli ulivi sacri ad Atena, contenuto in un certo numero di anfore, dette appunto \"anfore panatenaiche\" dipinte con soggetti relativi alla gara vinta.\nI giochi comprendevano gare sportive aperte a tutti i Greci, sostanzialmente le stesse presenti nei giochi olimpici, di cui la pi\u00f9 importante era la corsa dei carri, e giochi tradizionali riservati ai soli ateniesi, tra cui una corsa con le fiaccole che si svolgeva la notte prima della processione sul percorso dal Pireo all'Acropoli di Atene.\nComprendevano inoltre concorsi poetici e musicali, tra cui una declamazione completa dei poemi omerici nella quale si alternavano diversi rapsodi. Uno dei vincitori era intorno al 250 a.C. Nicocle di Taranto."}
{"id": "1055346", "revid": "81195", "url": "https://it.wikipedia.org/wiki?curid=1055346", "title": "Mucor", "text": "Mucor \u00e8 un genere di muffe rinvenute comunemente sulla superficie del suolo o delle piante, o nei vegetali divenuti marci o nei prodotti da forno andati a male (ad esempio, la muffa del pane). Alcune specie si sono altres\u00ec rivelate utili nella produzione dei formaggi e trovano applicazione nell'industria casearia.\nDescrizione.\nLe colonie del genere \"Mucor\" hanno una temperatura ottimale di crescita compresa tra i 25-30\u00a0\u00b0C e possono rapidamente arrivare a ricoprire l'intero mezzo di crescita. Le colonie possono svilupparsi fino a diversi centimetri in altezza e sono di aspetto bianco e lanugginoso con un nucleo leggermente scuro. Le colonie pi\u00f9 vecchie hanno colorazione dal grigio a marrone a causa dello sviluppo di spore.\nI sporangiofori dei \"Mucor\" possono essere semplici o ramificati e formano sporangi globulari che sono supportati e si elevano tramite una colonna con forma descritta da Columella. I funghi \"Mucor\" possono essere differenziati da muffe quali quelle dei generi \"Absidia\", \"Rhizomucor\" e \"Rhizopus\" in base all'assenza di stoloni e rizoidi.\nMolte specie di \"Mucor\" non sono infettive per gli esseri umani e gli animali endotermi, a causa del fatto che non sono in grado di svilupparsi in ambiente con temperatura superiore ai 37\u00a0\u00b0C. Una specie termoresistente, \"Mucor indicus\", \u00e8 l'unica che pu\u00f2 rivelarsi infettiva, causando una particolare forma di zigomicosi, la mucormicosi."}
{"id": "1055347", "revid": "287204", "url": "https://it.wikipedia.org/wiki?curid=1055347", "title": "Remire-Montjoly", "text": "R\u00e9mire-Montjoly \u00e8 un comune francese situato nella Guyana francese. Il comune fu creato nel 1969 attraverso la fusione dei comuni di R\u00e9mire e di Montjoly. Attualmente costituisce una banlieue residenziale di Caienna; sul suo territorio insiste il porto di \"D\u00e9grad des Cannes\", principale porto marittimo e base navale della Guyana francese."}
{"id": "1055354", "revid": "1522738", "url": "https://it.wikipedia.org/wiki?curid=1055354", "title": "Bijeljina", "text": "Bijeljina (in cirillico serbo \"\u0411\u0438\u0458\u0435\u0459\u0438\u043d\u0430\") \u00e8 una citt\u00e0 della Bosnia ed Erzegovina nella Repubblica Serba di Bosnia ed Erzegovina situata nella regione di Bijeljina con 114.663 abitanti al censimento 2013.\n\u00c8 la seconda citt\u00e0 in ordine di grandezza della repubblica serba dopo Banja Luka e la quinta dell'intera Bosnia ed Erzegovina. Dista 6 chilometri dal confine con la Serbia e 40 chilometri da quello con la Croazia.\nLocalit\u00e0.\nFanno parte della citt\u00e0 le seguenti localit\u00e0:\nAmajlije \u2022 Balatun \u2022 Banjica \u2022 Batar \u2022 Batkovi\u0107 \u2022 Bijeljina \u2022 Bjelo\u0161evac \u2022 Brijesnica \u2022 Brodac Donji \u2022 Brodac Gornji \u2022 Bukovica Donja \u2022 Bukovica Gornja \u2022 Crnjelovo Donje \u2022 Crnjelovo Gornje \u2022 \u010ca\u0111avica Donja \u2022 \u010ca\u0111avica Gornja \u2022 \u010ca\u0111avica Srednja \u2022 \u010carda\u010dine \u2022 \u010cengi\u0107 \u2022 \u0106ipirovine \u2022 Dazdarevo \u2022 Dijelovi \u2022 Dragaljevac Donji \u2022 Dragaljevac Gornji \u2022 Dragaljevac Srednji \u2022 Dvorovi \u2022 Glavi\u010dice \u2022 Glavi\u010dorak \u2022 Glogovac \u2022 Gojsovac \u2022 Golo Brdo \u2022 Hase \u2022 Janja \u2022 Johovac \u2022 Kacevac \u2022 Koj\u010dinovac \u2022 Kovanluk \u2022 Kriva Bara \u2022 Ljeljen\u010da \u2022 Ljeskovac \u2022 Magnojevi\u0107 Donji \u2022 Magnojevi\u0107 Gornji \u2022 Magnojevi\u0107 Srednji \u2022 Me\u0111a\u0161i \u2022 Modran \u2022 Novo Naselje \u2022 Novo Selo \u2022 Obrije\u017e \u2022 Ostoji\u0107evo \u2022 Patkova\u010da \u2022 Piperci \u2022 Popovi \u2022 Pu\u010dile \u2022 Ruhotina \u2022 Suho Polje \u2022 Trije\u0161nica \u2022 Trnjaci \u2022 Velika Obarska \u2022 Velino Selo \u2022 Vr\u0161ani i Zagoni.\nSport.\nCalcio.\nLa squadra principale della citt\u00e0 \u00e8 il Fudbalski klub Radnik Bijeljina."}
{"id": "1055356", "revid": "466539", "url": "https://it.wikipedia.org/wiki?curid=1055356", "title": "Nevol Querci", "text": "Biografia.\nLaureato in ingegneria civile, cui si dedic\u00f2 a partire dagli anni cinquanta lavorando nell'impresa familiare a Roma, Pistoia e Parigi, Nevol Querci fu attivo in politica sin da ragazzo, prima nelle file del Partito Comunista Internazionalista, poi vicino alle posizioni socialdemocratiche di sinistra e accostandosi infine al Partito Socialista Italiano in sintonia con le posizioni di sinistra di Riccardo Lombardi.\nFu eletto deputato nel 1968 nelle liste del PSI: alla Camera dei deputati torn\u00f2 anche nelle tre legislature successive.\nMembro del Comitato centrale e della direzione nazionale del PSI a partire dal 1974, si occup\u00f2 della formazione quadri dal 1976.\nNel corso del tempo si avvicin\u00f2 alle posizioni di Francesco De Martino e assunse dopo il comitato centrale straordinario del 1976 una posizione molto critica nei confronti del nuovo segretario Bettino Craxi.\nSuccessivamente divent\u00f2 co-presidente, con Paolo Battino Vittorelli, dell'assemblea nazionale del PSI e dal 1987 al 1991 fu commissario straordinario dell'Inadel (oggi Inpdap).\nVicende giudiziarie.\nIl Querci fu arrestato con l'accusa di concussione nell'ambito dell'inchiesta Mani pulite.\nGli fu contestato di avere ricevuto tangenti sulla vendita di palazzi all'amministrazione pubblica; in seguito dichiar\u00f2 che l'allora segretario del partito socialista, Bettino Craxi, era al corrente delle attivit\u00e0 di riscossione.\nQualche anno pi\u00f9 tardi fu indagato nel corso di un'altra inchesta su presunte tangenti versate per agevolare l'affidamento alle cooperative rosse di appalti pubblici.\nAttivit\u00e0 editoriale.\nIn parallelo all'attivit\u00e0 politica avvi\u00f2 numerose iniziative editoriali: \"La base socialdemocratica\" (1964-66), \"La base\" (1966-68), \"Programma\" (1971), \"Programma notizie\" (1972-74), \"Nuovo programma\" (1979).\nDopo Mani pulite promosse \"Ragioni Socialiste\" (1994-2000), testata che si proponeva l'obiettivo di ricomporre le diverse anime del socialismo verso una prospettiva unitaria, in un \"partito nuovo\" di tutte le forze della sinistra e di progresso di ispirazione socialista e comunista e del cattolicesimo avanzato."}
{"id": "1055359", "revid": "29990", "url": "https://it.wikipedia.org/wiki?curid=1055359", "title": "Les Grandes Baigneuses", "text": ""}
{"id": "1055360", "revid": "93556", "url": "https://it.wikipedia.org/wiki?curid=1055360", "title": "Autoritratto (Picasso 1907)", "text": "Autoritratto \u00e8 un olio su tela realizzato nel 1907 dal pittore spagnolo Pablo Picasso, di misura cm 80,5x60. \u00c8 conservato nella N\u00e1rodn\u00ed galerie di Praga.\nIl 1907 \u00e8 un anno importante nel percorso artistico di Picasso, nel quale si verifica un profondo mutamento di stile, anche a causa dell'incontro con Braque.\nLa tela \u00e8 caratteristica di questa fase di passaggio, e lo si pu\u00f2 riscontrare, ad esempio, nei lineamenti poco realistici, come il naso sproporzionato rispetto al resto del volto."}
{"id": "1055361", "revid": "968255", "url": "https://it.wikipedia.org/wiki?curid=1055361", "title": "Famiglia di Arlecchino con scimmia", "text": "Famiglia di acrobati con scimmia \u00e8 un'opera realizzata nel 1905 dal pittore spagnolo Pablo Picasso.\nQuesta tela \u00e8 realizzata con tecniche miste su cartoncino (gouache, acquerello, pastello ed inchiostro di china) e misura cm 104x75.\n\u00c8 conservata a G\u00f6teborg al Konstmuseum. \nNel 1905, comincia il \"periodo rosa\" di Picasso, durante il quale il pittore abbandona le cromie dell'azzurro per passare a quelle del rosa.\nIl quadro rappresenta un acrobata che indossa una tuta aderente che mette in risalto la sua magrezza. Egli \u00e8 seduto vicino a quella che \u00e8 con molta probabilit\u00e0 la sua compagna, la quale tiene in braccio il suo bambino in un momento di pausa dal lavoro del circo. In basso a destra troviamo una scimmia, che, cos\u00ec come l'uomo e la donna, guarda il bimbo sul quale \u00e8 rivolta l'attenzione di tutti i personaggi dipinti. Per questo motivo, ed anche per la grande delicatezza e tenerezza che infonde nell'osservatore, il quadro ricorda il presepe.\nI colori sono prevalentemente sui toni del rosa, dell'arancio e del bianco; vi si aggiungono il blu-verde per una parte dello sfondo e il nero per la pelliccia della scimmia e le scarpette dell'acrobata. Un dettaglio interessante \u00e8 costituito dal fatto che cappello dell'uomo non \u00e8 stato dipinto, pertanto traspare il cartone sottostante, su cui l'opera \u00e8 stata eseguita. Picasso sceglie i circensi come soggetto dell'opera perch\u00e9 sono bravi a esibirsi senza far vedere la fatica che stanno facendo. Inoltre fa partecipare la natura all'affetto di questa famiglia."}
{"id": "1055363", "revid": "767487", "url": "https://it.wikipedia.org/wiki?curid=1055363", "title": "Due fratelli (Picasso)", "text": "Due fratelli \u00e8 un'opera realizzata nel 1906 dal pittore spagnolo Pablo Picasso.\nQuesta opera \u00e8 realizzata con a gouache su cartone e misura cm 80x59.\n\u00c8 conservata a Parigi nel Mus\u00e9e National Picasso: un'opera omonima si trova al \"Kunstmuseum\" di Basilea.\nIl dipinto \u00e8 stato realizzato a G\u00f2sol, piccolo villaggio sperduto tra i Pirenei catalani. I primi lavori eseguiti durante l'estate si rifanno a quelli del periodo parigino, come \"L'abbeverata\", che hanno come protagonisti giovani nel pieno delle forze. In quest'opera un ragazzo porta sulle spalle un bambino, forse il fratello minore: sulla sinistra, si intravede un tamburo, che richiama l'ambiente circense gi\u00e0 trattato."}
{"id": "1055365", "revid": "547034", "url": "https://it.wikipedia.org/wiki?curid=1055365", "title": "Trapa", "text": "Trapa \u00e8 un genere di piante acquatiche appartenente alla famiglia delle Lythraceae, diffuso in buona parte di Eurasia ed Africa.\nComprende piante acquatiche tra cui la specie \"Trapa natans\" \u00e8 presente anche nella flora spontanea italiana.\nDescrizione.\nPosseggono foglie a lamina espansa galleggianti sulla superficie dell'acqua e foglie sommerse di forma lineare pennata.\nI fiori sono poco appariscenti, ermafroditi tetrameri con ovario semiinfero biloculare.\nIl frutto \u00e8 una noce.\nTassonomia.\nSpecie.\nAll'interno del genere \"Trapa\" sono incluse le seguenti 8 specie:"}
{"id": "1055366", "revid": "16953", "url": "https://it.wikipedia.org/wiki?curid=1055366", "title": "Litracee", "text": ""}
{"id": "1055369", "revid": "144796", "url": "https://it.wikipedia.org/wiki?curid=1055369", "title": "Elettorato di Sassonia", "text": ""}
{"id": "1055371", "revid": "1817847", "url": "https://it.wikipedia.org/wiki?curid=1055371", "title": "Les demoiselles d'Avignon", "text": "Les Demoiselles d'Avignon \u00e8 uno dei pi\u00f9 celebri dipinti di Pablo Picasso. Fu realizzato ad olio su tela nel 1907, con misure 243,9\u00d7233,7 cm. Fu il primo dipinto cubista dell'artista, immediatamente successivo al suo cosiddetto periodo rosa ed \u00e8 conservato al MoMA di New York. \nPicasso cre\u00f2 oltre un centinaio di studi preparatori e schizzi relativi a questo lavoro, uno dei pi\u00f9 importanti nello sviluppo iniziale del Cubismo.\nQuando fu esposto per la prima volta nel 1916, il dipinto fu tacciato di immoralit\u00e0. Molti critici trovarono delle somiglianze tra quest'opera e \"Les Grandes Baigneuses\" di C\u00e9zanne, probabile ispirazione per Picasso, connessioni messe per\u00f2 in discussione dai commentatori successivi.\nPicasso dipinse in maniera differente ciascun personaggio. La testa della donna che tira la tenda sul fondo \u00e8 la pi\u00f9 cubista di tutte e cinque e rappresenta una forma geometrica acuta. La testa cubista della figura che si accascia ha sub\u00ecto almeno due revisioni e dalla figura originale di iberi che \u00e8 passata alla sua forma attuale. Le maschere sembrano derivare dalle tradizionali africane. Si pensa che Maurice Vlaminck abbia introdotto Picasso all'antica scultura africana di tipo Fang nel 1904. La scultura Fang del XIX secolo \u00e8 simile nello stile a ci\u00f2 che Picasso vide a Parigi poco prima de \"Les Demoiselles d'Avignon\". La maggior parte del dibattito critico negli anni si \u00e8 concentrato sul tentativo di identificare la molteplicit\u00e0 di stili all'interno dell'opera: l'opinione dominante per oltre cinque decenni, esposta in particolare da Alfred Barr (il primo direttore del Museum of Modern Art di New York e organizzatore di molte retrospettive sulla carriera dell'artista) \u00e8 stata che l'opera si pu\u00f2 interpretare come una prova del periodo di transizione nell'arte di Picasso, uno sforzo di connettere i suoi primi lavori al cubismo, uno stile a cui avrebbe collaborato e sviluppato per i seguenti cinque o sei anni.\nNel 1974, tuttavia, il critico Leo Steinberg, nel proprio saggio \"The Philosophical Brothel\", propose una spiegazione completamente diversa per il gran numero di attributi stilistici. Basandosi su precedenti studi preparatori, ignorati completamente da molti critici, sostenne che la variet\u00e0 di stili pu\u00f2 essere vista come un deliberato tentativo, finemente pianificato, di catturare lo sguardo di colui che guarda. Scrut\u00f2 che le cinque donne sembrano ignorarsi l'un l'altra. Piuttosto, si focalizzano solo su chi osserva e gli stili divergenti coi quali furono realizzate, collaborano a renderle pi\u00f9 facilmente notabili.\nI primi disegni di quest'opera in realt\u00e0 rappresentano due uomini. Un marinaio e uno studente di medicina (spesso rappresentato con un libro o un teschio in mano, cosa che port\u00f2 Barr e altri ad interpretare il dipinto come un memento mori). Rimane traccia della loro presenza in un tavolo al centro: lo spigolo sporgente vicino al fondo della tela. L'osservatore, secondo Steinberg, sta ora al posto dei due uomini seduti, obbligato ad affrontare la vista delle prostitute dritto di fronte a s\u00e9, evocando cos\u00ec letture molto pi\u00f9 complesse di una semplice allegoria o di un'interpretazione autobiografica che tenta di comprendere l'opera in relazione alla storia di Picasso con le donne. Un mondo di significati diviene quindi possibile, proponendo l'opera come una meditazione sui pericoli del sesso, il \"trauma dello sguardo\", secondo una definizione di Rosalind Krauss, e la minaccia della violenza inerente alla scena e al rapporto sessuale in generale.\nSecondo Steinberg, lo sguardo obliquo, ovvero il fatto che le figure guardino direttamente l'osservatore, cos\u00ec come l'idea della donna cos\u00ec padrona di s\u00e9, che non \u00e8 presente solo per il piacere maschile, possono essere fatti risalire all\"'Olympia\" di Manet.\nIl libro \"Les Demoiselles D'Avignon\" di William Rubin, Helene Seckel e Judith Cousins, del 1994, \u00e8 un'analisi profonda dell'opera e della sua genesi. Rubin suggerisce che alcuni volti delle figure simbolizzino lo sfiguramento provocato dalla sifilide e che il dipinto sia stato realizzato dopo una serie di visite in un bordello dove Picasso, all'epoca temporaneamente separato dalla sua amante, Fernande Olivier, si recava. Rubin interpreta il dipinto come l'espressione dell'ateismo dell'artista, la sua volont\u00e0 di rischiare l'anarchia per la libert\u00e0, la sua paura della malattia e dell'infermit\u00e0 e, soprattutto, la paura e il disprezzo fortemente radicati per il corpo femminile, che conviveva con il desiderio per esso e una sua estatica idealizzazione\".\nNel 2004 un episodio della serie della BBC \"The Private Life a Masterpiece\" aveva come oggetto \"Les Demoiselles D'Avignon\" e riferiva che Picasso neg\u00f2 l'influenza delle maschere africane sulla sua pittura: \"l'arte africana, mai sentito parlarne\". Tuttavia, \u00e8 certo che Picasso avesse visto delle maschere africane mentre lavorava ai suoi dipinti, durante una visita al Museo etnografico del Trocad\u00e9ro, su cui pi\u00f9 tardi disse: \"Andare al Trocad\u00e9ro fu disgustoso. Le mosche, il mercato, l'odore. Ero tutto solo. Volevo andarmene, ma non lo feci. Rimasi, rimasi. Capii che si trattava di qualcosa di importante. Mi stava accadendo qualcosa. Le maschere non assomigliavano a nessun'altra scultura, per nulla.\"\nLa reale fonte di ispirazione per questo dipinto viene dell'opera di Tiziano Vecellio il \"Diana e Atteone\". Basterebbe guardare le opere l'una di fianco all'altra. Si possono trovare tutte le similitudini semplicemente osservando. Va ricordato che l'autore intitola l'opera \"bordello filosofico\" e quest'ultimo aggettivo viene trascurato pur essendo essenziale alla vera comprensione del dipinto in quanto la morale fondamentale \u00e8 tratta dalle metamorfosi di Ovidio. Questa \u00e8 forse la prima \"libera interpretazione\" che Picasso fece di opere di altri autori, come in seguito far\u00e0 di Vel\u00e1zquez o di Goya."}
{"id": "1055374", "revid": "599013", "url": "https://it.wikipedia.org/wiki?curid=1055374", "title": "Harald Schumacher", "text": "Nel corso della sua carriera ha militato nel Colonia, nello , nel Fenerbah\u00e7e, nel e nel . Ha scelto il soprannome \"Toni\" in omaggio al suo idolo, Toni Turek, portiere della Nazionale tedesca laureatasi campione del mondo in Svizzera nel 1954.\nCarriera.\nClub.\nSchumacher entra nella rosa del Colonia nella stagione 1972-1973, tuttavia esordisce in Bundesliga l'8 settembre 1973 nel pareggio per 2-2 contro il ; diventa infine titolare nel corso della stagione 1974-1975, quando il club raggiunge anche le semifinali nella Coppa UEFA. Con Il Colonia vince la DFB-Pokal 1976-1977, mentre nella stagione successiva conquista un double, ed arriva in seguito a disputare le semifinali della Coppa dei Campioni. Dopo un'altra coppa nazionale conquistata nel 1982-1983 il club arriva in finale nella Coppa UEFA 1985-1986, che tuttavia perde contro il ; intanto nel 1984 e nel 1986 Schumacher viene nominato calciatore dell'anno.\nPerso il posto da titolare nel Colonia e la Nazionale a causa della pubblicazione di una discussa autobiografia (Anpfiff, \"calcio d'inizio\") nella quale denuncia il ricorso a pratiche dopanti, nell'estate del 1987 si trasferisce allo . Salta solo una partita, ma alla fine del campionato il club viene retrocesso. Approda quindi in Turchia, dove si lega per tre anni al Fenerbah\u00e7e; con questa maglia vince il titolo nella stagione 1988-1989 e la Supercoppa in quella successiva. Torna infine in Germania, dove disputa otto gare tra le file del nella travagliata stagione 1991-1992, al termine della quale si ritira.\nRicopre in seguito il ruolo di allenatore dei portieri, arrivando al . Qui, nella stagione 1995-1996, viene mandato in campo da Ottmar Hitzfeld all'ottantottesimo minuto dell'ultima partita di campionato, che viene vinta per 3-2 contro il . Il Borussia, della cui rosa fa quindi parte anche Schumacher, conquista il titolo tedesco.\nIn seguito allena il Fortuna Colonia nella 2. Fu\u00dfball-Bundesliga 1999-2000, che termina per\u00f2 con la retrocessione del club.\nNazionale.\n\u00c8 sceso per la prima volta in campo con la nazionale il 25 maggio 1979 in occasione dell'amichevole contro l'Islanda. Vince poi gli Europei del 1980 e perde le finali dei Mondiali del 1982 e del 1986, sempre da titolare. Nella semifinale dei Mondiali 1982 contro la Francia, passata alla storia come notte di Siviglia, colpisce in uscita con l'anca Patrick Battiston (intervento non sanzionato dall'arbitro olandese Charles Corver): il difensore francese perde due denti, e si ritrova a terra privo di conoscenza con due vertebre incrinate.\n\u00c8 stato inoltre tra i convocati della Selezione Europea nella gara ufficiale con la nazionale italiana del 25 febbraio 1981 allo Stadio Olimpico di Roma, il 383\u00ba incontro disputato dagli azzurri, organizzata per raccogliere fondi per le vittime del terremoto dell'Irpinia: la gara si conclude con la vittoria per 3-0 della formazione ospite, nella quale Schumacher gioca per tutto il secondo tempo."}
{"id": "1055375", "revid": "62748", "url": "https://it.wikipedia.org/wiki?curid=1055375", "title": "Ragazzo che conduce un cavallo", "text": "Ragazzo con cavallo \u00e8 un'opera realizzata tra il 1905 e il 1906 dal pittore spagnolo Pablo Picasso. \u00c8 realizzata a olio su tela e misura cm 220,3x130,6.\n\u00c8 conservata al Museum of Modern Art di New York.\nAlfred Barr scrisse riguardo a quest'opera, che si inserisce nel primo periodo classico di Picasso: \"...una semplicit\u00e0 semplice e naturale di ordine e di atteggiamento, che fa apparire grossolani e sbiaditi i custodi ufficiali della tradizione greca come Ingres e Puvis de Chavannes\".\nNon troviamo in questa tela nessuna volont\u00e0 narrativa, nessun dettaglio n\u00e9 animazione sullo sfondo. Allo scopo di evocare la semplicit\u00e0 e la purezza. Picasso sceglie l'immagine archetipo di un uomo in armonia con l'animale, entrambi inseriti in un paesaggio scarno e primitivo: un non luogo dove tempo e stagioni non esistono. I colori terracotta e grigio, lontani da quelli proposti dai Fauves, esposti nello stesso anno al Salon des Ind\u00e9pendants, sono un esplicito rifiuto ai nuovi pigmenti brillanti. Picasso preferisce ancora la monocromia alla policromia. Appartiene al cosiddetto periodo rosa dell'artista."}
{"id": "1055379", "revid": "1762097", "url": "https://it.wikipedia.org/wiki?curid=1055379", "title": "Fanone papale", "text": "Il fanone papale \u00e8 un paramento liturgico riservato al papa e usato nella messa pontificale.\nStoria.\nIl termine fanone deriva dal francese \"fanon\", a sua volta dal franco \"fano\". ossia \u2018panno\u2019 (a tal proposito bisogna notare che in tedesco \u00e8 rimasto in uso il termine \"Fahne\" per \u2018bandiera\u2019). Le origini di questo paramento sono molto remote: lo si trova gi\u00e0 citato nell'Ordo Romanus nell'VIII secolo. Per secoli inoltre il suo uso non fu esclusivo del pontefice romano: fu solo all'inizio del XIII secolo, per volont\u00e0 di Innocenzo III, che il fanone divenne prerogativa esclusiva del papa. In tale frangente se ne descrisse inoltre la derivazione, chiamandolo con il nome di \"orale\", dall\"efod\" degli antichi sommi pontefici:\nLa forma circolare e la sua decorazione a strisce sembrano risalire al XVI secolo; in precedenza la forma s'ipotizza fosse quadrangolare.\nBench\u00e9 non sia mai stato formalmente abolito, dopo la riforma liturgica successiva al Concilio Ecumenico Vaticano II il fanone \u00e8 stato utilizzato raramente: papa Paolo VI lo indoss\u00f2 per l'ultima volta durante il suo viaggio apostolico in India nel dicembre del 1964, papa Giovanni Paolo I non lo utilizz\u00f2 mai, mentre Giovanni Paolo II lo indoss\u00f2 una sola volta, il 22 novembre 1984 per celebrare la solennit\u00e0 di Santa Cecilia nella Basilica di Santa Cecilia in Trastevere\nPapa Benedetto XVI ne riprese l'uso in tre occasioni prima della sua rinuncia al soglio di Pietro: il 21 ottobre 2012 per la canonizzazione di sette beati, il successivo 24 dicembre durante la messa della notte di Natale e il 6 gennaio 2013 per la solennit\u00e0 dell'Epifania.\nFino a papa Giovanni XXIII il fanone fece inoltre parte dei paramenti sacri dei quali doveva essere rivestita la salma del papa per essere esposta all'ultimo saluto dei fedeli, in quello che un tempo era noto come \"bacio del piede\". A partire da papa Paolo VI non \u00e8 stato pi\u00f9 impiegato.\nSignificato e forma.\nIl fanone simboleggia lo scudo della fede (come dal libro degli ) che protegge la Chiesa cattolica, rappresentata dal papa. Le strisce verticali di due colori, bianco e oro, unite dal colore amaranto, indicano l'unit\u00e0 e l'indissolubilit\u00e0 della Chiesa latina e di quella orientale.\nAll'atto pratico, esso consiste di una doppia mozzetta in seta sottilissima, tessuta a strisce parallele verticali di colore bianco, oro ed amaranto. La parte esterna anteriore, inoltre, ha ricamata una croce d'oro. Le due mozzette, interna ed esterna, erano anticamente cucite per il girocollo. Per comodit\u00e0, all'inizio del XX secolo, papa Pio X le fece dividere. Il fanone viene indossato in modo che la mozzetta interna sia sotto la stola e la mozzetta esterna sia sopra la pianeta o la casula."}
{"id": "1055380", "revid": "124077799", "url": "https://it.wikipedia.org/wiki?curid=1055380", "title": "Omaha", "text": "Omaha \u00e8 un comune (\"city\") degli Stati Uniti d'America e capoluogo della contea di Douglas nello Stato del Nebraska. La popolazione era di persone al censimento del 2017, il che la rende la citt\u00e0 pi\u00f9 popolosa dello stato e la quarantatreesima citt\u00e0 pi\u00f9 popolosa del paese.\nGeografia fisica.\nOmaha \u00e8 situata sulla sponda destra del fiume Missouri; il corso d'acqua segna il confine con lo stato dell'Iowa. Sulla riva opposta sorge la citt\u00e0 di Council Bluffs.\nSecondo l'Ufficio del censimento, ha un'area totale di 130,58 miglia quadrate ().\nStoria.\nPosta a monte della confluenza del fiume Platte nel Missouri, punto assai strategico e luogo di partenza delle piste per l'Oregon, la citt\u00e0 di Omaha sorse col passaggio del territorio corrispondente al Nebraska centrale dal dominio dei nativi Omaha a quello dei bianchi.\nNel 1854 iniziarono a sorgere le prime abitazioni e molti coloni vi si trasferirono favoriti dagli speculatori. Presto la citt\u00e0 crebbe e nel quartiere centrale si aprirono grandi alberghi, chiese e sinagoghe. La citt\u00e0 venne incorporata il 2 febbraio 1857. Nel 1868 l'esercito costru\u00ec nei pressi della citt\u00e0 il Fort Omaha. Nel 1863 cominciarono i lavori della costruzione della Union Pacific che avrebbe permesso di collegare Omaha con la California.\nNel frattempo la popolazione della citt\u00e0 cresceva sempre pi\u00f9 e ai margini sorgevano zone come Little Italy, Little Bohemia e Greek Town abitate da europei, afroamericani ed ebrei. Si verificarono spesso linciaggi nei confronti degli afroamericani. Erano molto diffuse bische e bordelli e spesso scoppiavano tumulti, a volte anche tra comunit\u00e0 di diversa nazionalit\u00e0. Nel 1913 la citt\u00e0 venne semidistrutta da un tremendo tornado che rase completamente al suolo il quartiere afroamericano.\nIl 7 giugno 2011 la centrale nucleare di Fort Calhoun, a da Omaha, ha subito un'esondazione del Missouri e una perdita di raffreddamento di uno dei due reattori, che ha portato la Aviation Agency a dar vita a una no-fly zone sull'area.\nSociet\u00e0.\nEvoluzione demografica.\nSecondo il censimento del 2017, la popolazione della citt\u00e0 ammonta a abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 73,1% di bianchi, il 13,7% di afroamericani, lo 0,8% di nativi americani, il 2,4% di asiatici, lo 0,1% di oceaniani, il 6,9% di altre etnie, e il 3,0% di due o pi\u00f9 etnie. Ispanici o latinos di qualunque etnia erano il 13,1% della popolazione.\nCultura.\nMedia.\nStampa.\nIl quotidiano della citt\u00e0 \u00e8 l\"'Omaha World-Herald\", fondato nel 1885.\nCucina.\nUno dei piatti tipici della citt\u00e0 \u00e8 il \"Reuben sandwich\", che contiene carne di maiale sotto sale, formaggio e \"Russian dressing\" (un ricco contorno con ketchup, maionese e peperoncino).\nInfrastrutture e trasporti.\nOmaha \u00e8 un importante snodo stradale del Midwest in quanto situata all'intersezione tra la Interstate 80 e la U.S. Route 75.\nAeroporti.\nLa citt\u00e0 \u00e8 servita dall'Aeroporto Eppley."}
{"id": "1055382", "revid": "767487", "url": "https://it.wikipedia.org/wiki?curid=1055382", "title": "Logh", "text": "I Logh sono un gruppo post-rock formatosi nel 1998 a Lund, in Svezia."}
{"id": "1055384", "revid": "124467753", "url": "https://it.wikipedia.org/wiki?curid=1055384", "title": "Jeddah Corniche", "text": "La localit\u00e0 di Jeddah Corniche \u00e8 una zona turistica costiera, lunga 30 chilometri, situata sul Mar Rosso, a ovest della citt\u00e0 di Gedda, in Arabia Saudita.\nA Jeddah Corniche si trova la fontana Re Fahd, il pi\u00f9 alto getto d'acqua del mondo.\nQui \u00e8 stato allestito dall'architetto Hermann Tilke il Jeddah Corniche Circuit, circuito cittadino non permanente di Formula 1, che ha ospitato il Gran Premio d'Arabia Saudita per la stagione e la ospiter\u00e0 di nuovo per la stagione 2022."}
{"id": "1055409", "revid": "125650042", "url": "https://it.wikipedia.org/wiki?curid=1055409", "title": "Hunter - Ritorno alla giustizia", "text": "Hunter - Ritorno alla giustizia (\"Hunter: Return to Justice\") \u00e8 un film per la televisione del 2002, diretto da\nBradford May.\nTrama.\nCostretto a lasciare la polizia di Los Angeles dopo un'indagine finita male, il sergente Rick Hunter si trasferisce a San Diego, dove rincontra la sua compagna di un tempo Dee Dee McCall. Quando scopre che il promesso sposo di Dee Dee, candidato sindaco alla citt\u00e0, \u00e8 un'ex spia del Kgb e si trova al centro di un'operazione di spionaggio, Hunter decide di rientrare in azione insieme alla sua collega di un tempo."}
{"id": "1055411", "revid": "547992", "url": "https://it.wikipedia.org/wiki?curid=1055411", "title": "Gabriella Montez", "text": "Gabriella Montez \u00e8 un personaggio della saga dei film di \"High School Musical\", interpretato da Vanessa Hudgens.\nIl personaggio.\n\u00c8 una ragazza timida, bella e intelligente. Ha una relazione con Troy Bolton ed \u00e8 conosciuta come \"il genio\" nelle sue vecchie scuole. \u00c8 inoltre socia del club accademico del liceo che frequenta durante la serie.\nCol passare dell'estate, inizia a capire che Troy \u00e8 diventato una persona plagiabile, ma inizialmente sorvola questo comportamento tirando fuori il meglio del suo carattere, anche se alla fine decide di finire la loro relazione, sempre a malincuore. Alla fine del secondo film, comunque, Troy e Gabriella tornano insieme.\nLa sua migliore amica \u00e8 Taylor McKessie. \u00c8 anche amica di Kelsi Nielsen e Martha Cox. Nonostante le sue buone maniere, \u00e8 odiata dalla compagna Sharpay Evans, rivale in amore, che cerca in ogni modo di conquistare Troy.\nNel terzo film il personaggio \u00e8 molto sensibile e si pone molte domande su come sar\u00e0 il college lontano dai suoi amici e dal suo ragazzo. Alla fine Troy e Gabriella riescono a trovare un compromesso per stare vicini. In questo film Gabriella diventa amica anche di Sharpay, che riesce ad addolcirsi un po' di pi\u00f9 grazie ad una sua esperienza recente.\nNel 2006, per la sua interpretazione di Gabriella, la Hudgens ha vinto il Teen Choice Award insieme a Zac Efron."}
{"id": "1055413", "revid": "287204", "url": "https://it.wikipedia.org/wiki?curid=1055413", "title": "Saint-\u00c9lie", "text": "Saint-\u00c9lie \u00e8 un comune francese situato nella Guyana francese, al di fuori di vie di comunicazione: lo si pu\u00f2 raggiungere o in elicottero o in piroga."}
{"id": "1055418", "revid": "287204", "url": "https://it.wikipedia.org/wiki?curid=1055418", "title": "Saint-Elie", "text": ""}
{"id": "1055421", "revid": "486946", "url": "https://it.wikipedia.org/wiki?curid=1055421", "title": "Stadio comunale Vincenzo Mazzella", "text": ""}
{"id": "1055422", "revid": "486946", "url": "https://it.wikipedia.org/wiki?curid=1055422", "title": "Stadio vincenzo mazzella", "text": ""}
{"id": "1055425", "revid": "293377", "url": "https://it.wikipedia.org/wiki?curid=1055425", "title": "Fritz Walter", "text": "Tra i pi\u00f9 popolari sportivi del suo paese, disput\u00f2 61 partite nella nazionale della con 33 gol segnati, vincendo il in Svizzera.\nBiografia.\nFiglio di un inserviente del , Walter inizi\u00f2 a giocare a calcio molto presto. All'et\u00e0 di otto anni entr\u00f2 nelle giovanili del Kaiserslautern e debutt\u00f2 in prima squadra a 17 anni, rimanendoci fino alla fine della sua carriera.\nDi ruolo centravanti, Walter debutt\u00f2 in nazionale nel 1940 sotto la guida del commissario tecnico Sepp Herberger, e segn\u00f2 subito una tripletta contro la . Walter fu chiamato alle armi nel 1942. Nel 1943, assieme ad altri calciatori professionisti tedeschi finiti sotto alle armi, fu trasferito nel JG 50, il cui comandante, Hermann Graf, era un appassionato di calcio ed un discreto portiere. Walter e gli altri giocatori formarono cos\u00ec la squadra del reparto, i \"Die roten J\u00e4ger\" (\"I combattenti rossi\"). L'esperienza bellica segn\u00f2 profondamente Walter, che per tutta la vita non riusc\u00ec a superare la paura di volare che matur\u00f2 in quegli anni, tanto da rifiutare i voli in occasione delle trasferte.\nAl termine del conflitto Walter si trov\u00f2 incarcerato in un campo per prigionieri di guerra. Quando l'Armata Rossa occup\u00f2 la parte est dell'Europa, port\u00f2 i prigionieri politici tedeschi nei gulag dove la speranza di vita era di circa cinque anni. Walter si salv\u00f2 solamente perch\u00e9 una guardia era appassionata al calcio e durante una partita tra prigionieri e guardie, si ricord\u00f3 di aver gi\u00e0 visto Walter, considerato da lui un fenomeno, giocare nella sua squadra alla stadio e per questo disse ai russi che non era tedesco, ma austriaco, salvandogli la vita. Alla fine della guerra, Walter torn\u00f2 a giocare nel Kaiserslautern, conducendolo alla vittoria di due campionati tedeschi nel 1951 e 1953. Torn\u00f2 in nazionale nel 1951 e venne nominato capitano.\nFu il capitano della nazionale della Germania Ovest che vinse il suo primo mondiale nel 1954, a spese dell'. Il fratello di Fritz, Ottmar, deceduto nel 2013, gioc\u00f2 con lui nella nazionale vincitrice del titolo. Nel 1956, dopo la rivoluzione ungherese repressa dall'Armata Rossa, cominci\u00f2 la diaspora della nazionale, e per due anni Fritz Walter si occup\u00f2 del finanziamento della squadra per le partite, venendo infine pagato per aver salvato la squadra. Walter gioc\u00f2 la sua ultima partita in nazionale nella semifinale dei mondiali del 1958 contro la (che disput\u00f2 in condizioni fisiche non buone essendo stato vittima di un infortunio) e si ritir\u00f2 dal calcio nel 1959. Rifiutato il ruolo di commissario tecnico della nazionale tedesca, divenne un uomo d'affari.In Germania \u00e8 risaputo che Walter giocava meglio se le condizioni atmosferiche erano pessime, cos\u00ec fu coniata la locuzione \"tempo di Fritz Walter\" per indicare le avverse condizioni atmosferiche ed in particolar modo la pioggia.\nNel novembre 2003, per celebrare il cinquantesimo anniversario della UEFA, la federazione tedesca lo vot\u00f2 miglior giocatore degli ultimi cinquant'anni (dal 1954 al 2003), \"forzando\" la verit\u00e0 storica del calcio tedesco, in quanto non vi \u00e8 classifica del genere che non veda ai primi due posti Franz Beckenbauer e Gerd M\u00fcller. Si volle, per\u00f2, fare un omaggio a un celebre calciatore tedesco che crebbe in una squadra relativamente mediocre. In tal senso bisogna anche aggiungere che taluni osservatori, non solo sportivi, hanno visto in questo atto una sorta di segnale da parte del calcio tedesco, con cui chiudere la decennale polemica sulla vittoria nella finale del Mondiale del 1954 (in Svizzera, contro la magnifica Ungheria, per 3-2, dopo essere stata sconfitta nel girone eliminatorio per 3-8), da sempre e da tutti vista con sospetto, perch\u00e9 in odore di doping. Doping avvalorato, ma mai provato, dalla prematura scomparsa di alcuni giocatori tedeschi che disputarono quella finale.\nFritz Walter spir\u00f2 nel 2002 all'et\u00e0 di 81 anni. Il suo sogno era vedere la Coppa del Mondo 2006 nella \"sua\" citt\u00e0 Kaiserslautern, ma non pot\u00e9 a causa della morte. Nel quarto anniversario della sua scomparsa, il 17 giugno 2006, gli Stati Uniti giocarono contro l'Italia a Kaiserslautern e fu osservato un minuto di silenzio in sua memoria.\nWalter oggi riposa nel cimitero principale di Kaiserslautern. A lui \u00e8 dedicato dal 1985 il principale impianto sportivo della citt\u00e0, che porta ancora oggi il suo nome.\nVita privata.\nIn tenera et\u00e0 contrasse la malaria e a causa di questa ragione egli non sopportava stare al sole.\nLa moglie di Fritz Walter si chiamava Italia Bortoluzzi ed era italiana, originaria di Belluno."}
{"id": "1055426", "revid": "114889423", "url": "https://it.wikipedia.org/wiki?curid=1055426", "title": "Hunter - Ritorno in polizia", "text": "Hunter - Ritorno in polizia \u00e8 un film per la televisione del 2003, diretto dal regista Jefferson Kibbee. Terzo film TV ispirato alla famosa serie tv \"Hunter\".\nTrama.\nSan Diego, California. Randall Skaggs esce di prigione in libert\u00e0 vigilata e vuole vendicarsi di Hunter, che lo aveva fatto arrestare. Intanto al detective e alla collega McCall viene affidato uno strano caso: sembra che delle carcerate siano responsabili di alcune rapine."}
{"id": "1055437", "revid": "253269", "url": "https://it.wikipedia.org/wiki?curid=1055437", "title": "Charles Hallahan", "text": "Biografia.\nLaureatosi nel 1972 alla \"Temple University\" con un Masters degree in Fine Arts, dopo aver recitato a lungo nei teatri della sua citt\u00e0, si trasfer\u00ec a Los Angeles per recitare al cinema e alla televisione. \u00c8 diventato famoso in tutto il mondo per il ruolo di Vance Norris nel film \"La cosa\" (1982) e per il ruolo del capitano Charles Devane nella serie tv \"Hunter\".\nSi \u00e8 sposato due volte: prima dal 1970 al 1974 con Elizabeth Widmann e dal 1983 fino alla morte con Barbara Grysboski, dalla quale ha avuto due figli: Seamus e Liam. Charles Hallahan ha continuato a recitare in serie tv e film fino alla morte, avvenuta il 25 novembre 1997 a Los Angeles a 54 anni per un infarto. \u00c8 sepolto a Cobh Harbour, nel sud dell'Irlanda."}
{"id": "1055440", "revid": "121128780", "url": "https://it.wikipedia.org/wiki?curid=1055440", "title": "Erich Ribbeck", "text": "Carriera.\nAllenatore.\nInsieme a Friedhelm Funkel \u00e8 l'allenatore che pi\u00f9 a lungo ha seduto sulla panchina dell'Eintracht Francoforte (cinque anni, dal 1968 al 1973).\nDa allenatore ha vinto con il Bayer Leverkusen la Coppa UEFA 1987-1988 sconfiggendo ai rigori l'Espanyol."}
{"id": "1055445", "revid": "33751", "url": "https://it.wikipedia.org/wiki?curid=1055445", "title": "Jupp Derwall", "text": "Derwall allen\u00f2 la nazionale di calcio della Germania Ovest dal 1978 al 1984, vincendo il campionato europeo del 1980 e raggiungendo la finale del campionato mondiale del 1982.\nCarriera.\nGiocatore.\nClub.\nCome calciatore, Derwall gioc\u00f2 per il Cloppenburg (1949), il Rhenania W\u00fcrselen, l'Alemannia Aachen ed il Fortuna D\u00fcsseldorf. Con l'Alemannia raggiunse nel 1953 la finale della coppa di Germania, persa poi contro il Rot-Weiss Essen per 2-1; fu suo l'unico gol dei gialloneri.\nNazionale.\nNel 1954 gioc\u00f2 due partite con la maglia della Nazionale, dopo che questa aveva vinto il Mondiale in Svizzera. Nella prima partita vest\u00ec la maglia numero 10, precedentemente indossata da Fritz Walter.\nAllenatore.\nClub.\nLa sua carriera da allenatore inizi\u00f2 nel 1959 col Bienne, in Svizzera, dopo aver frequentato la scuola per gli allenatori a Magglingen. Nella stagione 1959-1960 port\u00f2 la squadra al secondo posto in campionato, ad un passo dal titolo e, un anno pi\u00f9 tardi, raggiunse la finale di Coppa Svizzera, poi persa contro il La Chaux-de-Fonds. Nella stagione 1961-1962 pass\u00f2 allo Sciaffusa, ma nello stesso anno torn\u00f2 in Germania, nella sua ex-squadra, il Fortuna D\u00fcsseldorf.\nDurante le Olimpiadi del 1972 allen\u00f2 la Nazionale ospitante, con giocatori come Ottmar Hitzfeld e Uli Hoene\u00df, futuro campione del mondo nel 1974. L'esperienza non fu fortunata, in quanto la squadra perse contro l'Ungheria e contro i \"cugini\" dell'Est.\nNazionale.\nDopo il campionato mondiale del 1978, Derwall assunse la guida della nazionale maggiore della Germania Ovest, sostituendo Helmut Sch\u00f6n, per il quale aveva lavorato come assistente. Sch\u00f6n aveva, gi\u00e0 prima del mondiale, dichiarato che avrebbe lasciato la panchina della Germania Ovest. Nel primo periodo alla guida della compagine tedesca, Derwall registr\u00f2 un record, quello del maggior numero di partite giocate senza una sconfitta (23), oltre al record del maggior numero di vittorie consecutive (12).\nI maggiori successi di Derwall come commissario tecnico della nazionale tedesca sono stati la vittoria del campionato europeo di calcio 1980, disputatosi in Italia, e il secondo posto al Campionato mondiale di calcio 1982, la cui fase finale si tenne in Spagna.\nFu inoltre colui che scelse i giocatori della selezione europea nella gara contro la nazionale italiana disputata il 25 febbraio 1981 a Roma, organizzata per raccogliere fondi per le vittime del terremoto dell'Irpinia del 1980 (gara che si concluse con la vittoria per 3-0 della selezione europea).\nLa morte.\nDa tempo malato per patologie cardiache, mor\u00ec colto da infarto il 26 giugno 2007."}
{"id": "1055449", "revid": "124123", "url": "https://it.wikipedia.org/wiki?curid=1055449", "title": "Antonio Angelo Del Sambro", "text": "Il suo nome di battaglia fu \"'u Zambr\" (\"lo Zambro\")\nNacque da famiglia contadina, da Michelarcangelo e Maria Michela Palma. Dopo aver lavorato nei campi in stato di miseria, fu arruolato nell'esercito borbonico per il servizio di leva, ma disert\u00f2 e ader\u00ec al brigantaggio. Partecip\u00f2 alle pi\u00f9 importanti azioni brigantesche avvenute in territorio foggiano: l'invasione di Poggio Imperiale la rivolta di Vieste, la scorreria di Ischitella, aspri combattimenti sostenuti con i lancieri a San Marco in Lamis, a Rignano Garganico e presso la masseria Petrulli, nel territorio di Torremaggiore, dove furono massacrati ventuno militari.\nSi spos\u00f2 con Maria Rachele Tantaro e fu padre di Michele Arcangelo, Carolina, Maria Arcangela e Maria Michela.\nIl 28 giugno 1862 fu catturato dai soldati italiani e il giorno dopo viene giustiziato nel suo paese natale, in localit\u00e0 \"Noce del Passo\", alla presenza di centinaia di persone."}
{"id": "1055450", "revid": "36426", "url": "https://it.wikipedia.org/wiki?curid=1055450", "title": "Porta del Carmine", "text": "La Porta del Carmine (detta anticamente \"Portanova\" poi detta anche \"porta del Mercato\") era un'antica porta della citt\u00e0 di Napoli, edificata nel 1484 e demolita nel 1862 (altre fonti parlano del 1864).\nDa non confondere con il vado del Carmine, ancora oggi presente in via Marina, la porta sorgeva presso piazza Guglielmo Pepe all'inizio di via del Carmine.\nStoria e descrizione.\nPortanova.\nNotizie certe su una \"porta nova\" si trovano dall'alto Medioevo, quando le mura sudorientali arrivavano fino all'attuale via Duomo e piazza Mercato non era ancora inclusa nel circuito difensivo.\nAl tempo dei greci c'era una porta meridionale che per via della posizione vicina al litorale di allora fu definita \"porta di mare\". In seguito all'ampliamento delle mura la porta fu spostata e si disse \"porta nova\".\nSecondo le ricostruzioni di Bartolommeo Capasso e la descrizione delle mura di Ludovico de la Ville Sur-Yllon in Napoli nobilissima riguardo alle mura altomedievali, la nuova porta sorgeva presso il monastero di Sant'Arcangelo degli Armieri (non pi\u00f9 in attivit\u00e0 ai tempi del Risanamento quando le ultime tracce dell'antico complesso, cio\u00e8 la chiesa, furono abbattute) e per questo detta anche \"porta dei monaci\". La porta, posta in direzione ovest-est, era nei pressi del sedile di Portanova, il cui nome deriva proprio da questo accesso alla citt\u00e0.\nLa porta sub\u00ec uno spostamento verso est sotto Carlo d'Angi\u00f2; essa era collocata allo sbocco della zona detta \"lavinaio\" (cos\u00ec chiamata per la massa d'acqua che normalmente invadeva la strada), nei pressi del \"campo del moricino\", sede del mercato sin dall'et\u00e0 angioina. Si trovano per questa nuova porta vari nomi: l'antico \"porta nova\", \"porta del mercato\" oppure \"porta del moricino\" (toponimi spiegabili perch\u00e9 sorgeva presso il campo del moricino divenuto nuova sede del mercato).\nLa nuova locazione.\nUn ulteriore spostamento verso est avvenne in epoca aragonese, quando la nuova porta fu fatta erigere nel 1484, anno in cui si diede il via alla costruzione delle nuove mura aragonesi per volere di Don Ferrante. La porta, sorta presso la chiesa del Carmine, ebbe un nuovo nome: porta del Carmine, con cui la si indicher\u00e0 fino alla sua demolizione.\nLe decorazioni fatte apporre sulla costruzione (stemmi aragonesi con bassorilievo in marmo raffigurante un guerriero a cavallo), rimandava ad altre due porte napoletane, la Porta Nolana e la Porta Capuana.\nUn'iscrizione originaria in ricordo del \"Duca di Calabria\" venne sostituita con una che ricordava il ritorno a Napoli di Ferdinando II (detto \"Ferrandino\"), passato vittorioso, proprio attraverso la porta il 7 luglio 1495.\nL'epigrafe cos\u00ec recitava:\nVi erano due torri che cingevano il fornice, chiamate \"Fedelissima\" e \"Vittoria\" e quella destra fu annessa alla struttura del Forte del Carmine. Un affresco di Mattia Preti ornava la porta, con raffigurazione della peste (definita la pi\u00f9 cruenta e terrificante tra quelle eseguite dall'artista sulle porte cittadine) e la \"Vergine con i santi\" e la \"Gloria degli angeli\".\nIl bassorilievo \u00e8 oggi conservato al Museo di San Martino, cos\u00ec come pure l'epigrafe collocata sul lato posteriore della costruzione su cui era scritto:\nTale epigrafe era dedicata a San Gaetano Thiene, ivi posta nel 1658 per l'intercessione contro l'epidemia di peste di due anni prima. Al di sopra di essa nel contempo fu applicato il busto che lo raffigurava. Entrambi erano visibili sul lato posteriore della porta, verso la piazza del Carmine."}
{"id": "1055452", "revid": "200568", "url": "https://it.wikipedia.org/wiki?curid=1055452", "title": "Bile\u0107a", "text": "Bile\u0107a (in serbo \u0411\u0438\u043b\u0435\u045b\u0430) \u00e8 un comune della Repubblica Serba di Bosnia ed Erzegovina con 11.536 abitanti al censimento 2013.\nNei pressi della citt\u00e0 \u00e8 stato trovato un giacimento di fossili, che ha portato alla scoperta di varie specie, tra cui il \"Pachyophis woodwardi\", un serpente estinto.\nLocalit\u00e0.\nLa municipalit\u00e0 di Bile\u0107a \u00e8 composta dalle seguenti 61 localit\u00e0:"}
{"id": "1055455", "revid": "78273", "url": "https://it.wikipedia.org/wiki?curid=1055455", "title": "Mondiali di calcio 1966", "text": ""}
{"id": "1055459", "revid": "33751", "url": "https://it.wikipedia.org/wiki?curid=1055459", "title": "AC Oulu", "text": "L'AC Oulu \u00e8 una societ\u00e0 calcistica finlandese con sede nella citt\u00e0 di Oulu. Nella stagione 2016 partecipa alla Veikkausliiga, la massima divisione del campionato di calcio finlandese.\nStoria.\nL'AC Oulu fu fondato nell'autunno 2002 dalla fusione di quattro squadre di Oulu: l'OLS, l'OPS, l'OTP e il Tervarit. Il nome fu deciso a seguito di un sondaggio tra i tifosi. L'AC Oulu fu iscritto alla Ykk\u00f6nen per la stagione 2003, conclusa all'ottavo posto. Nella stagione 2006 concluse il campionato di Ykk\u00f6nen al secondo posto alle spalle del Viikingit, conquistando la promozione in Veikkausliiga per la prima volta e riportando la citt\u00e0 di Oulu in massima serie dodici anni dopo la retrocessione dell'FC Oulu. Nonostante un buon inizio, la prima stagione in Veikkausliiga si concluse con il quattordicesimo e ultimo posto in classifica e con la conseguente retrocessione diretta in Ykk\u00f6nen. Due anni dopo nel 2009 l'AC Oulu vinse il campionato di Ykk\u00f6nen, ritornando in Veikkausliiga. Anche l'andamento nella seconda stagione in Veikkausliiga fu altalenante, ma l'AC Oulu riusc\u00ec a salvarsi, concludendo all'undicesimo posto con 30 punti conquistati in 26 partite. Nel febbraio 2011 la federazione finlandese neg\u00f2 all'AC Oulu la licenza di partecipazione alla Veikkausliiga per la stagione 2011 sulla base di criteri economici. Di conseguenza, l'AC Oulu si iscrisse alla Ykk\u00f6nen. Nel 2014 l'AC Oulu and\u00f2 vicino al ritorno in massima serie: concluse il campionato a pari punti con l'Ilves, che, avendo una miglior differenza reti, venne classificato al terzo posto e successivamente ripescato in Veikkausliiga.\nStadio.\nL'AC Oulu gioca le partite casalinghe nello stadio Castr\u00e9n, che ha una capacit\u00e0 di posti, dei quali a sedere."}
{"id": "1055465", "revid": "2196166", "url": "https://it.wikipedia.org/wiki?curid=1055465", "title": "Castelchiaro", "text": "Castelchiaro (o Castel Chiaro o ancora, dal nome tedesco, Leuchtenburg) \u00e8 un castello in rovina sulla cima di un colle del Monte di Mezzo, sopra il lago di Caldaro, in provincia di Bolzano. Oltre che dal lago, il castello \u00e8 ben visibile anche dalla Bassa Atesina, fra Ora e Bronzolo.\nStoria.\nLa costruzione del castello come lo si vede ora risale verosimilmente a prima del 1200, tuttavia \u00e8 altrettanto probabile che le radici siano molto pi\u00f9 antiche. Il Monte di Mezzo (\"Mitterberg\"), infatti, \u00e8 caratterizzato da tracce di fortificazione retiche modificate poi nel periodo romano. Sul sentiero che porta dalla strada alle rovine, inoltre, si costeggia un muro di difesa preistorico.\nCaratteristica di quel che rimane del palazzo sono le tracce della quadrettatura grigia e bianca con cui era dipinto esternamente. Sono visibili anche alcune tracce dell'affrescatura interna.\nNel XIV secolo fu propriet\u00e0 dei signori di Rottenburg; era un loro possedimento quando, nel 1339 fu espugnato insieme al vicino castel Varco dal vescovo di Trento.\nPass\u00f2 poi di mano numerose volte, finch\u00e9 fu abbandonato attorno al 1610. Nel XX secolo fu acquistato dal comune di Caldaro sulla strada del vino.\nLa leggenda del lago.\nAl castello \u00e8 legata una delle leggende sulla nascita del lago di Caldaro. Il signore del castello - i cui possedimenti si estendevano in tutta la conca, che allora non era coperta dalle acque - era molto ricco, ma molto avaro. Buss\u00f2 un giorno alla sua porta un bambino orfano, che chiedeva di che sostentarsi; il bimbo fu cacciato in malo modo e si allontan\u00f2 in lacrime. Il cielo si oscur\u00f2 e si scaten\u00f2 una tempesta di enormi proporzioni. Gli abitanti fuggirono verso l'alto, temendo un secondo diluvio universale. Dopo tre giorni, torn\u00f2 il sole, ed al posto dei vigneti dell'avaro signore c'era un lago, cos\u00ec profondo da aver superato anche il campanile del paese. Ancora oggi, durante i temporali, secondo la leggenda si possono sentire le campane che rintoccano."}
{"id": "1055466", "revid": "16758", "url": "https://it.wikipedia.org/wiki?curid=1055466", "title": "Castel Chiaro", "text": ""}
{"id": "1055468", "revid": "16758", "url": "https://it.wikipedia.org/wiki?curid=1055468", "title": "Castel Leuchtenburg", "text": ""}
{"id": "1055469", "revid": "124198801", "url": "https://it.wikipedia.org/wiki?curid=1055469", "title": "Wolfgang Weber", "text": "Carriera.\nWeber milit\u00f2 nel dal 1963 al 1978 e gioc\u00f2 53 partite in nazionale raggiungendo la finale dei mondiali 1966 persa poi ai supplementari 4-2 contro l'. Gioc\u00f2 la sua ultima partita in nazionale nel 1974.\n\u00c8 ricordato anche per aver segnato il gol del pareggio della nazionale tedesca in zona Cesarini proprio nella finale del ."}
{"id": "1055472", "revid": "105184023", "url": "https://it.wikipedia.org/wiki?curid=1055472", "title": "Sclerotomo", "text": "Lo sclerotomo \u00e8 un particolare tipo di foglietto embrionale dal quale origina lo scheletro assile.\nEmbriologia.\nLo sclerotomo prende forma a partire da una porzione ventro-mediale dei mesomeri (o somiti) che evolve in mesenchima (detto mesenchima scheletogeno) e successivamente in tessuto osseo dello scheletro assile e in connettivo a esso associato (cartilagini e legamenti).\nAlcune cellule mesenchimali vengono anche destinate ad altre parti del corpo.\nSono detti sclerotomi anche le regioni ossee innervate da una stessa radice spinale."}
{"id": "1055486", "revid": "1684799", "url": "https://it.wikipedia.org/wiki?curid=1055486", "title": "Henri Schwery", "text": "Biografia.\nHenri Schwery \u00e8 nato il 14 giugno 1932 nel \"quartier de la Z\u00e9neill\u00e8re\" a Saint-L\u00e9onard, Canton Vallese e diocesi di Sion, nella parte meridionale della Confederazione Svizzera.\nMinistero sacerdotale.\nHa ricevuto l'ordinazione sacerdotale il 7 luglio 1957, presso la chiesa parrocchiale della cittadina natale, per imposizione delle mani di Fran\u00e7ois-Nestor Adam, C.R.B., vescovo di Sion; si \u00e8 incardinato, venticinquenne, come presbitero della medesima diocesi.\nAl momento dell'ordinazione ancora studiava matematica e fisica quantistica all'Universit\u00e0 di Friburgo. Ha poi esercitato vari servizi, come cappellano militare, cappellano dell'Azione cattolica giovanile, professore al collegio di Sion, poi direttore del seminario minore e infine rettore del collegio di Sion fino alla promozione all'episcopato.\nMinistero episcopale.\nIl 22 luglio 1977 papa Paolo VI lo ha nominato, quarantacinquenne, vescovo di Sion; \u00e8 succeduto al settantaquattrenne Fran\u00e7ois-Nestor Adam, dimissionario per raggiunti limiti d'et\u00e0 dopo aver guidato la sede per ben venticinque anni. Ha ricevuto la consacrazione episcopale il 17 settembre seguente, presso la Cattedrale di Nostra Signora a Sion, per imposizione delle mani di monsignor Adam, suo predecessore e che gi\u00e0 lo aveva ordinato sacerdote, assistito dai co-consacranti Pierre Mamie, vescovo di Losanna, Ginevra e Friburgo, ed Otmar M\u00e4der, vescovo di San Gallo; ha preso possesso della diocesi durante la stessa cerimonia. Come suo motto episcopale il neo vescovo Schwery ha scelto \"Spiritus Domini gaudium et spes\", che tradotto vuol dire \"Lo spirito del Signore \u00e8 gioia e speranza\".\nNel 1983 \u00e8 stato eletto presidente della Conferenza dei Vescovi Svizzeri, succedendo ad Otmar M\u00e4der; ha ricoperto tale incarico per un quinquennio, venendo poi sostituito nel 1988 da Joseph Candolfi, vescovo titolare di Frigento ed ausiliare di Basilea.\n\u00c8 stato in prima linea durante lo scisma di Marcel Lefebvre per evitare le ordinazioni dei vescovi che portarono poi alla scomunica dei membri della Fraternit\u00e0 sacerdotale San Pio X. Il suo episcopato a Sion \u00e8 stato segnato anche dal viaggio apostolico in Svizzera di papa Giovanni Paolo II dal 12 al 17 giugno 1984 nonch\u00e9 dall'introduzione del diaconato permanente e dalla creazione di un seminario diocesano nel 1986.\nCardinalato.\nIl 29 maggio 1991, al termine dell'Udienza generale, papa Giovanni Paolo II ha annunciato la sua creazione a cardinale nel concistoro del 28 giugno seguente. Cinquantanovenne, \u00e8 stato il terzo vescovo di Sion a ricevere la porpora cardinalizia dopo Guillaume-Hugues d'Estaing e Matth\u00e4us Schiner; inoltre, la Svizzera non era rappresentata all'interno del Collegio cardinalizio dal 15 aprile 1975, giorno della morte di Charles Journet. Durante la cerimonia gli sono stati conferiti la berretta, l'anello ed il titolo cardinalizio dei Santi Protomartiri a Via Aurelia Antica; vacante dal 14 giugno 1989, giorno della morte del cardinale congolese Joseph-Albert Malula, arcivescovo metropolita di Kinshasa.\nL'insolita nomina a cardinale per l'ordinario della diocesi di Sion sarebbe dovuta a profonde divisioni interne all'episcopato svizzero. Creare cardinale Schwery avrebbe significato conferirgli una posizione preminente sugli altri vescovi della sua nazione.\nIl 1\u00ba aprile 1995 papa Giovanni Paolo II ha accettato la sua rinuncia dal governo pastorale della diocesi di Sion per motivi di salute, ai sensi del can. 401 \u00a7 2 del Codice di diritto canonico, divenendone vescovo emerito all'et\u00e0 di soli sessantadue anni; gli \u00e8 succeduto il cinquantaduenne Norbert Brunner. Pare che la decisione sia motivata anche dai medesimi attriti che ne avevano accompagnato la nomina a cardinale. Egli \u00e8 stato membro di diversi dicasteri della Curia romana, come la Congregazione delle cause dei santi e il Pontificio consiglio delle comunicazioni sociali; \u00e8 stato anche gran priore dell'Ordine equestre del Santo Sepolcro di Gerusalemme in Svizzera.\nDopo la morte di papa Giovanni Paolo II, ha preso parte al conclave del 2005, che si \u00e8 concluso con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI.\nIl 14 giugno 2012, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970; per questo motivo non ha potuto partecipare al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\n\u00c8 morto il 7 gennaio 2021 presso la Casa di cura \"Le Carillon\" nella nativa Saint-L\u00e9onard, all'et\u00e0 di ottantotto anni, dove aveva a lungo continuato a prestare servizi parrocchiali come semplice cappellano. In seguito ai funerali, celebrati dal suo secondo successore Jean-Marie Lovey, C.R.B., l'11 gennaio alle 10:30 nella Cattedrale di Nostra Signora di Sion, \u00e8 stato sepolto per sue volont\u00e0 nel piccolo cimitero adiacente alla parrocchia di Saint-L\u00e9onard.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1055492", "revid": "110157", "url": "https://it.wikipedia.org/wiki?curid=1055492", "title": "Lomnice nad Lu\u017enic\u00ed", "text": "Lomnice nad Lu\u017enic\u00ed \u00e8 una citt\u00e0 della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1055497", "revid": "599013", "url": "https://it.wikipedia.org/wiki?curid=1055497", "title": "Karlheinz F\u00f6rster", "text": "Biografia.\nFratello minore di Bernd F\u00f6rster, Karlheinz gioc\u00f2 nella nazionale tedesca raggiungendo la finale dei mondiali nel 1982 e nel 1986 perdendole entrambe. Gioc\u00f2 272 partite di Bundesliga nello segnando 17 gol.\nNell'estate 1986 fu acquistato dall'Olympique Marseille che pag\u00f2 al 3,5 milioni di marchi tedeschi per avere l'allora ventottenne difensore. Termin\u00f2 di giocare nel 1990 sempre con l'Olympique."}
{"id": "1055498", "revid": "110157", "url": "https://it.wikipedia.org/wiki?curid=1055498", "title": "Hotline (album)", "text": "Hotline \u00e8 il settimo album dei The J. Geils Band, uscito nel 1975."}
{"id": "1055499", "revid": "1305772", "url": "https://it.wikipedia.org/wiki?curid=1055499", "title": "Karda\u0161ova \u0158e\u010dice", "text": "Karda\u0161ova \u0158e\u010dice (in tedesco \"Kardasch Retschitz\") \u00e8 una citt\u00e0 della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1055501", "revid": "322321", "url": "https://it.wikipedia.org/wiki?curid=1055501", "title": "James Francis Stafford", "text": "Biografia.\nNominato vescovo ausiliare di Baltimora l'11 gennaio 1976 da papa Paolo VI, ha ricevuto la consacrazione episcopale il 29 febbraio dello stesso anno.\nNel 1982 \u00e8 stato nominato vescovo di Memphis e il 3 giugno 1986 promosso arcivescovo di Denver.\n\u00c8 stato presidente del Pontificio consiglio per i laici dal 20 agosto 1996 e ha nel contempo rinunciato all'arcidiocesi di Denver.\nPapa Giovanni Paolo II lo ha innalzato alla dignit\u00e0 cardinalizia nel concistoro del 21 febbraio 1998 assegnandogli la diaconia di Ges\u00f9 Buon Pastore alla Montagnola.\n\u00c8 stato penitenziere maggiore dal 4 ottobre 2003 al 2 giugno 2009, giorno in cui papa Benedetto XVI ha accolta la sua rinuncia per raggiunti limiti d'et\u00e0 nominando in pari tempo come nuovo penitenziere maggiore l'arcivescovo Fortunato Baldelli.\nIl 1\u00ba marzo 2008 papa Benedetto XVI lo ha elevato al rango di cardinale presbitero assegnandogli il titolo di San Pietro in Montorio.\nDal 26 luglio 2012, giorno del suo ottantesimo compleanno, non \u00e8 pi\u00f9 elettore in un futuro conclave.\nGenealogia episcopale.\nLa genealogia episcopale \u00e8:"}
{"id": "1055502", "revid": "1437331", "url": "https://it.wikipedia.org/wiki?curid=1055502", "title": "Saccone", "text": "Un saccone o big\u00a0bag o meglio un FIBC (acronimo di \"Flexible Intermediate Bulk Container\") \u00e8 un contenitore flessibile di misure standard utilizzato per trasportare e immagazzinare grandi quantit\u00e0 di prodotti solidi sfusi come ad esempio fertilizzanti o plastica in granuli, ma anche fanghi e prodotti in pasta.\nStoria.\nNon c'\u00e8 accordo su dove fu impiegato la prima volta, ma \u00e8 certo che qualcosa di simile fosse gi\u00e0 impiegato negli anni 1940. Questi precursori dei moderni sacconi erano realizzati in PVC spalmato di gomma e generalmente impiegati per il trasporto del nerofumo, un prodotto utilizzato come agente rinforzante nella produzione di alcuni tipi di gomma.\nNegli anni 1960 lo sviluppo del polipropilene, unito a nuove tecnologie tessili ha portato alla costruzione dei \"big\u00a0bag\" come li conosciamo oggi e fu rapidamente adottato dall'industria per immagazzinare e trasportare i prodotti sfusi in polvere o granuli.\nFu durante la crisi petrolifera degli anni 1970 che si rivel\u00f2 il suo potenziale permettendo il trasporto di enormi quantit\u00e0 di cemento in Medio Oriente attraverso l'Europa per soddisfare la domanda dovuta alla rapida espansione dei paesi produttori di petrolio. All'apice del consumo si spedivano settimanalmente pi\u00f9 di 50.000 tonnellate di cemento per sostenere il vasto programma edilizio.\nIl moderno sistema basato su FIBC, in aumento, interessa 250\u00a0milioni di tonnellate di merci ogni anno e permette di manipolare, movimentare e immagazzinare prodotti molto diversi, che spaziano dai cereali ai prodotti chimici sfusi alle farine per l'alimentazione animale. Con possibilit\u00e0 di volumi superiori ai 3\u00a0m\u00b3 e pesi fino a due tonnellate hanno un prezzo contenuto, sono riciclabili e l'ideale per prodotti disaggregati in granuli, polvere, pellet o fiocco.\nDescrizione.\nNormalmente \u00e8 realizzato in tessuto di rafia di polietilene o polipropilene, ma anche in juta o in tessuto non tessuto. Cucito a ogni spigolo a formare un parallelepipedo o cilindrico ricavato da tessuto tubolare misura in base 110\u00a0\u00d7\u00a0110\u00a0cm, \u00e8 alto da 100 a 200\u00a0cm e ha una portata massima di 2000\u00a0kg. Se richiesto dalle norme di sicurezza \u00e8 confezionato in materiale conduttivo per evitare che l'accumulo di cariche elettrostatiche sia fonte di innesco su materiali pulverulenti incendiabili. \nLa movimentazione avviene su pallet o agganciandolo, ai cappi di cui \u00e8 dotato, a paranchi, gru o alle forche di un muletto. Esistono versioni ad un solo punto di aggancio detti \"monopresa\", adatti ad essere movimentati da un solo operatore, oppure a quattro prese, i pi\u00f9 diffusi. Si svuota attraverso un'apposita apertura sul fondo o semplicemente tagliandolo."}
{"id": "1055505", "revid": "287204", "url": "https://it.wikipedia.org/wiki?curid=1055505", "title": "Gioiosa Guardia", "text": "Gioiosa Guardia (o Gioiosa Vecchia) \u00e8 stata una citt\u00e0 fondata da Vinciguerra d'Aragona, eletto sotto il regno di Federico III d'Aragona, situata sul monte Meliuso, in Sicilia. Attualmente sono presenti solo alcuni vecchi ruderi.\nStoria.\nLa citt\u00e0 aveva facolt\u00e0 di costruire torri e fortezze ove ritenesse necessario, per difendere il territorio dalle invasioni dei pirati. \nSanto protettore di Gioiosa Guardia \u00e8 dapprima San Giovanni Battista, poi San Nicola. Sulla sostituzione del Patrono esistono diverse leggende.\nNarra una leggenda che una grande carestia affliggeva Gioiosa Guardia. I poveri abitanti non sapevano pi\u00f9 a quale santo rivolgersi, quando un giorno videro lontano sul mare una barca a vela avvicinarsi alla spiaggia e, giuntavi, scaricare una grande quantit\u00e0 di frumento. Fuori di s\u00e9 dalla felicit\u00e0, i gioiosani scesero alla marina, offrendo le loro ricchezze in cambio del frumento. Il capitano rifiut\u00f2 ogni compenso e distribu\u00ec il grano, senza dire n\u00e9 chi fosse, n\u00e9 dove fosse diretto.\nDopo qualche anno, alcuni abitanti di Gioiosa andarono a Bari per affari. Entrati in una chiesa, in un'immagine di San Nicola riconobbero il mercante che li aveva salvati dalla carestia. Tornati al paese, raccontarono il riconoscimento: nessuno dubit\u00f2 che il capitano fosse San Nicola, che venne proclamato nuovo Patrono della citt\u00e0.\nGioiosa Guardia fu abbandonata dopo l'ennesimo terremoto del 1783. Ai piedi del monte, in una zona denominata \"ciappe di tono\" (allora di propriet\u00e0 della famiglia Giardina di Patti), fu fondata la nuova Gioiosa, chiamata Gioiosa Marea. Uno dei fondatori fu don Diego Forzano, che fece trasportare la statua del Santo Patrono (san Nicola) nella nuova Gioiosa; secondo la leggenda, convinse gli scettici smontando la loro porta di casa e portandola dove doveva sorgere la nuova abitazione.\nNella nuova Gioiosa furono costruite le stesse quattro chiese della citt\u00e0 d'origine.\nNella prima chiesa, allora chiamata Chiesa del Giardino, fu commissionata al Gagini una statua della Madonna, che oggi si trova nella Chiesa di Santa Maria delle Grazie insieme ad altre opere provenienti da Gioiosa Guardia."}
{"id": "1055507", "revid": "123713697", "url": "https://it.wikipedia.org/wiki?curid=1055507", "title": "All About Eve (gruppo musicale)", "text": "All About Eve \u00e8 un gruppo alternative rock inglese, formato nel 1984 dall'iniziativa di un altro gruppo inglese, The Mission.\nStoria degli All About Eve.\nLa prima formazione degli All About Eve era formata dalla cantante Julianne Regan, dal chitarrista Tim Bricheno e dal bassista Andy Cousin cui in un secondo tempo si \u00e8 unito il batterista Mark Price.\nLa band ha debuttato nel 1988 con l'album omonimo, al quale sono succeduti altri tre lavori discografici. Gli All About Eve si sono sciolti negli anni novanta, salvo riunirsi temporaneamente nel corso del decennio successivo, anche con il nome di Mice.\nDa segnalare che dopo lo scioglimento del gruppo, Andy Cousin \u00e8 entrato nella formazione degli stessi Mission, mentre Tim Bricheno ha fatto brevemente parte dei The Sisters of Mercy."}
{"id": "1055510", "revid": "1149807", "url": "https://it.wikipedia.org/wiki?curid=1055510", "title": "Devil Kazuya", "text": ""}
{"id": "1055513", "revid": "547034", "url": "https://it.wikipedia.org/wiki?curid=1055513", "title": "Campionato italiano 1945-1946 (pallacanestro maschile)", "text": "Il campionato italiano 1945-1946 \u00e8 stata la ventiquattresima edizione del massimo campionato italiano di pallacanestro.\nFu la prima edizione dopo la sosta forzata a causa della guerra ed il campionato non ufficiale del 1944. Il campionato nazionale era stato interrotto nell'estate 1943 a causa della spaccatura operata dalla contemporanea invasione, dal sud, degli Alleati e, dal nord, dell'esercito del Terzo Reich.\nIl secondo conflitto mondiale termin\u00f2 nel maggio 1945. In autunno la Federazione Italiana Pallacanestro riusc\u00ec ad organizzare un campionato nazionale, ma non fu possibile creare le consuete categorie (Serie A, Serie B e Serie C). Nel 1945-1946 si tenne un campionato di pallacanestro a categoria \"unica\".\nPer consentire alle squadre minori di partecipare, la federazione decise di rinunciare per la prima volta dopo diversi anni al girone unico. \nLa prima fase si svolse a livello regionale, cui seguirono semifinali di qualificazione (Nord, Centro, Sud) e concentramenti finali a livello interregionale (Nord A, Nord B, Centro-Sud), le cui vincenti furono ammesse quindi alla fase finale a 3 (l'unica a livello nazionale).\nStante il numero delle iscritte (pi\u00f9 numerose al Nord) le fasi di qualificazione furono differentemente articolate. "}
{"id": "1055514", "revid": "986213", "url": "https://it.wikipedia.org/wiki?curid=1055514", "title": "Gaudencio Rosales", "text": "Biografia.\nGaudencio Borbon Rosales \u00e8 nato il 10 agosto 1932 a Batangas, omonima provincia e diocesi di Lipa (oggi arcidiocesi), nella parte centrale dell'allora colonia statunitense delle Filippine (oggi repubblica indipendente). Figlio di Godofredo Dilay Rosales, uno dei primi medici filippini ad essersi formato negli Stati Uniti d'America per poi tornare ad esercitare a Batangas, e Remedios Mayo Borbon, casalinga e cugina di primo grado dello statista Claro Mayo Recto Jr., \u00e8 il terzo di sette figli, quattro maschi e tre femmine: Rosie, Guillermo, Gabriel, Tessie, Gilbert e Maria Gr\u00e0cia. La sua era una famiglia benestante in cui diversi membri hanno ricoperto cariche di primo piano, come i suoi nonni Juli\u00e1n Rosales, ex sindaco di Batangas, e Pablo Borbon, ex governatore della provincia di Batangas.\nFormazione e ministero sacerdotale.\nDopo aver compiuto gli studi primari e secondari, sentendo maturare una precoce vocazione al sacerdozio, dal 1947 ha frequentato il seminario minore \"San Jose\" a Quezon City per poi iscriversi nel 1951 al seminario maggiore \"San Jose\" per gli studi in filosofia e teologia; tra i suoi compagni in seminario c'erano i futuri vescovi Severino Miguel Pelayo e Benjamin de Jesus Almoneda. Al termine del settennato di formazione, ha ricevuto l'ordinazione sacerdotale il 23 marzo 1958, nella cattedrale di San Sebastiano a Lipa, per imposizione delle mani di Alejandro Ayson Olalia, vescovo di Lipa; si \u00e8 incardinato, venticinquenne, come presbitero della medesima diocesi.\nPoco dopo l'ordinazione \u00e8 stato nominato prefetto di disciplina e poi rettore del seminario minore \"St. Francis de Sales\" a Lipa, dove \u00e8 rimasto fino al 1966, quando \u00e8 divenuto direttore spirituale e docente al \"St. Francis de Sales College Seminary\" nella stessa citt\u00e0 per quattro anni.\nNel 1970 gli \u00e8 stato affidato il primo incarico pastorale come parroco della parrocchia \"St. Vincent Ferrer\" a Banaybanay e guida spirituale della \"Legio Mariae\"; il quartiere era piuttosto malfamato e diversi sacerdoti gli hanno consigliato di non rimanervi troppo a lungo perch\u00e9 la situazione non sarebbe cambiata ma, nonostante ci\u00f2, nei due anni e mezzo in cui ha servito l\u00ec si \u00e8 impegnato ad incontrare tutti i fedeli attraverso visite domiciliari. Per il suo impegno e la sua reputazione, nel 1972 \u00e8 stato trasferito a capo della parrocchia della basilica nella nativa Batangas, la pi\u00f9 grande della diocesi, dove \u00e8 rimasto fino alla promozione all'episcopato.\nMinistero episcopale.\nVescovo ausiliare di Manila.\nIl 12 agosto 1974 papa Paolo VI lo ha nominato, appena quarantaduenne, vescovo ausiliare di Manila assegnandogli contestualmente la sede titolare di Esco. Ha ricevuto la consacrazione episcopale il 28 ottobre seguente, nella basilica minore dell'Immacolata Concezione a Batangas, per imposizione delle mani di Bruno Torpigliani, arcivescovo titolare di Malliana e nunzio apostolico nelle Filippine, avendo come co-consacranti i futuri cardinali Jaime Lachica Sin, arcivescovo metropolita di Manila, e Ricardo Jamin Vidal, arcivescovo metropolita di Lipa. Come suo motto episcopale ha scelto \"Si mortuum fuerit fructum affert\", che tradotto vuol dire \"Se muore produce molto frutto\" (Giovanni 12, 24).\nCome vescovo ausiliare \u00e8 stato responsabile del distretto diocesano di Antipolo est (oggi diocesi indipendente), comprendente San Juan, Mandaluyong, e Grace Park a Caloocan nella provincia di Rizal, nonch\u00e9 direttore del santuario nazionale di Nostra Signora della Pace e del Buon Viaggio nella stessa citt\u00e0 (oggi cattedrale della diocesi di Antipolo). Inoltre ha ricoperto anche diversi incarichi a livello nazionale fino al suo trasferimento nel 1982: dal 1975 direttore delle \"Pontifical Mission Aid Societes\", dal 1977 delegato-rappresentante per l'Asia di \"Propaganda Fide\" e direttore della \"Mission Society of the Philippines\", dal 1980 rettore del seminario \"San Carlos\" a Makati.\nCoadiutore e vescovo di Malaybalay.\nIl 9 giugno 1982 papa Giovanni Paolo II lo ha nominato, quarantanovenne, vescovo coadiutore di Malaybalay, facendo in seguito il proprio ingresso in diocesi. Il vescovo Francisco Funaay Claver, S.I., primo vescovo della diocesi ed oppositore della dittatura del presidente Ferdinand Marcos, aveva fatto richiesta per la nomina di un coadiutore al fine di garantire una successione agevole.\nIl 14 settembre 1984, con l'accettazione della rinuncia del cinquantacinquenne vescovo Claver, che aveva guidato la diocesi per quindici anni, \u00e8 succeduto per coadiutoria come vescovo di Malaybalay all'et\u00e0 di cinquantadue anni. In seguito ha preso possesso della diocesi durante una cerimonia svoltasi nella cattedrale di Sant'Isidoro Lavoratore a Malaybalay. Lo stesso anno \u00e8 stato nominato anche presidente della Commissione per i seminari della Conferenza episcopale delle Filippine e visitatore apostolico dei seminari nel Paese, ruoli ricoperti fino al 1999.\nOltre alla cura pastorale dei fedeli e del clero, durante il suo ministero a Malaybalay si \u00e8 interessato anche alla questione ambientale facendosi portavoce della protesta di tre giorni contro la distruzione delle foreste nella provincia di Bukidnon. Inoltre dal 1987 al 1991 \u00e8 stato membro del consiglio permanente e rappresentante della regione di Mindanao dell'episcopato filippino, che nel 1990 lo ha eletto come proprio delegato per prendere parte alla VIII assemblea generale ordinaria del Sinodo dei vescovi, svoltasi nella Citt\u00e0 del Vaticano dal 30 settembre al 28 ottobre successivi, con tema \"La formazione dei sacerdoti nelle circostanze attuali\".\nArcivescovo metropolita di Lipa.\nIl 30 dicembre 1992 papa Giovanni Paolo II lo ha promosso, sessantenne, arcivescovo metropolita di Lipa; \u00e8 succeduto al settantenne Mariano Gaviola y Garc\u00e9s, contestualmente dimissionario per motivi di salute dopo dodici anni di governo pastorale. Ha preso possesso dell'arcidiocesi durante una cerimonia svoltasi nella cattedrale di San Sebastiano a Lipa il 18 marzo 1993. Il 29 giugno seguente, giorno della solennit\u00e0 dei Santi Pietro e Paolo, si \u00e8 recato nella basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede.\nNel 1995 \u00e8 divenuto rappresentante delle \"Southern Luzon Region\" in ambito del Consiglio permanente della Conferenza episcopale filippina, divenendo vicepresidente della medesima assemblea nel 1997 e terminando ambedue gli uffici nel 1999. Dal 19 aprile al 14 maggio 1998 ha partecipato alla I assemblea speciale per l'Asia del Sinodo dei vescovi con tema \"Ges\u00f9 Cristo il Salvatore e la sua missione di amore e servizio in Asia: \"Io sono venuto perch\u00e9 abbiano la vita e l'abbiano in abbondanza\" (Gv 10, 10)\".\nNel gennaio 2000 \u00e8 stato eletto presidente della Commissione episcopale per il clero della Conferenza dei vescovi cattolici filippini. Dal 30 settembre al 6 novembre 2001 ha preso parte anche alla X assemblea generale ordinaria del Sinodo dei vescovi con tema \"Il Vescovo: Servitore del Vangelo di Ges\u00f9 Cristo per la speranza del mondo\" e mentre era in Vaticano \u00e8 stato ricevuto in udienza assieme ad altri partecipanti il 4 e poi il 24 ottobre.\nArcivescovo metropolita di Manila.\nIl 15 settembre 2003 papa Giovanni Paolo II lo ha trasferito, settantunenne, come arcivescovo metropolita di Manila; \u00e8 succeduto al settantacinquenne cardinale Jaime Lachica Sin, contestualmente dimissionario per raggiunti limiti d'et\u00e0 dopo ben trent'anni di governo pastorale. Il 23 settembre si \u00e8 recato in Vaticano, assieme agli altri membri dell'episcopato filippino, per la visita \"ad limina apostolorum\".\nHa preso possesso dell'arcidiocesi durante una cerimonia svoltasi nella cattedrale dell'Immacolata Concezione a Manila il 21 novembre seguente. \u00c8 rimasto amministratore apostolico di Lipa fino all'installazione del suo successore Ramon Cabrera Arg\u00fcelles il 16 luglio dell'anno seguente.\nIl 28 giugno 2004 \u00e8 stato ancora ricevuto in udienza ed il 29 giugno si \u00e8 nuovamente recato nella basilica di San Pietro in Vaticano per ricevere il pallio dalle mani del pontefice, che il 13 novembre successivo lo ha nominato anche membro del Pontificio consiglio delle comunicazioni sociali.\nCardinalato.\nIl 22 febbraio 2006, al termine dell'udienza generale, papa Benedetto XVI ha annunciato la sua creazione a cardinale nel concistoro del 24 marzo seguente, il primo del suo pontificato; settantatreenne, \u00e8 stato il sesto filippino ed il terzo arcivescovo di Manila a ricevere la porpora cardinalizia nella storia della Chiesa. L'arcivescovo Rosales ha ricevuto la notizia nella cattedrale di Manila da Antonio Franco, nunzio apostolico nelle Filippine, durante una messa per il 40\u00ba anniversario del Movimento dei focolari.\nDurante la cerimonia, svoltasi sul sagrato della basilica di San Pietro in Vaticano, gli sono stati conferiti la berretta, l'anello ed il titolo presbiterale del Santissimo Nome di Maria a Via Latina, vacante dall'11 dicembre 2003, giorno della morte del cardinale etiope Paulos Tzadua, arcieparca emerito di Addis Abeba. Tre giorni dopo \u00e8 stato ricevuto in udienza assieme agli altri neo cardinali, mentre il 6 maggio \u00e8 stato nominato membro del Pontificio consiglio per il dialogo interreligioso e confermato membro del Pontificio consiglio delle comunicazioni sociali.\nIl 3 febbraio 2007 \u00e8 stato nominato membro del Consiglio di cardinali per lo studio dei problemi organizzativi ed economici della Santa Sede. Ha preso possesso della sua chiesa titolare durante una cerimonia svoltasi il 4 marzo, mentre il 9 marzo \u00e8 stato ricevuto in udienza dal pontefice.\nNel 2007 il cardinale ha offerto le sue dimissioni da capo dell'arcidiocesi ma l'8 agosto il cardinale Giovanni Battista Re, prefetto della Congregazione per i vescovi, ha comunicato alla nunziatura apostolica nelle Filippine che la Santa Sede lo invitava a continuare \"donec aliter provideatur\". Lo stesso anno, inoltre, ha invitato papa Benedetto XVI a visitare le Filippine, terza nazione per numero di cattolici al mondo; tuttavia, il Papa ha dovuto rifiutare a causa dell'agenda fitta di impegni.\nIl 17 aprile dello stesso anno, nella sede del Ministero degli Affari Esteri a Manila, ha assistito alla firma di un accordo in 6 articoli che regola la cooperazione tra la Santa Sede e la Repubblica delle Filippine per la protezione del patrimonio culturale della Chiesa cattolica (chiese coloniali, musei, archivi, biblioteche, opere d'arte appartenenti a istituzioni ecclesiastiche); il 29 maggio 2008 ha assistito anche allo scambio degli strumenti di ratifica, avvenuto nello stesso luogo. Il 6 giugno dello stesso anno il papa lo ha nuovamente ricevuto in Vaticano.\nIl 26 novembre 2010 ha compiuto nuovamente la visita \"ad limina\" con i vescovi filippini. Il 21 dicembre, giorno dell'accettazione della rinuncia per motivi d'et\u00e0 del settantacinquenne Francisco Capiral San Diego, \u00e8 divenuto amministratore apostolico di Pasig fino all'installazione del nuovo vescovo Mylo Hubert Claudio Vergara.\nIl 13 ottobre 2011 papa Benedetto XVI ha accettato la sua rinuncia dal governo pastorale dell'arcidiocesi di Manila per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di settantanove anni e dopo otto anni di governo pastorale; gli \u00e8 succeduto il cinquantaquattrenne Luis Antonio Tagli, fino ad allora vescovo di Imus. \u00c8 rimasto ad amministrare l'arcidiocesi fino all'installazione del successore il 12 dicembre.\nIl 10 agosto 2012, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970. Il 13 ottobre successivo il papa lo ha nominato suo inviato speciale alla X Assembela plenaria della Federazione delle conferenze episcopali dell'Asia, svoltasi in Vietnam, presso il centro pastorale della diocesi di Xu\u00e2n L\u00f4c dal 19 al 25 ottobre successivi e la cui cerimonia conclusiva si \u00e8 svolta nella cattedrale di Notre-Dame ad Ho Chi Minh.\nDopo la rinuncia di papa Benedetto XVI, per via dell'et\u00e0 non ha potuto prendere parte al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco. Lo stesso anno \u00e8 stato insignito del \"Global Peace Award\" dall'omonima fondazione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1055522", "revid": "125279138", "url": "https://it.wikipedia.org/wiki?curid=1055522", "title": "Stazione di La Spezia Marittima", "text": "La stazione di La Spezia Marittima \u00e8 una stazione ferroviaria situata alla Spezia in un'area del porto mercantile che si trova nelle adiacenze del Viale S.Bartolomeo, all'altezza della \"Termomeccanica\" e praticamente sotto il cavalcavia della strada per Lerici. La struttura \u00e8 in uso dal 2002; in precedenza la stazione si trovava all'altezza della Caserma della Guardia di Finanza.\nNon effettua servizio viaggiatori, ma solo servizio merci, in grande maggioranza container. \u00c8 raccordata direttamente, nei due sensi di marcia, con la linea ferroviaria tirrenica sulla quale si innesta tra le stazioni di La Spezia Migliarina e Vezzano Ligure. Da Vezzano si collega alla linea Pontremolese che, superata l'area retroportuale di Santo Stefano di Magra, prosegue verso Parma."}
{"id": "1055524", "revid": "1977449", "url": "https://it.wikipedia.org/wiki?curid=1055524", "title": "Campionato nordirlandese di calcio", "text": "Il campionato nordirlandese di calcio \u00e8 un insieme di tornei nazionali e regionali posti sotto l'egida della Federazione calcistica dell'Irlanda del Nord (\"Irish Football Association\", IFA). \nIl campionato consta di 7 livelli. I livelli calcistici in Irlanda del Nord sono tradizionalmente classificati come \"senior\", \"intermediate\" o \"junior\". I primi due livelli, Premiership e Championship, sono organizzati a livello nazionale e richiedono specifiche licenze di partecipazione. Il terzo livello \u00e8 rappresentato dalla Premier Intermediate League, serie apicale del livello \"intermediate\", della quale fanno parte anche squadre riserva delle societ\u00e0 partecipanti ai primi due livelli; \u00e8 connesso agli altri livelli tramite un meccanismo di promozioni e retrocessioni, che sono subordinate al possesso delle licenze di partecipazione ai campionati. A partire dalla stagione 2010-2011 \u00e8 stata data la possibilit\u00e0 di avere promozioni e retrocessioni dalle quattro serie intermedie organizzate a livello regionale, solamente se determinati requisiti sono rispettati dalle squadre vincitrici ciascuna delle quattro serie.\nI primi tre livelli del campionato nordirlandese sono gestiti dalla Northern Ireland Football League.\nStoria.\nIl calcio fa la sua apparizione in Irlanda nel 1878, quando due club scozzesi, il Queens Park ed il Caledonians, si esibiscono all\"'Ulster Cricket Ground\" di Ballynafeigh. L'evento fu promosso da John M. McAlery che scopr\u00ec il gioco durante una sua visita ad Edimburgo, in Scozia.\nDue anni pi\u00f9 tardi, il 18 novembre 1880, al Queens Hotel di Belfast, fu fondata l'Irish Football Association (IFA) e McAlery ne fu il primo segretario. Nacque cos\u00ec la quarta Federazione nazionale, dopo quelle di Inghilterra, Scozia e Galles. I club partecipanti a questo storico incontro furono quelli di Cliftonville, il pi\u00f9 antico d'Irlanda, Avoneil, Distillery, Knock, Oldpark, Moyola Park e Limavady-based Alexander.\nEletto presidente, Spencer Chichester si adoper\u00f2 subito per organizzare una competizione tra queste squadre. Il 9 aprile del 1881 il Moyola Park vince il primo trofeo ufficiale irlandese, la Coppa, sconfiggendo con il risultato di 1-0 il Cliftonville.\nLa prima partita internazionale fu giocata sul campo del Knock, a Bloomfield, nel 1882 e vide affrontarsi le nazionali di Irlanda ed Inghilterra. Il risultato finale fu di 13-0 per gli ospiti.\nBisogna aspettare ancora qualche anno prima che si organizzi un vero e proprio campionato nazionale e precisamente il 1890, anno di partenza della \"Belfast &amp; District League\". Il torneo, composto da 8 squadre (Clarence, Cliftonville, Distillery, Glentoran, Linfield, Milford, Oldpark e Ulster), vide l'affermazione del Linfield di Belfast, vincitore, in quell'anno, anche della Coppa.\nNel 1921, con la formazione in Irlanda di uno \"Stato Libero\" e con la conseguente decisione da parte dell'Irlanda del Nord di continuare a far parte del Regno Unito, si verific\u00f2 la costituzione di un nuovo campionato. Dalla stagione 1921/22 si ebbero quindi due tornei distinti, quello irlandese e quello nordirlandese.\nStruttura corrente.\nAd esse si aggiunge, per la sola stagione 2008-2009, la Interim Intermediate League, un campionato organizzato dalla IFA e composto da tutte quelle squadre precedentemente appartenenti alla Intermediate League (organizzata dalla IFA e soppressa nel 2008) alle quali \u00e8 stata data la possibilit\u00e0 di usufruire di un anno di tempo per mettersi in regola con i criteri necessari per partecipare alla Championship."}
{"id": "1055531", "revid": "339392", "url": "https://it.wikipedia.org/wiki?curid=1055531", "title": "Contessina Selvaggia Serbelloni Mazzanti Viendalmare", "text": ""}
{"id": "1055537", "revid": "131011", "url": "https://it.wikipedia.org/wiki?curid=1055537", "title": "Louis Joseph Buffet", "text": ""}
{"id": "1055539", "revid": "2043251", "url": "https://it.wikipedia.org/wiki?curid=1055539", "title": "Pedro Rubiano S\u00e1enz", "text": "Biografia.\nOrdinato sacerdote l'8 luglio 1956, il 2 giugno 1971 viene nominato da papa Paolo VI vescovo di C\u00facuta. \u00c8 consacrato l'11 luglio dello stesso anno dal nunzio apostolico in Colombia Angelo Palmas.\nIl 26 marzo 1983 \u00e8 promosso arcivescovo coadiutore di Cali. Succede alla medesima sede il 7 febbraio 1985.\nDal 1990 al 1996 \u00e8 presidente della Conferenza episcopale colombiana.\nIl 27 dicembre 1994 \u00e8 nominato arcivescovo di Bogot\u00e0 e quindi primate di Colombia.\nPapa Giovanni Paolo II lo innalza alla dignit\u00e0 cardinalizia nel concistoro del 21 febbraio 2001.\nRegge ancora la Conferenza episcopale colombiana dal 2002 al 2005.\nL'8 luglio 2010 papa Benedetto XVI accetta la sua rinuncia per raggiunti limiti di et\u00e0.\nIl 13 settembre 2012, al compimento degli 80 anni d'et\u00e0, perde il diritto di entrare nel prossimo conclave.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1055540", "revid": "2175496", "url": "https://it.wikipedia.org/wiki?curid=1055540", "title": "Fanino Fanini", "text": "Protestante, fu impiccato e bruciato sul rogo da Ercole II d'Este per ordine dell'Inquisizione romana.\nBiografia.\nFu il primogenito di Melchiorre, un agiato fornaio, e di Chiara Brini, che avranno anche i figli Giuseppe, che si far\u00e0 prete, e Bianca.\nNel 1542 Fanino sposa Barbara Barboncini dalla quale ebbe i figli Giovanni Battista e Giulia. Alla morte del padre, avvenuta intorno al 1546, ne eredita - secondo le volont\u00e0 del testamento paterno - tutti i beni proseguendone l'attivit\u00e0.\nNon \u00e8 noto quando e per quali influenze il Fanini abbia abbracciato le nuove idee riformate: generalmente si cita la predicazione dell'Ochino che fu a Faenza nel 1538, o la lettura di testi come il \"Beneficio di Cristo\" di Benedetto Fontanini e Marcantonio Flaminio, del 1543, o la \"Tragedia del libero arbitrio\" di Francesco Negri, del 1546.\nScoperta la sua attivit\u00e0 di propaganda, fu arrestato nel 1547 e processato dall'inquisitore Alessandro da Lugo; grazie all'abiura \u2013 provocata, secondo i biografi, dalle preghiere dei familiari - fu graziato e bandito da Faenza. Non interruppe per\u00f2 la predicazione: insieme con i compagni di fede Barbone Morisi, Giovan Matteo Bulgarelli, Alessandro Bianchi e Nicola Passerino continu\u00f2 a diffondere le idee riformate per le citt\u00e0 della Romagna, finch\u00e9 non venne arrestato nel febbraio 1549 a Bagnacavallo, cittadina della Romagna estense, dove era entrato in contatto con le suore del locale convento di Santa Chiara.\nDall'interrogatorio di sette suore, che si definiscono luterane, emergono i nomi dei suoi compagni e i contenuti della sua dottrina: egli nega l'eucaristia, la messa, gli ordini sacerdotali\u00a0\u2013 perch\u00e9 solo sacerdote \u00e8 Cristo \u2013 il culto dei santi, oltre alle varie pratiche della recita del rosario e del digiuno.\nL'Inquisizione di Roma chiese subito la consegna del Fanini, ponendo al duca Ercole II non pochi problemi, volendo egli essere disponibile nei confronti del papato ma insieme ribadire i propri diritti giurisdizionali; il 9 marzo 1549 intervenne a favore del Fanini il conte Camillo Orsini, noto capitano di ventura, proponendo al duca di consegnare a Parma il Fanini. Ercole II rispose a Roma il 26 marzo 1549 che intendeva processarlo a Ferrara costituendo per\u00f2 un tribunale del quale avrebbero fatto parte non solo l'inquisitore di Ferrara Girolamo Papino, un domenicano, un minorita e un rappresentante della curia ferrarese, ma anche tre consiglieri di corte.\nFanini fu perci\u00f2 processato a Ferrara e il 25 settembre 1549 fu condannato a morte come eretico relasso, ma gli interventi a suo favore non cessarono: furono ancora Camillo Orsini, sua nuora Lavinia della Rovere e la poetessa Olimpia Morata, oltre alla duchessa Renata, a intercedere presso il duca per ottenere la liberazione di Fanini.\nSalvare la vita a Fanini rimaneva nel potere di Ercole II il quale tuttavia, sottoposto a continue pressioni da Roma e minacciate ritorsioni sul suo ducato per via della moglie Renata, sospetta da tempo di eresia calvinista, prefer\u00ec farsi rilasciare dal papa Giulio III un \"breve\" che autorizzava l'esecuzione della condanna a morte di Fanini: questi rifiut\u00f2 anche di abiurare - l'ultima possibilit\u00e0 di salvarsi la vita - e il 22 agosto 1550 fu impiccato, il cadavere fu arso e le ceneri furono gettate nel Po.\nGiulio della Rovere, esule milanese in Svizzera e pastore di Poschiavo, scrisse un ampio resoconto della tragica vicenda nel suo scritto \"Esortazione al martirio\", esaltando nel Fanini l'esemplarit\u00e0 della vita e la fermezza nel momento della morte. Riferisce anche di scritti di Fanini - a noi sconosciuti - sostenendo che \u00abmolte delle sue opere sono insieme confuse, senza alcuna distinzione; ma chi le volesse distinguere potrebbe cominciare dalle sue Epistole, e pigliare le spirituali e farne quattro copiosi libri. Di altri varii suoi scritti composti in prigione, si possono comodamente fare tre libri. Vi sono poi queste opere da lui medesimo ordinate, due trattati della propriet\u00e0 di Dio, due trattati della confessione, due trattati del modo di conoscere Ges\u00f9, il fedele dell'empio, cento sermoni sopra gli articoli della fede, dichiarazioni sui Salmi, dichiarazioni su Paolo, dispute contro l'Inquisitore, consolazione ai suoi parenti sopra i casi suoi, avvisi delle cose della sua vita. Vanno attorno alcuni sonetti spirituali a lui attribuiti, e un componimento di merito, che non si trovano ne' suoi scritti [...] ponea nel cominciamento di ciascheduna sua scrittura: \"non moriar sed viviam et narrabo opera domini\"\u00bb.\nMemoria postuma.\nIl 17 settembre 2021, la chiesa riformata battista di Ferrara ha organizzato, in occasione del cinquecentenario della nascita, una giornata dedicata alla figura di Fanino Fanini, \"martire evangelico di fede e libert\u00e0\", con un convegno alla biblioteca Ariostea e l'inaugurazione di una targa alla sua memoria in piazza Trento Trieste a Ferrara. Al convegno sono intervenuti i Professori Antonella Cagnolati, Pietro Bolognesi e Leonardo De Chirico, mentre all'inaugurazione della targa erano presenti l'Assessore alla cultura di Ferrara Marco Gulinelli e il Presidente del consiglio del comune di Faenza Nicol\u00f2 Bosi."}
{"id": "1055543", "revid": "775372", "url": "https://it.wikipedia.org/wiki?curid=1055543", "title": "Acta Apostolicae Sedis", "text": "Gli Acta Apostolicae Sedis (latino per \"Atti della Sede apostolica\"), abbreviato AAS, sono la gazzetta ufficiale (il loro sottotitolo \u00e8 \"Commentarium officiale\") della Santa Sede.\nAttualmente sono pubblicati mensilmente, ma durante il corso dell'anno escono talvolta numeri aggiuntivi rispetto alla periodicit\u00e0 mensile.\nContenuto.\nIl contenuto comprende documenti papali, della Curia Romana, nonch\u00e9 un'agenda pubblica di appuntamenti. Vi compaiono anche le nomine episcopali annunciate nel mese di riferimento, suddivise secondo la competenza della Congregazione per i Vescovi e di quella per l'Evangelizzazione dei Popoli. Gli \"Acta\" sono, inoltre, la sola fonte - a parte l'indice dei nomi nell'Annuario Pontificio - per quelle nomine che, compiute con biglietto della Segreteria di Stato, non compaiono nel Bollettino della Sala Stampa, per esempio i Prelati d'Onore e i Cappellani di Sua Santit\u00e0.\nStoria.\nLa prima pubblicazione risale al luglio 1865 con il nome di Acta Sanctae Sedis e fu fondata dal sacerdote romano Pietro Avanzini.\nIl 23 maggio 1904 la pubblicazione incominci\u00f2 ad avere carattere di ufficialit\u00e0.\nIl 29 settembre 1908 il papa Pio X con la costituzione apostolica \"Promulgandi Pontificias\" fond\u00f2 gli \"Acta Apostolicae Sedis\", i quali presero il posto degli \"Acta Sanctae Sedis\"."}
{"id": "1055551", "revid": "110157", "url": "https://it.wikipedia.org/wiki?curid=1055551", "title": "Nov\u00e1 Byst\u0159ice", "text": "Nov\u00e1 Byst\u0159ice \u00e8 una citt\u00e0 della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1055556", "revid": "93556", "url": "https://it.wikipedia.org/wiki?curid=1055556", "title": "Eus\u00e9bio Oscar Scheid", "text": "Biografia.\nEus\u00e9bio Oscar Scheid nacque l'8 dicembre 1932 a Luzerna, Stato federato di Santa Catarina e diocesi di Joa\u00e7aba, nella parte meridionale dell'allora Seconda Repubblica brasiliana (oggi Repubblica Federale del Brasile), da Alberto Reinaldo Scheid e Ros\u00e1lia Joana.\nFormazione e ministero sacerdotale.\nDopo aver frequentato le scuole elementari e medie a Corup\u00e1 entr\u00f2 nel seminario della Congregazione dei Sacerdoti del Sacro Cuore di Ges\u00f9 (dehoniani) per gli studi superiori.\nIl 2 febbraio 1954 emise la professione solenne, iniziando lo stesso anno gli studi di filosofia a Brusque. L'anno successivo fu inviato a Roma e studi\u00f2 filosofia dal 1955 al 1957 e teologia dal 1957 al 1964 presso la Pontificia Universit\u00e0 Gregoriana. Consegu\u00ec la specializzazione in cristologia con uno studio su Ubertino da Casale e quindi il dottorato con una tesi sull\"'Interiorit\u00e0 di Cristo\".\nIl 3 luglio 1960 fu ordinato presbitero a Roma per imposizione delle mani di In\u00e1cio Jo\u00e3o Dal Monte, O.F.M.Cap., vescovo di Guaxup\u00e9. Tornato in patria fu professore nel seminario \"Cristo Re\" e nel seminario regionale del Nord-est di Recife dal 1964 al 1965; professore di teologia dogmatica e di liturgia nell'Istituto teologico di Taubat\u00e9 dal 1966 al 1981; direttore della Facolt\u00e0 di teologia di Taubat\u00e9 e professore invitato di cultura religiosa alla Pontificia universit\u00e0 cattolica di San Paolo dal 1966 al 1968 e coordinatore della catechesi a Taubat\u00e9 dal 1970 al 1974.\nMinistero episcopale.\nIl 30 gennaio 1981, con la bolla \"Qui in Beati Petri\", papa Giovanni Paolo II eresse la diocesi di S\u00e3o Jos\u00e9 dos Campos ricavandone il territorio da quelle di Mogi das Cruzes e Taubat\u00e9; l'11 febbraio lo nomin\u00f2 primo vescovo della nuova sede. Ricevette l'ordinazione episcopale il 1\u00ba maggio successivo nella pro-cattedrale di San Disma a S\u00e3o Jos\u00e9 dos Campos, per imposizione delle mani dell'arcivescovo Carmine Rocco, nunzio apostolico in Brasile, co-consacranti l'arcivescovo coadiutore di Aparecida Geraldo Mar\u00eda de Morais Penido e il vescovo di Lages Honorato Piazera, S.C.I. Durante la stessa celebrazione prese possesso della diocesi. Come motto episcopale scelse l'espressione \"Deus \u00e9 bom\", che tradotto vuol dire \"Dio \u00e8 buono\".\nIl 23 gennaio 1991 papa Giovanni Paolo II lo promosse, cinquantottenne, arcivescovo metropolita di Florian\u00f3polis; succedette al settantaseienne Alfonso Niehues, dimissionario per raggiunti limiti d'et\u00e0 dopo ventiquattro anni passati a guidare la diocesi. Prese possesso della nuova sede il 16 marzo durante una cerimonia svoltasi presso la cattedrale di Nostra Signora dell'Esilio a Florian\u00f3polis. Il 29 giugno seguente, giorno della solennit\u00e0 dei Santi Pietro e Paolo, il pontefice gli impose il pallio, simbolo di comunione tra la Santa Sede e il metropolita, durante una celebrazione svoltasi nella basilica di San Pietro in Vaticano.\nIl 25 luglio 2001 papa Giovanni Paolo II lo trasfer\u00ec, sessantottenne, alla sede metropolitana di S\u00e3o Sebasti\u00e3o do Rio de Janeiro; succedette all'ottantenne cardinale Eug\u00eanio de Ara\u00fajo Sales, dimissionario per raggiunti limiti d'et\u00e0 dopo ben trent'anni di governo pastorale. Prese possesso dell'arcidiocesi il 22 settembre successivo con una cerimonia svoltasi presso la cattedrale di San Sebastiano a Rio de Janeiro. Il 3 ottobre venne nominato anche ordinario per i fedeli di rito orientale in Brasile. Il 29 giugno 2002 ricevette uno nuovo pallio presso la basilica di San Pietro.\nCardinalato.\nIl 28 settembre 2003, prima dell'Angelus, papa Giovanni Paolo II annunci\u00f2 la sua creazione a cardinale nel concistoro del 21 ottobre seguente.; settantenne, fu il 5\u00ba arcivescovo consecutivo di Rio de Janeiro a ricevere la porpora cardinalizia, oltre che il primo appartenente ai dehoniani insieme al polacco Stanis\u0142aw Kazimierz Nagy, creato nello stesso concistoro. Durante la cerimonia, svoltasi alle 10:30 sul sagrato della basilica di San Pietro in Vaticano, gli vennero conferiti la berretta, l'anello ed il titolo cardinalizio dei Santi Bonifacio ed Alessio, vacante dall'8 settembre 2002, giorno della morte del connazionale Lucas Moreira Neves, O.P., prefetto emerito della Congregazione per i vescovi. Prese possesso della sua chiesa titolare durante una cerimonia svoltasi il 14 giugno 2004 alle ore 11:00.\nDopo la morte di papa Giovanni Paolo II, prese parte al conclave del 2005, che si concluse con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI.\nIl 27 febbraio 2009 papa Benedetto XVI accett\u00f2 la sua rinuncia dal governo pastorale dell'arcidiocesi di S\u00e3o Sebasti\u00e3o do Rio de Janeiro per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di settantasei anni; gli succedette il cinquantottenne Orani Jo\u00e3o Tempesta, O.Cist., trasferito dalla sede metropolitana di Bel\u00e9m do Par\u00e1. Il 28 luglio 2010 lasci\u00f2 anche l'incarico di ordinario per i fedeli di rito orientale in Brasile.\nPartecip\u00f2 alla IX assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 2 al 9 ottobre 1994 sul tema \"La vita consacrata e la sua missione nella Chiesa e nel mondo\" e alla X assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 30 settembre al 6 novembre 2001 sul tema \"Il Vescovo: Servitore del Vangelo di Ges\u00f9 Cristo per la speranza del mondo\".\nPartecip\u00f2 anche alla IV conferenza episcopale latinoamericana che si tenne a Santo Domingo dal 12 al 28 ottobre 1992 e alla V conferenza episcopale latinoamericana che si tenne ad Aparecida dal 13 al 31 maggio 2007.\nFu consigliere della Pontificia commissione per l'America Latina dal 12 dicembre 2002; membro del Pontificio consiglio delle comunicazioni sociali dal 24 novembre 2003 e membro del Consiglio di Cardinali per lo studio dei problemi organizzativi ed economici della Santa Sede dal 3 febbraio 2007.\nFu anche inviato speciale al XV Congresso eucaristico nazionale del Brasile che si tenne a Florian\u00f3polis dal 18 al 21 maggio 2006.\nL'8 dicembre 2012, al compimento dell'ottantesimo genetliaco, perse il diritto di entrare in conclave e cess\u00f2 di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970; per questo motivo non pot\u00e9 partecipare alle votazioni del conclave del 2013, che si concluse con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\nRicevette la medaglia Santos Dumont il 19 settembre 2002; la cittadinanza onoraria dello Stato di Rio de Janeiro dall'Assemblea Legislativa dello Stato il 19 agosto 2002; la medaglia aeronautica d'onore aeronautico il 23 ottobre 2002; il collare d'onore giudiziario dalla Magistratura dello Stato di Rio de Janeiro l'8 dicembre 2002 e la medaglia Pedro Ernesto dal comune di Rio de Janeiro il 10 settembre 2003. In onore della sua nomina a cardinale ricevette il plauso del Senato Federale del Brasile il 7 ottobre 2003; la mozione d'onore del Consiglio Comunale di Niter\u00f3i l'8 ottobre e la mozione di ammirazione e congratulazioni del consiglio comunale di Rio de Janeiro il 30 ottobre 2003.\nMor\u00ec all'ospedale \"S\u00e3o Francisco\" a Jacare\u00ed nel primo pomeriggio del 13 gennaio 2021 all'et\u00e0 di 88 anni a causa di un peggioramento delle sue gi\u00e0 precarie condizioni di salute dopo aver contratto il COVID-19, complicato da polmonite, una settimana prima. Alle ore 18 dello stesso giorno la salma fu benedetta e poi tumulata nella pro-cattedrale di San Disma a S\u00e3o Jos\u00e9 dos Campos, come da sua volont\u00e0. Alle 19:30 si tenne una messa in suffragio nello stesso edificio. Altre messe in suffragio vennero celebrate il 16 gennaio dal cardinale Orani Jo\u00e3o Tempesta nella cattedrale di San Sebastiano a Rio de Janeiro e nel settimo giorno dalla morte da monsignor Wilson Tadeu J\u00f6nck, arcivescovo metropolita di Florian\u00f3polis.\nCuriosit\u00e0.\nIl cardinale Scheid era appassionato di pallavolo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1055557", "revid": "300067", "url": "https://it.wikipedia.org/wiki?curid=1055557", "title": "Giancarlo Marinelli (cestista)", "text": "Carriera.\nDa giocatore, ha vestito la maglia della Virtus Bologna. Ha vinto quattro scudetti consecutivi nel secondo dopoguerra, tra il 1945-46 e il 1948-49. In nazionale ha giocato 39 partite, segnando 152 punti. Ha esordito il 2 maggio 1935 nella vittoria per 42-23 contro la . Ha preso parte sia alle Olimpiadi 1936, che a quelle del 1948. Alle Universiadi e agli Europei di Kaunas del 1939 ed alle medaglie d'argento agli Europei di Riga del 1937 e di Ginevra del 1946. In quest'ultimo caso venne inserito nel quintetto ideale dei Campionati col compagno di club Venzo Vannini.\nNel 1952 \u00e8 stato commissario tecnico della nazionale italiana maschile, tra gennaio e aprile. Dopo la sconfitta contro la Francia, \u00e8 stato sostituito da Amerigo Penzo per l'altra sconfitta contro il Belgio ed \u00e8 tornato sulla panchina per il secondo Trofeo Mairano, conquistato dalla nazionale con cinque vittorie in cinque partite. Nel 1953-54 ha allenato la Minganti Bologna, che ha portato al terzo posto in Serie A."}
{"id": "1055558", "revid": "1305772", "url": "https://it.wikipedia.org/wiki?curid=1055558", "title": "Nov\u00e1 V\u010delnice", "text": "Nov\u00e1 V\u010delnice \u00e8 una citt\u00e0 della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1055560", "revid": "44638", "url": "https://it.wikipedia.org/wiki?curid=1055560", "title": "Minganti Bologna", "text": ""}
{"id": "1055561", "revid": "120824717", "url": "https://it.wikipedia.org/wiki?curid=1055561", "title": "Margherita Marchione", "text": "Biografia.\nConsegu\u00ec il dottorato in filosofia alla Columbia University di New York.. Visse prevalentemente nel New Jersey, e fu docente emerito di Lingua e Letteratura Italiana alla Fairleigh Dickinson University di Madison (New Jersey).\nFu autrice di oltre cinquanta libri, dei quali sono disponibili in italiano i suoi studi su Filippo Mazzei, Clemente Rebora, Giuseppe Prezzolini e Giovanni Boine, e alcuni saggi su papa Pacelli:\nCur\u00f2 inoltre il volume fotografico \"Pio XII attraverso le immagini\", cos\u00ec come il libro \"Pio XII: il papa dei bambini\".. Nel campo dell'Olocausto, soprattutto riguardo a Pio XII e gli ebrei, Rai International l'ha definita \"\"uno dei maggiori studiosi del mondo in materia\".\nEra cittadina onoraria di Poggio a Caiano (FI), terra natale di Filippo Mazzei, sul quale incentr\u00f2 alcuni studi, e di Pontecagnano (SA), localit\u00e0 di dove era originaria la sua famiglia.\nOpere.\nLibri in italiano.\nFra i libri di cui \u00e8 autrice o curatrice, ricordiamo alcuni titoli disponibili anche in lingua italiana:\nLibri in inglese.\nAlcuni dei libri pubblicati in inglese sono i seguenti:\nCollegamenti esterni.\n[[Categoria:Chiesa cattolica negli Stati Uniti d'America]]\n[[Categoria:Cavalieri OSSI]]\n[[Categoria:Scrittori italiani del XX secolo]]\n[[Categoria:Scrittori italiani del XXI secolo]]\n[[Categoria:Filosofi italiani del XX secolo]]\n[[Categoria:Filosofi italiani del XXI secolo]]\n[[Categoria:Scrittori italoamericani]]"}
{"id": "1055563", "revid": "599013", "url": "https://it.wikipedia.org/wiki?curid=1055563", "title": "Ptt", "text": ""}
{"id": "1055566", "revid": "44638", "url": "https://it.wikipedia.org/wiki?curid=1055566", "title": "Virtus Minganti Bologna", "text": ""}
{"id": "1055567", "revid": "44638", "url": "https://it.wikipedia.org/wiki?curid=1055567", "title": "Virtus Oransoda Bologna", "text": ""}
{"id": "1055568", "revid": "44638", "url": "https://it.wikipedia.org/wiki?curid=1055568", "title": "Virtus Idrolitina Bologna", "text": ""}
{"id": "1055569", "revid": "404338", "url": "https://it.wikipedia.org/wiki?curid=1055569", "title": "T-Rex (disambigua)", "text": ""}
{"id": "1055575", "revid": "1784492", "url": "https://it.wikipedia.org/wiki?curid=1055575", "title": "Linfield Football Club", "text": "Il Linfield Football &amp; Athletic Club, spesso abbreviato semplicemente in Linfield e noto internazionalmente come Linfield FC, \u00e8 una societ\u00e0 calcistica semi professionistica nordirlandese con sede a Belfast. Disputa le partite casalinghe nella zona sud di Belfast, presso Windsor Park, sede anche delle partite della nazionale di calcio.\nIl Linfield \u00e8 membro della IFA Premiership, lega calcistica dell'Irlanda del Nord seconda per antichit\u00e0 solo alla Football League inglese. I \"Blues\", come vengono soprannominati dai propri tifosi, sono la squadra che vanta pi\u00f9 titoli nazionali (ben 55, record mondiale condiviso con i Rangers) mentre i trofei complessivi conquistati sono 219, in oltre 130 anni di storia: ci\u00f2 le permetterebbe di essere la squadra pi\u00f9 titolata al mondo ma, considerando il professionismo pieno, il primato spetta al Al Ahly del Cairo.\nInsieme al Glentoran, al Cliftonville e al Lisburn Distillery, il Linfield ha preso parte a tutte le edizioni del campionato nordirlandese, a partire dal stagione 1890-1891, anno del primo trofeo giocato e vinto.\nIl principale avversario del Linfield \u00e8 il Glentoran, che gioca le partite interne al The Oval, situato nella zona est di Belfast. Le due squadre sono note anche con il nome \"The Big Two\".\nAl 2020 il Linfield \u00e8 l'unica squadra nella storia del calcio ad aver vinto sette trofei ufficiali nell'arco di una singola stagione sportiva (risultato raggiunto due volte, nel 1921-22 e nel 1961-62).\nStoria.\nIl Linfield fu fondato nel marzo del 1866 a Sandy Row, una comunit\u00e0 di operai protestanti del sud di Belfast, unionista e lealista, affiliata, specialmente durante il periodo noto come \u201cThe Troubles\u201d, con i paramilitari dell'Ulster Defence Association (UDA) e con l'Orange Order.\nFondato da operai dell'Ulster Spinning Company's Linfield Mill, il club era inizialmente noto come Linfield Athletic Club e giocava le gare casalinghe al The Meadow, campo situato appena dietro la fabbrica.\nNel 1899, il club si spost\u00f2 nella Ulsterville Avenue, prima di stabilizzarsi definitivamente nel 1904 a Windsor Park, stadio che ha subito ospitato anche match internazionali. La prima partita giocata nel nuovo stadio fu proprio contro i rivali cittadini del Glentoran, il 2 settembre 1905, anche se a quel tempo la rivalit\u00e0 pi\u00f9 accesa era quella contro il Belfast Celtic. Nella stagione 1966-67 arriva fino ai quarti di finale della Coppa dei Campioni quando viene eliminato dalla semifinalista CSKA Sofia.\nRoy Coyle, sulla panchina del Linfield dal 1975 al 1990, \u00e8 il manager pi\u00f9 vincente nella storia del club, con ben 31 trofei vinti. Alle sue spalle si posiziona David Jeffrey, attuale manager del Linfield, che dal 1997 ha collezionato 30 trofei vinti tra campionato e coppe.\nL'ex capitano del Linfield, Noel Bailie, detiene un record straordinario con 1013 presenze con la maglia dei blues. Giocando sotto la guida di quattro diversi allenatori (da Roy Coyle a David Jeffrey, passando per Eric Bowyer prima e Travor Anderson poi) Bailie ha vinto 10 campionati e 7 coppe d'Irlanda, raggiungendo la millesima apparizione il 24 aprile 2010 in un match contro il Crusaders FC. Dopo il suo addio al calcio a 40 anni, la societ\u00e0 ha deciso di ritirare la maglia numero 11 di Bailie, meraviglioso giocatore per la storia del Linfield.\nIl 50\u00ba titolo, vinto il 26 aprile 2011 con un secco 4-0 sul Lisburn Distillery, ha reso il club il pi\u00f9 titolato della storia del calcio nordirlandese. L'ultimo campionato \u00e8 stato vinto il 28 aprile 2012, nonostante la sconfitta interna subita dagli eterni rivali del Glentoran all'ultima giornata.\nStrutture.\nStadio.\nIl Linfield gioca le gare interne al Windsor Park, nel sud di Belfast. Venne aperto nel 1905 e ridisegnato dall'Architetto scozzese Archibald Leitch, famoso per aver progettato tra gli altri stadi come Ibrox Park, Hampden e Goodison Park. Lo stadio fu ultimato negli anni 30, non subendo pi\u00f9 grandi variazioni nel corso degli anni. La tribuna dedicata al tifo organizzato \u00e8 la Spion Kop mentre la capienza dello stadio, originariamente di 24.700 posti, \u00e8 stata dimezzata a 12.300 per motivi di sicurezza. Durante le gare della nazionale di calcio nordirlandese la capienza viene aumentata con dei posti a sedere temporanei.\nIl Linfield percepisce il 15% degli incassi come affitto per le partite della nazionale; questo \u00e8 motivo di forti discussioni, dato che questi ricavi extra consentono al club di avere un tetto ingaggi superiore alle altre squadre della lega che, avendo un budget molto limitato, non possono permettersi di tesserare giocatori di classe superiore rispetto agli standard del calcio nordirlandese.\nWindsor Park \u00e8 attualmente in una fase di ristrutturazione massiccia per aumentarne sia la capacit\u00e0 sia la sicurezza, allineandosi cos\u00ec alle vigenti norme UEFA.\nSettarismo e violenza.\nIl Linfield \u00e8 etichettato come un club protestante, essendo stato fondato da operai protestanti in una zona di Belfast solitamente ostile ai cattolici. Inoltre, all'interno della societ\u00e0 vige la regola non scritta di non tesserare giocatori cattolici o comunque non protestanti. Questo \u00e8 ed \u00e8 stato rispettato negli anni in maniera molto ferrea, eccezion fatta per alcuni giocatori cattolici che hanno giocato per poco nelle file del Linfield, durante il periodo passato alla storia come \u201cThe Troubles\u201d. Quindi parliamo di settarismo, anche se \u00e8 lo stesso manager David Jeffrey a proclamare il desiderio dei giocatori di indossare la \u201cfamous blue shirt\u201d, senza alcun riferimento alla religione. Per i tifosi per\u00f2 non \u00e8 cos\u00ec. L'episodio pi\u00f9 recente risale a marzo 2012 in occasione della sentitissima sfida tra il Linfield e il Derry City, valida per il ritorno dei quarti di finale della Setanta Cup. La partita si \u00e8 disputata al Brandywell Stadium di Londonderry, citt\u00e0 del tristemente famoso Bloody Sunday. Durante la gara si \u00e8 potuto assistere agli ormai consueti cori da stadio e canti anticattolici, contro l'IRA, il papa e gli scandali di pedofilia che hanno pi\u00f9 volte interessato la Chiesa, ai quali i tifosi del Derry hanno risposto con canti a favore dell'IRA e altro ancora. La tensione all'interno dello stadio era alta al punto che, a fine gara, si \u00e8 reso necessario l'intervento delle forze dell'ordine per impedire uno scontro che sembrava ormai inevitabile. Ma episodi ben pi\u00f9 gravi sono successi in passato.\nLe tensioni settarie, maggiore causa dei conflitti durante le partite del campionato nordirlandese, raggiunsero il culmine in occasione del Boxing Day del 1948 disputatosi a Windsor Park tra Linfield e Belfast Celtic. La partita fin\u00ec con l'invasione di campo seguita da uno scontro tra le due fazioni, nel quale l'attaccante protestante del Belfast Celtic, Jimmy Jones, ne usc\u00ec con una gamba rotta. L'anno successivo la societ\u00e0 Belfast Celtic prese una decisione radicale: non partecipare pi\u00f9 ad alcuna competizione nordirlandese, per sempre.\nNel 1997, il match contro il Coleraine fu sospeso dopo che un tifoso scagli\u00f2 due bottiglie sul terreno di gioco a seguito dell'espulsione di due giocatori del Linfield.\nNel maggio del 2005 ci sono stati problemi di ordine pubblico a Dublino in occasione della finale di Setanta Cup tra Linfield e Shelbourne. Nello stesso mese ai tifosi del Linfield \u00e8 stata vietata la trasferta al The Oval per la sfida contro il Glentoran, perch\u00e9 il mese prima duri scontri avevano coinvolto entrambe le tifoserie.\nNel 2008, tre sostenitori dei blues furono arrestati a Dublino, con l'accusa di reati contro l'ordine pubblico durante il match di Setanta Cup contro il St. Patrick\u2019s Athletic.\nNel maggio dello stesso anno, Conor Hagan, giocatore del Linfield, fu colpito da un razzo lanciato dalla tribuna dei sostenitori del Cliftonville, mentre pochi giorni dopo \u00e8 stato ancora l'intervento della polizia a sedare una rivolta in occasione del Boxing Day contro il solito Glentoran.\nCultura, identit\u00e0, religione, politica, ma anche la complessa storia d'Irlanda ha reso forte ed aspra la rivalit\u00e0 tra il Linfield e le altre squadre dell'isola; rivalit\u00e0 che sconfina molte volte in atti di violenza che vanno al di l\u00e0 del risultato sportivo e della partita giocata sul campo.\nIn questo senso sono stati fatti dei notevoli passi avanti da parte del club, il quale sta collaborando con la IFA in una campagna promossa dalla stessa federazione chiamata \u201cGive Sectarianism The Boot\u201d (Diamo Un Calcio Al Settarismo).\nNel 2006, anche il presidente della FIFA Sepp Blatter, si \u00e8 congratulato con il Linfield per il suo impegno profuso contro il razzismo.\nRecord europei.\nIl Linfield partecipa regolarmente ai preliminari delle maggiori competizioni europee, piazzandosi sempre al primo o al secondo posto e anche al terzo posto del campionato nordirlandese. Nonostante questo non si \u00e8 mai qualificata alla fase a gironi della nuova Champions League.\nIl risultato di maggior successo ottenuto dal Linfield \u00e8 stato nell'edizione 1966-67 della vecchia Coppa Campioni, dove il club \u00e8 arrivato fino ai quarti di finale eliminato dal in virt\u00f9 del 2-2 casalingo e della sconfitta per 1-0 in Bulgaria. Durante questa edizione l'attaccante del Linfield Arthur Thomas si piazz\u00f2 al secondo posto della classifica cannonieri con 5 reti segnate, alle spalle di Paul van Himst dell'.\nNell'edizione del 1984-85, dopo aver passato il primo turno contro lo Shamrock Rovers, il Linfield esce al secondo, eliminato dai greci del .\nNel 1987-88, la partita giocata tra le mura amiche contro il Lillestr\u00f8m fu macchiata dal lancio di un razzo dalla tribuna, cos\u00ec che il Linfield dovette giocare le due successive gare interne in campo europeo a Wrexham, in Galles.\nNell'edizione del 1993-94, il Linfield esce al primo turno contro la Dinamo Tbilisi vedendosi poi ripescata a causa dell'espulsione dal torneo della squadra georgiana, per illeciti sportivi; affronta cos\u00ec il Copenaghen. Il passaggio del turno sembrava ormai ipotecato con la vittoria per 3-0 al Windsor Park, ma al ritorno in Danimarca, i blues persero clamorosamente per 4-0.\nPer quanto riguarda le moderne coppe europee, il miglior risultato raggiunto \u00e8 quello dell\u2019edizione 2019-2020 di Europa League. Il club, uscente vincitore dal proprio campionato nazionale, viene aggiunto al primo turno di qualificazione di Champions League 2019-2020, ma il cammino viene interrotto immediatamente dal e la squadra nordirlandese viene inserita nel secondo turno di qualificazione di Europa League. Eliminata l\u2019abbordabile compagine dell\u2019, con qualche difficolt\u00e0 (2-2 in trasferta ed 1-0 in casa), il club compie una vera impresa eliminando i campioni montenegrini del vincendo in entrambi i match, 2-1 in trasferta e 3-2 in casa. L\u2019ultimo ostacolo prima della fase a gironi \u00e8 il , compagine presente nel panorama europeo da diversi anni: il 22 agosto il modesto Linfield ripete l\u2019ennesima impresa battendo gli azeri per 3-2, ma al ritorno, in terra nemica, gli avversari si impongono per 2-1 eliminando, cos\u00ec, i nordirlandesi ad un passo dalla fase a gironi di Europa League.\nThe Blues Brothers.\nNel Regno Unito, tre squadre sono conosciute con l'appellativo di \u201cThe Blues Brothers\u201d e sono: i , il Linfield FC e il , compagini che giocano rispettivamente in Scozia, Irlanda del Nord e in Inghilterra. Il termine \u201cBlues Brothers\u201d \u00e8 facilmente riconducibile al colore blu delle magliette di queste squadre, ma non \u00e8 tutto. Rangers, Linfield e Chelsea sono infatti tre club protestanti, quindi lealisti e a favore della regina d'Inghilterra. Durante i loro match si sente cantare spesso l'inno britannico \u201cGod Save the Queen\u201d e le tribune del tifo organizzato sono ricche di vessilli e bandiere che ricordano il Regno Unito, l'Irlanda del Nord e la Scozia. Per portare un esempio di quanto i \u201cBlues Brothers\u201d siano legati alla regina, basti pensare che sopra la porta d'ingresso dello spogliatoio dei Rangers ad Ibrox Park, vi \u00e8 un quadro raffigurante \u201cthe Queen\u201d che i giocatori colpiscono con un colpetto prima di entrare in campo, in segno di buon auspicio. Il legame tra i tre club \u00e8 molto forte, quindi, per motivi religiosi e politici.\nPer la prima volta nella storia, al termine della stagione 2009-10, Rangers, Linfield e Chelsea vinsero rispettivamente i propri campionati, cos\u00ec da scatenare una festa infinita sia tra i giocatori sia soprattutto tra i tanti supporters delle tre squadre in blu.\nAnnualmente si giocano delle amichevoli tra queste squadre come Rangers-Chelsea, giocata il 28 luglio 2007 ad Ibrox Park, che ha visto la vittoria per 2-0 dei padroni di casa grazie alle reti segnate da Nacho Novo e Filip \u0160ebo, e Linfield-Rangers, giocata al Windsor Park il 16 luglio 2011 che ha visto ancora una volta i Gers di Glasgow vincere per 1-4.\nOrganico.\nRosa 2019-2020.\n\"Rosa aggiornata al 12 giugno 2019.\"\n \n \n "}
{"id": "1055580", "revid": "131358", "url": "https://it.wikipedia.org/wiki?curid=1055580", "title": "Linfield FC", "text": ""}
{"id": "1055585", "revid": "131358", "url": "https://it.wikipedia.org/wiki?curid=1055585", "title": "Linfield", "text": ""}
{"id": "1055590", "revid": "2217845", "url": "https://it.wikipedia.org/wiki?curid=1055590", "title": "Claude Monet", "text": "Biografia.\nGiovinezza.\nOscar-Claude Monet era figlio del droghiere Claude Adolphe Monet, che dopo avere solcato i mari europei in qualit\u00e0 di marinaio su una nave mercantile di Le Havre, era tornato a Parigi per sposare Louise-Justine Aubr\u00e9e.\nQuest'unione fu coronata dalla nascita di L\u00e9on Pascal, nel 1836, e di Oscar, battezzato in questo modo dai genitori ma destinato a entrare nelle pagine dei libri di storia dell'arte come Claude Monet.\nIl piccolo Claude fu battezzato nella Chiesa di Notre-Dame-de-Lorette il 20 maggio 1841: egli, tuttavia, benefici\u00f2 poco del fervente clima culturale parigino perch\u00e9, quando aveva solo cinque anni, la famiglia si trasfer\u00ec a Le Havre, dove una sorellastra del padre aveva un commercio di articoli marittimi insieme al marito Jacques Lecarde.\nMonet benefici\u00f2 di uno stile di vita borghese, trascorrendo una fanciullezza agiata e all'aria aperta, grazie alla quale pot\u00e9 coltivare un amore viscerale per i paesaggi normanni, le campagne ed il mare; una passione che sar\u00e0 cruciale per la sua futura carriera pittorica.\nLa scuola non lo attraeva, e i quattro anni trascorsi al coll\u00e8ge communal di Le Havre non fecero che soffocare la sua creativit\u00e0: \u00abero un ragazzo naturalmente indisciplinato\u00bb osserv\u00f2 Monet cinquant'anni dopo \u00abanche nella mia infanzia odiavo obbedire alle regole [...] Vivevo la scuola come una prigione e odiavo trascorrere il mio tempo l\u00ec, anche se per sole quattro ore giornaliere\u00bb. Il suo elemento, come si \u00e8 gi\u00e0 accennato, era l'aria aperta, \u00abdove il sole era allettante, il mare affascinante, e dove era semplicemente meraviglioso correre lungo le scogliere, o magari sguazzare nell'acqua\u00bb. Nonostante Monet odiasse trascorrere il suo tempo dietro ai banchi di scuola, ebbe modo di assimilare i fondamenti della lingua francese e dell'aritmetica, ed erano ben pochi i compagni di classe che non apprezzavano la sua personalit\u00e0 affascinante e il suo senso dell'umorismo.\nUna materia che tuttavia cattur\u00f2 sin da subito il suo interesse fu il disegno. \u00abDisegnavo ghirlande sui margini dei miei libri ed ero solito ricoprire la fodera blu dei miei eserciziari con ornamenti fantastici, o magari con raffigurazioni irriverenti dei miei insegnanti, soggetti a distorsioni estreme\u00bb. Nonostante Monet avesse individuato con successo la sua passione, questi anni per lui furono tutt'altro che felici: nell'estate del 1857 lasci\u00f2 il coll\u00e8ge, privo ormai del sostegno della madre, scomparsa il 28 gennaio di quell'anno, e del padre, dal quale era considerato poco pi\u00f9 che un fallito. Se Monet, ormai divenuto un adolescente, non abbandon\u00f2 le sue ambizioni artistiche per darsi al commercio insieme al padre fu solo grazie alla zia, la quale, incapace di colmare il vuoto lasciato dalla morte del marito Jacques, decise di cimentarsi con i pennelli \u00abcome solo le donne sposate sanno fare\u00bb.\nGrazie all'interessamento della zia Monet fu in grado di proseguire la sua passione sotto la guida di Jacques-Fran\u00e7ois Ochard, docente presso il coll\u00e8ge dai modi assertivi e cordiali. Dopo essersi opportunamente formato Monet licenzi\u00f2 i suoi primi cimenti artistici, specializzandosi nella realizzazione di sferzanti caricature da vendersi al prezzo di venti franchi. Accentuando in modo ridicolo e satirico i tratti salienti degli abitanti di Le Havre, Monet riusc\u00ec certamente a farsi un nome e ad aumentare la sua stima in s\u00e9 stesso; non vi \u00e8 sorpresa, dunque, se realizz\u00f2 un centinaio di caricature, arrivando persino a esporle in cicli settimanali presso la vetrina di una bottega sulla rue de Paris, Gravier's. Quando ogni domenica il popolino di Le Havre si dava appuntamento l\u00ec davanti e scoppiava a ridere fragorosamente, Monet, per usare le sue stesse parole, \u00abscoppiava di orgoglio\u00bb.\nL'incontro con Boudin.\nOrmai consapevole di avere raggiunto una certa perizia artistica, Monet era fermo nel volere proseguire la sua vita nel solco dell'arte. Fondamentale, in tal senso, fu l'intervento del corniciaio operante presso Gravier's, grazie al quale il nostro fece conoscenza di un paesaggista normanno modesto ma determinato, Eug\u00e8ne Boudin. \u00abDovresti conoscere monsieur Boudin\u00bb rivel\u00f2 il corniciaio al giovane Claude \u00abchecch\u00e9 ne dicano le persone sa assolutamente il fatto suo [...] potrebbe darti ottimi consigli\u00bb. Le perplessit\u00e0 di Monet furono rilevanti - il suo spirito di autodidatta era insofferente ai freni - ma le insistenze del corniciaio furono talmente pressanti da sollecitarlo a rivolgersi a Boudin, che era ben contento di insegnare la sua arte a un \u00abgiovane uomo cos\u00ec versato per le caricature\u00bb.\nFu un incontro intensissimo. Boudin ammirava le opere \u00absconvolgenti, ricche di entusiasmo e di vita\u00bb del giovane allievo, che dal suo canto ammise di avere beneficiato non poco degli insegnamenti del maestro: \u00abBoudin, con instancabile gentilezza, intraprese la sua opera d'insegnamento. I miei occhi finalmente si aprirono e compresi veramente la natura; imparai al tempo stesso ad amarla. L'analizzai con una matita nelle sue forme, la studiai nelle sue colorazioni\u00bb. Se un tutoraggio accademico lo avrebbe confinato nel claustrofobico chiuso degli \"atelier\", Boudin fu perfettamente in grado di convertire la passione di Monet in temperamento artistico, trasmettendogli un grande amore per la pittura \"en plein air\": \u00ab\u00c8 ottimo come inizio, ma presto ne avrai abbastanza delle caricature. Studia, impara a vedere e a disegnare, dipingere, fare paesaggi\u00bb.\nUn apprendista pittore a Parigi.\nLa vocazione artistica di Monet, ormai fattasi intensa, quasi bruciante, non poteva che convergere a Parigi, dove nel maggio 1859 i maggiori artisti di tutta Francia si erano dati appuntamento per il Salon. Monet comunic\u00f2 tempestivamente i fatti artistici osservati durante il soggiorno parigino al Boudin, cui confid\u00f2 le seguenti parole:\nMonet espresse ammirazione anche per le composizioni di Troyon, bench\u00e9 osserv\u00f2 che \u00abavevano le ombre un po' nere\u00bb. Il nostro, nonostante la giovane et\u00e0, poteva gi\u00e0 giovarsi di una solida erudizione artistica, arriv\u00f2 persino a conoscerlo di persona: \u00abgentile e senza pretese\u00bb, Constant Troyon ammir\u00f2 i pregi cromatici intessuti da Monet e fece pressione affinch\u00e9 egli si iscrivesse presso l\"'atelier\" di Thomas Couture, artista di impronta accademica che nel 1847 aveva stupito il pubblico del Salon con la sua opera I romani della decadenza. Couture, dunque, era un artista ligio alla tradizione accademica, e scettico verso gli sperimentalismi pittorici promossi da Monet che, infatti, non fu ammesso ai suoi corsi, anche per via della sua indigenza economica.\nNeanche Monet, d'altronde, era desideroso di asservirsi a un artista troppo legato ai convenzionalismi borghesi e pertanto non esit\u00f2 a iscriversi all'Acad\u00e9mie Suisse, scuola d'arte privata fondata a Parigi da Charles Suisse, un pittore emulo di David: in questa scuola Claude aveva a disposizione modelli veri per pochi soldi e poteva sperimentare liberamente i propri progetti artistici, considerata la totale assenza di esami di ammissione o di docenti troppo restrittivi. Sotto l'ala protettiva di Suisse Monet fu esposto a una quantit\u00e0 inestimabile di stimoli pittorici, germogliati poi grazie all'assidua frequentazione della \"Brasserie des Martyrs\", luogo di riunione di molti scrittori e intellettuali: \u00ab\u00c8 l\u00ec che ho conosciuto quasi tutte quelle persone di cui parla Firmin Maillard nel suo libro \"Les Derniers Boh\u00e9mes\", ma soprattutto Firmin Maillard, Albert Glatigny, Th\u00e9odore Pelloquet, Alphonse Duchesne, Castagnary, Delvaux, Alphonse Daudet, e altri cattivi soggetti come me..\u00bb. Preso da una vera e propria ebbrezza intellettuale, Monet, in questi anni di tirocini e scoperte, stabil\u00ec una fittissima rete di conoscenze, destinata a rivelarsi vincente per la sua carriera. Nel frattempo, malgrado i pochi dipinti di rilievo eseguiti in questo periodo, approfond\u00ec la sua amicizia con Boudin, del quale si dichiar\u00f2 fiero discepolo e compagno.\nL'Algeria.\nBen presto, tuttavia, accadde l'impensabile: nel 1861, infatti, Monet dovette presentarsi alle autorit\u00e0 del dipartimento della Senna, dalle quali fu chiamato a prestare il servizio militare. Ci\u00f2, stando alla legislazione francese del tempo, poteva essere evitato a patto che si pagassero 2.500 franchi di contributo per retribuire opportunamente un eventuale sostituto. I genitori di Monet potevano permettersi un esonero, ma per colmare la voragine finanziaria che si sarebbe generata avrebbero necessitato del figlio nella drogheria di famiglia: Claude, tuttavia, non era affatto disposto ad abbandonare i pennelli e perci\u00f2 si arruol\u00f2 nel reggimento dei Cacciatori d'Africa, di stanza ad Algeri, citt\u00e0 che in effetti lo affascin\u00f2 molto. Ci rimangono testimonianze molto vivide, pittoresche, se non liriche del soggiorno algerino di Monet, che in terra d'Africa si disse \u00abnon scontento di vestire l'uniforme\u00bb: a Mustapha, villaggio presso il quale si era poi stabilito con gli altri camerati, egli in effetti trascorse \u00abun periodo genuinamente meraviglioso\u00bb.\nQuel favoloso Oriente, con il suo splendore cromatico e luministico, seppe soddisfare la sua curiosit\u00e0 insaziabile e la sua sete di meraviglie e, per di pi\u00f9, rafforz\u00f2 la sua vocazione artistica: \u00abPensavo solo a dipingere, tanto m'inebriava quello stupendo paese\u00bb. Durante il tempo libero, in effetti, Monet, stimolato anche dai suoi superiori, aveva l'opportunit\u00e0 di fissare la luce e il colore di quei luoghi che ben rispondevano al gusto orientalista diffusosi in Europa. Tuttavia, una fatale caduta da un mulo gli cost\u00f2 condizioni di salute assai precarie e pertanto fu rimpatriato in Francia, a Le Havre, per un breve periodo di convalescenza.\nJongkind.\nPurtroppo \u00abil buon amico Boudin\u00bb si era allontanato da Le Havre, e pertanto Monet si ritrov\u00f2 a dipingere da solo: nonostante l'assenza di quello che, sostanzialmente, era il suo pi\u00f9 grande maestro spirituale, Claude strinse un intenso sodalizio artistico e umano con Johan Barthold Jongkind. Era costui un pittore di marine di origine olandese che, all'aperto, si limitava a riprodurre il paesaggio in schizzi e acquerelli, per poi definirli sulla tela nel suo studio, conservando tuttavia la freschezza della prima osservazione. Monet giov\u00f2 molto dell'amicizia di Jongkind, dal quale fu esortato a intraprendere un apprendistato con maggiore dedizione e impegno, in modo tale da produrre finalmente capolavori sublimi.\nPap\u00e0 Alphonse, infatti, era dello stesso avviso, e fu disposto persino a pagare i 2\u00a0500 franchi richiesti per l'esonero dal servizio militare (la convalescenza era ormai conclusa) affinch\u00e9 il figlio potesse migliorare i propri mezzi tecnici: \u00abMettiti in testa che d'ora in poi lavorerai, e \"seriamente\". Voglio vederti in un \"atelier\" sotto la guida di un maestro rispettabile. Se decidi nuovamente di essere indipendente, la paghetta che fino ad ora ti ho concesso svanir\u00e0 senza piet\u00e0. Sono stato chiaro?\u00bb. Monet, ormai, era messo alle strette, e pertanto su consiglio del padre si appell\u00f2 al pittore Auguste Toulmouche, di casa al n. 70a di rue Notre-Dame-des-Champs. Per saggiare le sue competenze artistiche Monet si ciment\u00f2 davanti agli occhi del Toulmouche in una natura morta, e certamente non manc\u00f2 di impressionarlo: \u00ab\u00c8 ottimo, forse un po' vistoso [...] sei veramente promettente, Claude, ma devi spendere le tue energie con pi\u00f9 saggezza... giovane uomo, hai definitivamente talento. Devi entrare in un \"atelier\"\u00bb.\nLa preistoria impressionista.\nLo stesso Monet, d'altronde, era dello stesso avviso, e perci\u00f2 incominci\u00f2 a frequentare l'atelier di Charles Gleyre, artista dalla pennellata \u00ablieve, graziosa, fine, sognante, alata\u00bb con \u00abqualcosa d'immateriale\u00bb presso il quale egli ebbe modo di perfezionare gli aspetti tecnici della sua pittura, allenandosi nel disegno, nello studio del nudo, nella prospettiva e nelle altre discipline previste dallo studio accademico. Importantissimo per l'evoluzione pittorica di Monet fu poi l'incontro con Alfred Sisley, Pierre-Auguste Renoir e Jean-Fr\u00e9d\u00e9ric Bazille, artisti che come lui ripudiavano la sterilit\u00e0 del disegno accademico. Fu con loro, infatti, che nell'aprile del 1863 si rec\u00f2 a Chailly-en-Bi\u00e8re, nel cuore della foresta di Fontainebleau, sull'esempio di quei pittori come Corot, Daubigny e Rousseau che si immergevano nella vegetazione e si misuravano direttamente con la natura, offrendone un'interpretazione squisitamente realistica e priva di quella retorica presente nel paesaggismo tradizionale.\nStregato dal \u00abfascino imperituro\u00bb di Chailly, Monet vi rimase per lungo tempo e si esercit\u00f2 fruttuosamente nella pittura \"en plein air\", cos\u00ec detta perch\u00e9 esercitata all'aperto: lasciata Chailly si rec\u00f2 con Bazille a Honfleur, poi a Sainte-Adresse, a Rouen e infine fare ritorno a Chailly. Qui fece uno degli incontri decisivi per la sua maturazione pittorica: quello con Gustave Courbet, patriarca del realismo che aveva dato vita a un \u00abampio principio\u00bb particolarmente apprezzato dal nostro: \u00abCourbet dipingeva sempre su fondi scuri, su tele preparate con il marrone, comodo procedimento che tent\u00f2 di farmi adottare. L\u00e0 sopra, diceva, potete disporre le vostre luci, le masse colorate e vederne subito gli effetti\u00bb. Nonostante le ire furibonde del padre, che in seguito a una lite cess\u00f2 di inviargli denaro, Monet grazie all'interessamento di Courbet pot\u00e9 dedicarsi alla pittura con dedizione ancora pi\u00f9 intensa: fu in questo periodo che, infatti, incominci\u00f2 a firmarsi come \u00abClaude\u00bb.\nNonostante soggiornasse per lunghi periodi in localit\u00e0 di campagna, Monet non manc\u00f2 di interessarsi ai maggiori avvenimenti pittorici della capitale, la quale nel 1863 era attraversata dal virulento scandalo sobillato dalla \"Colazione sull'erba\" di Manet, quadro che non rispondeva affatto alle prescrizioni accademiche per via della presenza di un nudo femminile non avallato da una sicura contestualizzazione storica o mitologica. Affascinato dalla \"Colazione sull'erba\" Monet decise di assimilarne la vibrante modernit\u00e0 e di realizzare, sulle orme di Manet, una serie di quadri particolarmente significativi, tutti destinati a riscuotere qualche tiepido consenso tra i critici dei Salon: \"La foce della Senna a Honfleur\", \"La punta della H\u00e9ve con la bassa marea\", \"La foresta di Fontainebleau\" e \"Camille in abito verde\". Pi\u00f9 fredda, invece, fu l'accoglienza riscossa dalla sua \"Colazione sull'erba\", replica diretta dello scandaloso dipinto manettiano, che fu duramente criticata da Gustave Courbet.\nOscillando tra il realismo courbettiano e il nuovo naturalismo promosso da Manet in questi anni Monet realizz\u00f2 opere rigorosamente \"en plein air\" che, nella trascrizione pittorica dei paesaggi francesi, cercavano di rispettare gli stessi meccanismi che regolano la visione umana: un'ambizione, forse, troppo alta, tanto che i suoi maggiori capolavori di questo periodo - si pensi a \"La colazione\" - non furono accettati ai Salon. Monet, tuttavia, poteva godere del supporto morale di una vasta schiera di amici e conoscenti, oltre che di una buona moglie. Camille-L\u00e9onie Donciuex era una giovane ragazza di Lione con la quale ebbe un figlio, Jean: i due, dopo una storia d'amore molto accidentata, convolarono a nozze il 28 giugno 1870.\nFondamentali, poi, furono anche le amicizie con l'ormai inseparabile Bazille e con Pierre-Auguste Renoir, aspirante artista che gli faceva spesso visita nella sua dimora a Saint-Michel e che a tal proposito scrisse: \u00abSto quasi sempre da Monet [...] . Non tutti i giorni si mangia. Tuttavia, sono contento lo stesso perch\u00e9, per quel che riguarda la pittura, Monet \u00e8 un'ottima compagnia\u00bb. Monet intrecci\u00f2 con Renoir una amicizia fervida e vitale, ben testimoniata dai dipinti che entrambi licenziarono sul tema dell'isolotto della Grenouill\u00e8re. Si trattava di un piccolo ristorante, affiancato da uno stabilimento balneare e collocato sulle rive della Senna, a poca distanza da Parigi. Per Monet e Renoir si trattava di un pretesto eccellente per sperimentare la nuova tecnica pittorica che in quegli anni andavano coltivando, tutta basata sulle variazioni degli effetti di luce: perci\u00f2 nell'estate del 1869 entrambi si recarono presso l'isolotto, piazzando i propri cavalletti l'uno di fronte all'altro, e in poco tempo ciascuno aveva realizzato la propria \"Grenoulli\u00e8re\". Il confronto tra le due opere \u00e8 ancora oggi indispensabile per mettere opportunamente a fuoco queste due grandi personalit\u00e0 artistiche.\nIl primo soggiorno londinese.\nNel 1870 Monet si trasfer\u00ec con Camille e il piccolo Jean a Trouville, in Normandia. Quello che inizialmente era un tranquillo soggiorno in un paesino, tuttavia, fu ben presto insanguinato dallo scoppio della guerra franco-prussiana: sotto il fuoco dei cannoni tedeschi il Secondo Impero croll\u00f2 rovinosamente, Parigi fu assediata e Monet, per evitare di essere arruolato e di sacrificare la propria vita per L\u00e9on Gambetta e l'Alsazia-Lorena, si rifugi\u00f2 a Londra: fu una scelta saggia, considerato che Bazille, offertosi volontario per la grandezza della patria, mor\u00ec ucciso in combattimento. Stabilitosi al n. 11 di Arundel Street, nei pressi di Aldwych, Monet a Londra fece conoscenza di Daubigny, artista che gli introdusse il proprio gallerista personale, Paul Durand-Ruel, anch'egli fuggito a Londra (era, d'altronde, titolare di una galleria d'arte a New Bond Street, particolarmente fiorente).\nGrazie all'intercessione di Durand-Ruel, poi, Monet strinse amicizia con Camille Pissarro, artista con il quale si divert\u00ec a esplorare Londra e il suo vibrante patrimonio museale, che vedeva in Turner, Gainsborough e Constable gli artisti prediletti: pur non riuscendo a esporre alla Royal Academy Monet continu\u00f2 comunque a lavorare alacremente, fissando nei suoi quadri il fascino emanato dal fiume Tamigi e dai vari parchi londinesi. Con la stipula dei trattati di pace nel 1871, tuttavia, la guerra franco-prussiana poteva dirsi definitivamente conclusa: non aveva pi\u00f9 senso, dunque, rimanere a Londra, n\u00e9 per Monet, n\u00e9 per Pissarro e gli altri esuli francesi. Se tuttavia questi ultimi rimpatriarono immediatamente, Monet prefer\u00ec dilungarsi e fare tappa a Zaandam, nei Paesi Bassi, \u00abpaese molto pi\u00f9 bello di come si ritiene comunemente\u00bb: visit\u00f2 il Rijksmuseum il 22 giugno ed etern\u00f2 i mulini a vento, i canali e il paesaggio olandese in generale in \u00abtele [...] dove rivela una grande libert\u00e0 stilistica e un marcatissimo distacco nei confronti del soggetto, che non ha pi\u00f9 niente di pittoresco, singolare o naturalista, ma non \u00e8 pi\u00f9 altro che un veicolo per meditazioni plastiche, non esiste se non al termine di trasposizioni pittoriche che si susseguono e dalle quali trae il suo valore emotivo e poetico\u00bb (Lemaire).\nLa nascita dell'Impressionismo.\nFu solo nell'autunno del 1871 che Monet torn\u00f2 in Francia soggiornando per un breve periodo a Parigi, dove approfond\u00ec la sua fraterna amicizia con Renoir e Pissarro, ponendo in questo modo le basi per l'et\u00e0 d'oro dell'Impressionismo. La metropoli, tuttavia, non lo affascinava pi\u00f9, e complice anche la ricezione di alcune cattive notizie - innanzitutto la morte dell'amato Bazille e l'incarcerazione di Courbet per via del suo sostegno alla Comune - egli sent\u00ec ben presto l'esigenza di stabilirsi in un sobborgo agreste. Argenteuil rispondeva perfettamente a questo desiderio: si trattava di un piccolo villaggio placidamente disteso sulla riva destra della Senna di notevole interesse storico e architettonico che godeva di un'attivit\u00e0 viticoltrice e velistica assai intensa.\nAd Argenteuil Monet fu rapidamente raggiunto da Renoir, Sisley e Caillebotte e, stimolato dal genio degli amici, raggiunse subito la pienezza della sua potenza artistica: il suo tocco, infatti, incominci\u00f2 a farsi pi\u00f9 mobile e vibrante, assumendo un carattere virgolato particolarmente congeniale per una resa pi\u00f9 veritiera della luce e degli effetti cromatici che da essa derivano. Fu questo un periodo di grande splendore artistico di Monet, che poteva finalmente beneficiare di un clima di \"camaraderie\" e di fiducia, oltre che di un certo benessere economico - i collezionisti e i mercanti reclamavano in gran numero le sue tele. Per captare con maggiore immediatezza il brillio della luce che trascolora nella Senna arriv\u00f2 persino a farsi adattare con l'aiuto di Caillebotte un'imbarcazione in \"atelier flottant\", ovvero in uno studio galleggiante con il quale potere dipingere in mezzo al fiume.\nLa prima mostra del 1874.\nNel frattempo incominci\u00f2 a formarsi in Monet la volont\u00e0 di dare una costituzione ufficiale al gusto pittorico che andava informando gli sperimentalismi della sua \"bande\". Da qui il progetto di emanciparsi dalle istituzioni ufficiali e di organizzare una mostra artistica nei locali di un vecchio studio fotografico al n. 35 di boulevard des Capucines messo a disposizione da Nadar. Nonostante le varie difficolt\u00e0 di sorta tutto era pronto per il 15 aprile 1874, giorno in cui i trenta artisti che avevano aderito - tra i tanti ricordiamo, oltre a Monet, anche Degas, C\u00e9zanne, Boudin, Pissarro, Berthe Morisot, Renoir e Sisley - poterono finalmente esporre le loro tele al pubblico. Tra i dipinti proposti da Monet vi era \"Impressione, levar del sole\", opera che fu accolta con pubblico dileggio da una corte di osservatori scandalizzati dalle eccessive libert\u00e0 compositive e cromatiche che Monet vi si era preso. Tra i critici pi\u00f9 virulenti vi fu senza dubbio Louis Leroy, autore del seguente brano, apparso sul \"Le Charivari\":\nFu in quest'occasione che Monet e i suoi colleghi adottarono per la prima volta l'appellativo di \u00abimpressionisti\u00bb, accettando con provocatoria ironia un aggettivo che il Leroy, come si \u00e8 visto, aveva invece coniato a fini esclusivamente denigratori. Il pubblico parigino, in effetti, fu scandalizzato dall'aspetto formale delle opere esposte, come ci testimonia Zola nel suo romanzo \"L'\u0152uvre\": \u00abIl riso che si udiva non era pi\u00f9 quello soffocato dai fazzoletti delle signore e la pancia degli uomini che si dilatava quando davano sfogo alla loro ilarit\u00e0. Era il riso contagioso di una folla venuta per divertirsi, che progressivamente si andava eccitando, scoppiava a ridere per un nonnulla, spinta all'ilarit\u00e0 tanto dalle cose belle che da quelle esecrabili\u00bb.\nC'\u00e8 tuttavia da sottolineare che, se una parte della critica concordava nel ritenere Monet e gli altri Impressionisti dei dilettanti che non sapevano tenere in mano un pennello, alcuni apprezzarono l'iniziativa dei giovani, ammirandone la spontaneit\u00e0 e la freschezza adoperate per la resa della vita contemporanea. Fra questi recensori vi era Jules-Antoine Castagnary, il quale - accettando il neologismo di \u00abImpressionisti\u00bb - scrisse: \u00ab [...] sono impressionisti nella misura in cui non rappresentano tanto il paesaggio quanto la sensazione in loro evocata dal paesaggio stesso. E proprio questo termine \u00e8 entrato a fare parte del loro linguaggio [...]. Da questo punto di vista hanno lasciato alle loro spalle la realt\u00e0 per entrare nel regno del puro idealismo. Quindi la differenza essenziale tra gli impressionisti e i loro predecessori \u00e8 una questione di qualcosa in pi\u00f9 e qualcosa in meno dell'opera finita. L'oggetto da rappresentare \u00e8 lo stesso ma i mezzi per tradurlo in immagine sono modificati [...]\u00bb.\nNonostante i timidi apprezzamenti di Castagnary la prima esposizione impressionista si risolse in un totale insuccesso, e al suo termine Monet, Renoir e gli altri furono costretti a prendere atto di un terrificante deficit finanziario. Sotto la spinta di Renoir, dunque, il gruppo si accinse a organizzare, in data 24 marzo 1875, un'asta pubblica all'H\u00f4tel Drouot, nella prospettiva di fare fronte alle drammatiche difficolt\u00e0 economiche che opprimevano tutti. La spietata recensione del critico Albert Wolff lasciava presagire un nuovo fiasco: \u00abL\"'impressione\" che danno gli impressionisti \u00e8 quella di un gatto che passeggia sulla tastiera di un pianoforte, o di una scimmia che si \u00e8 impossessata di una scatola di colori\u00bb. La vendita, presieduta in qualit\u00e0 d'esperto da Durand-Ruel, ebbe in effetti esiti deprimenti: con il ricavato Monet riusciva a malapena a pagarsi il prezzo delle cornici, e fu necessario persino l'intervento della polizia per evitare che gli alterchi potessero degenerare in rissa.\nGli esegui guadagni non furono dunque sufficienti per tranquillizzare le preoccupazioni economiche di Monet, funestato tra l'altro dell'improvvisa e terribile malattia che aveva colpito la moglie Camille. \u00abSebbene io abbia fede nel futuro, il presente \u00e8 veramente difficile da affrontare\u00bb scrisse il pittore a Edouard Manet in data 28 giugno 1875. Queste difficolt\u00e0, tuttavia, non prosciugarono le sue ambizioni artistiche e pertanto nell'aprile 1876, nonostante il fiasco conosciuto in occasione della prima mostra, Monet organizz\u00f2 una seconda esibizione impressionista, proponendovi ben diciotto quadri, fra i quali La giapponese. Pur attirandosi l'ostilit\u00e0 della critica e del pubblico in questa occasione Monet riusc\u00ec a guadagnare qualche soldo, anche grazie al caldo supporto di Zola, per il quale egli era \u00abinnegabilmente il capogruppo\u00bb per il \u00absuo pennello che si distingue per uno straordinario splendore\u00bb, e di Castagnary, che elogi\u00f2 senza mezzi termini l'\u00abimmenso sforzo verso la luce e la verit\u00e0\u00bb compiuto dal gruppo.\nEra il periodo in cui i critici d'arte si ponevano con seriet\u00e0 il problema di una corretta comprensione del fenomeno impressionista: per Paul Mantz l'impressionista era \u00abl'artista sincero e libero che, rompendo con i procedimenti di scuola, con i raffinamenti alla moda, subisce, nell'ingenuit\u00e0 del suo cuore, il fascino assoluto che promana dalla natura e traduce, con semplicit\u00e0 e con la maggiore franchezza possibile, l'intensit\u00e0 dell'impressione sub\u00ecta\u00bb; per Duranty, \u00ab [...] la scoperta degli impressionisti consiste propriamente nell'aver riconosciuto che la grande luce scolora i toni, che il sole riflesso dagli oggetti tende, per forza di chiarezza, a ricondurli a quella unit\u00e0 luminosa che fonde i sette raggi prismatici in un unico sfavillio incolore, che \u00e8 la luce. D'intuizione in intuizione, a poco a poco sono arrivati a decomporre la luce solare nei suoi raggi, nei suoi elementi, e a ricomporre la sua unit\u00e0 attraverso l'armonia generale delle iridescenze che essi spandono nelle tele\u00bb. Nonostante Monet dovesse affrontare spesso fatiche e disagi soprattutto per le scarse disponibilit\u00e0 economiche, poi, in questi anni incominci\u00f2 lentamente a formarsi intorno al pittore una leale cerchia di ammiratori e mecenati: oltre a Caillebotte, fervente collezionista di opere impressioniste, vanno indubbiamente citati il medico George de Bellio e, soprattutto, il mercante Ernest Hosched\u00e9.\nEra quest'ultimo nato a Parigi il 18 settembre 1837 da una famiglia di modeste origini commerciali che, dopo avere sposato l'amatissima Alice nel 1863, generando con lei vari bambini, consacr\u00f2 la propria carriera alle Belle Arti, tributando una sincera ammirazione soprattutto per quanti, come Monet, avevano il coraggio di sfidare i convenzionalismi accademici e di percorrere strade nuove. Da Hosched\u00e9 Monet ricevette la commissione di decorare le pareti del suo castello di Rottembourg, presso Montgeron: di questo soggiorno ci sono rimaste tele di particolare pregio artistico, come \"Les dindons\". Ben presto, tuttavia, anche la famiglia Hosched\u00e9 soffr\u00ec un atroce tracollo economico e, considerati i buoni rapporti che intercorrevano con i Monet, ambedue le famiglie decisero di congiungere i loro sforzi e di trasferirsi in un'unica casa presso V\u00e9theuil, lungo le rive della Senna, nel dipartimento della Val-d'Oise.\nClaude Monet a Parigi.\nPur amando fino alle lacrime l'idillio campestre che percorreva i fiumi, i campi, le distese erbose delle campagne intorno Parigi, Monet non poteva fare a meno di ritenere affascinante lo scalpitio della vita moderna che gravitava intorno a Parigi. Fu per questo motivo che, a partire dal 1877, il pittore torn\u00f2 a indagare la realt\u00e0 metropolitana, con un particolare occhio di riguardo rivolto alla stazione di Saint-Lazare, dalla quale partivano tra l'altro i treni per l'amata Argenteuil. Su questo scalo ferroviario Monet dipinse circa una dozzina di tele, e - pur ripudiando il teatro, i caff\u00e8 rumorosi, le corse ippiche preferite da Degas e dai suoi discepoli - non manc\u00f2 nei suoi quadri di occhieggiare sul tessuto urbano parigino, luogo che favoriva incontri stimolanti e che era ricolmo di autentici monumenti della modernit\u00e0: non bisogna dimenticare, d'altronde, che la Parigi dove visse Monet era quella che il potente barone Haussmann aveva trasformato in moderna capitale europea con la messa in essere di un ambizioso piano di riqualificazione urbanistica che vedeva nei \"boulevard\", quegli ampi viali alberati ricolmi di negozi, caff\u00e8 ed eleganti palazzi signorili, il fattore chiave per un vigoroso e generalizzato rilancio economico, morale e culturale. Monet immortala questa incalzante modernit\u00e0, lucidamente descritta in letteratura da opere come \"La bestia umana\" di Zola e \"Alla ricerca del tempo perduto\" di Proust, in tele come \"La Gare Saint-Lazare\" e \"La rue Montorgueil a Parigi\".\nLa morte di Camille.\nAl di l\u00e0 delle apparenze, tuttavia, questo era per Monet un periodo difficile e buio. Nonostante il maggiore interesse dimostrato dalla pratica impressionista, ben testimoniato dalla pubblicazione del \"The Impressionists and Edouard Manet\" di Mallarm\u00e9, il movimento stava inesorabilmente esaurendo ogni spinta propulsiva, con i singoli aderenti che, complici anche delle divergenze artistiche impossibili da ignorare, ritornarono a esporre al Salon ufficiale. Monet, dal suo canto, non disert\u00f2 affatto le mostre impressioniste, anche se il destino del movimento era segnato: nel 1883 scocc\u00f2 la sua ora definitiva con la morte di Manet il quale, pur non avendo mai formalmente preso parte alle esposizioni organizzate da Monet, era stato comunque in grado di operare una netta cesura con l'arte precedente e di porre le basi dell'arte impressionista.\nAncor pi\u00f9 catastrofica era la sua vita personale. Le asperit\u00e0 economiche non si attenuarono e, per di pi\u00f9, la malattia dell'amata Camille si aggrav\u00f2. \u00abMia moglie ha appena avuto un altro bambino e io sono in pena perch\u00e9 sono incapace di provvedere alle spese per le cure mediche di cui entrambi hanno \"assolutamente\" bisogno\u00bb: alla fine fu soprattutto Caillebotte a sopperire alla cronica mancanza di denaro che affannava Monet. Nulla, tuttavia, sembrava alleviare il dolore di Camille: \u00ab\u00c8 soprattutto la cagionevole salute di Madame Monet a preoccuparci in questi giorni. Penso che non abbia altro che due giorni rimanenti per vivere [...] la sua morte lenta \u00e8 alquanto triste...\u00bb scrisse, disilluso, Hosched\u00e9 alla madre in una lettera datata maggio 1879. Nonostante le amorevoli cure del dottor Tichy e del dottor de Bellio Camille fu tormentata da dolori atroci e, alla fine, persino da un cancro all'utero aggravato dalla nascita del figlio Michel. \u00abSento che le sofferenze di quella povera donna alla fine le risulteranno fatali. \u00c8 orribile vederla sottoposta a questa tortura, talmente strazianti che persino la morte, al loro posto, sarebbe desiderabile\u00bb scrisse la moglie di Hosched\u00e9, Alice, alla madre.\nCamille si spense il 5 settembre 1879 alle 10:30 del mattino: non aveva che trentadue anni. Per Monet fu un colpo terribile, siccome gli era morta la compagna di una vita, una persona alla quale voleva immensamente bene e con la quale aveva sempre condiviso gioie e dolori. \u00abUn giorno, all'alba mi sono trovato al capezzale del letto di una persona che mi era molto cara e che tale rimarr\u00e0 sempre. I miei occhi erano rigidamente fissi sulle tragiche tempie e mi sorpresi a seguire la morte nelle ombre del colorito che essa depone sul volto con sfumature graduali\u00bb: con queste strazianti parole Monet descrisse il momento in cui comprese che la moglie era passata a miglior vita.\nIl vuoto affettivo ed emotivo deflagrato dopo la morte di Camille fu colmato da Alice, moglie di Ernest Hosched\u00e9, con la quale intraprese una relazione extraconiugale che venne ufficializzata solo nel 1892, un anno dopo la morte del marito della donna. Quello a V\u00e9theuil, tuttavia, fu un soggiorno significativo non solo perch\u00e9 ricolmo di questi luttuosi eventi, ma anche perch\u00e9 segn\u00f2 un momento in cui Monet soffr\u00ec in prima persona la crisi dell'Impressionismo e, immerso in un lavoro accanito e solitario, incominci\u00f2 gradualmente ad allontanarsi dalle ricerche figurative dei suoi colleghi. Il periodo a V\u00e9theuil, non a caso, \u00e8 il \"trait d'union\" cronologico che correla la felice stagione creativa di Argenteuil con gli accordi finali di Giverny, cittadina presso la quale Monet si isol\u00f2 definitivamente dal gruppo degli Impressionisti, che d'altronde non poteva pi\u00f9 godere n\u00e9 del sostegno di Durand-Ruel, anch'egli tormentato da periodi difficili, n\u00e9 del supporto di Zola, che ormai per pittori come Monet e C\u00e9zanne non provava pi\u00f9 simpatia.\nOltre l'Impressionismo.\nNel frattempo Monet incominci\u00f2 a farsi sempre pi\u00f9 irrequieto. Nell'inverno 1883 fu a \u00c9tretat, citt\u00e0 la cui principale caratteristica morfologica \u00e8 costituita dalle candide falesie che, con la loro solenne verticalit\u00e0, inquadrano dall'alto la placida distesa del mare. I ripetuti studi di queste \u00abalte falesie caratterizzate dalla presenza di tre singolari aperture chiamate Porte\u00bb, come le descrisse Guy de Maupassant, preannunciano tutte le serie degli anni a venire: Monet, pur subendo la fascinazione di un luogo cos\u00ec pittoresco, non voleva tuttavia stabilirsi a \u00c9tretat, n\u00e9 intendeva continuare la sua vita a V\u00e9theuil. Come fare, allora?\nVi era, nella valle della Senna, alle porte del Vexin e della Normandia, un piccolo e tranquillo villaggio agricolo immerso nella quiete idillica della campagna dove \u00abla luce era unica: non si trova uguale in nessun'altra parte del mondo\u00bb, per usare le parole dello stesso pittore: il nome di questo luogo era Giverny, e fu l\u00ec che Monet, al seguito della moglie e dei figli, si trasfer\u00ec nel 1883. Egli, d'altronde, aveva spesso visto questo pittoresco villaggio affacciandosi dal finestrino del treno che, da Saint-Lazare, correva nelle campagne francesi fino ad Argenteuil.\nBordighera.\nQuesto trasferimento, poi, fu accompagnato da una rinnovata sete di nuovi stimoli pittorici e istanze culturali, da soddisfare solo con un viaggio in un luogo nuovo e tonificante, come la Costa Azzurra e la Liguria: Monet, d'altronde, non aveva mai visto il Mediterraneo se non grazie al soggiorno algerino. \n&lt;br&gt;La scelta cadde su Bordighera, uno dei pi\u00f9 ameni e frequentati luoghi di villeggiatura della Riviera di Ponente, in Liguria: il compagno di viaggio fu individuato in Renoir. Fu un soggiorno molto piacevole per entrambi: Renoir, infatti, diede finalmente avvio a un drastico mutamento stilistico che trov\u00f2 espressione nella cosiddetta svolta \"aigre\", mentre Monet rimase talmente stregato dalla vivace esuberanza del paesaggio italiano che decise di ritornare a Bordighera nel gennaio 1884, da solo.\nA conoscere questo suo progetto era solo Paul Durand-Ruel, cui Monet richiese il massimo riserbo: \u00abGentile Signor Durand Ruel, voglio passare un mese a Bordighera, uno dei luoghi pi\u00f9 belli che abbiamo visto durante il nostro viaggio. Da laggi\u00f9, nutro la speranza di portarvi tutta una serie di cose nuove. Perci\u00f2 vi domando di non parlare a nessuno di questo proposito, non perch\u00e9 voglia fare un mistero, ma perch\u00e9 ci tengo a farlo da solo: come mi \u00e8 stato piacevole fare il viaggio da turista con Renoir, cos\u00ec mi sarebbe imbarazzante farlo in due per lavorare. Ho sempre lavorato meglio nella solitudine e secondo le mie sole impressioni\u00bb. Stabilitosi presso la pensione Anglaise, Monet rimase estasiato dalla luce e dai colori della Liguria: a rapirlo furono soprattutto i giardini del signor Moreno, un luogo \u00abfantasmagorico\u00bb dove \u00abtutte le piante dell\u2019universo sembrano crescervi spontaneamente\u00bb, in un tripudio naturalistico per lui insolito di ulivi, aranci, limoni, mandarini, palme e piante rare.\nDi questi giorni fecondi, trascorsi nel tepore della luce mediterranea, il carteggio di Monet parla abbondantemente. Di seguito si riporta il testo di una lettera indirizzata alla compagna Alice:\nIl tempo sembrava volare in un posto dove Monet poteva godere quotidianamente dell'amicizia del signor Moreno (\u00ab\u00e8 decisamente un uomo delizioso\u00bb), di un mare e di un cielo tinti di un blu profondissimo, di una vegetazione variopinta ed esuberante che gli dispensava \u00abfiori, arance, mandarini, limoni dolci che sono deliziosi a mangiarli\u00bb e di paesaggi che sembravano quasi riproporre il mito del paradiso terrestre. Dolceacqua, un paesino medievale dell'entroterra ligure abbarbicato su uno sperone roccioso, affascin\u00f2 enormemente Monet:\nBelle-\u00cele e Antibes.\nIl soggiorno a Bordighera fu di immenso giovamento per Monet, che beneficiando dei colori, della luce e del tepore del Mediterraneo recuper\u00f2 un entusiasmo che, considerati i dispiaceri degli anni passati, sembrava quasi perduto. Anche una volta ritornato a Giverny egli seppe rivolgersi alla natura con un rinnovato vigore che si pu\u00f2 percepire persino dal suo epistolario, dove troviamo scritto: \u00abScopro ogni giorno motivi sempre pi\u00f9 belli. C'\u00e8 di uscirne pazzi, tanto sento il desiderio di fare tutto [...] la testa mi scoppia\u00bb. Anche Guy de Maupassant, quando strinse amicizia con il pittore presso \u00c9tretat nel settembre 1886, fu testimone di questa straordinaria foga pittorica:\nFurono questi anni straordinari, in cui Monet dipinse con fertile e sollecita attivit\u00e0. L'implacabile esigenza di trovare nuovi spunti pittorici lo spinse a viaggiare per tutta la Francia: nel settembre 1886 fu a Belle-\u00cele-en-Mer, in Bretagna, dove ebbe agio di dipingere le terribili scogliere del luogo che sorgono dalle acque agitate e di conoscere Gustave Geffroy, destinato a diventare un suo fervente ammiratore. Nel 1888, invece, si rec\u00f2 ad Antibes, nel sud della Francia, nel tentativo di riscoprire quella luce e quei colori che tanto lo avevano affascinato durante il soggiorno a Bordighera: \u00abDopo Belle-\u00cele ci sar\u00e0 qualcosa di dolce; qui non c'\u00e8 che blu, rosa e oro [...] Ma quale difficolt\u00e0, buon Dio!\u00bb scrisse, divertito, al critico Th\u00e9odore Duret, mentre a Geffroy rivel\u00f2: \u00abSgobbo e fatico enormemente, molto preoccupato di ci\u00f2 che faccio. Qui tutto \u00e8 cos\u00ec bello, chiaro e luminoso! Si galleggia nell'aria blu: \u00e8 sconvolgente\u00bb. Ad Antibes, Monet era in ammirazione di una natura che gli appariva meravigliosamente esotica, con la luce del mar Mediterraneo, con le sue palme e la sua acqua blu, e che in effetti non manc\u00f2 di raffigurare in un ampio concorso di dipinti, destinati stavolta all'esposizione al pubblico.\n\u00abViva Monet!\u00bb: il successo.\nNel 1889, tornato a Giverny e a Parigi, infatti, Monet volle sottrarsi dalla tutela di Durand-Ruel, in modo tale da farsi conoscere da un pi\u00f9 ampio circuito di collezionisti, e rivolgersi a Georges Petit, il quale - dopo avere consacrato la propria carriera all'arte ufficiale e alle pompose opere di Meissonier, Cabanel e G\u00e9r\u00f4me - volle gettarsi sull'arte impressionista. Fu una scelta, per entrambi, vincente: in concomitanza con l'Esposizione Universale Petit aveva deciso di riunire le tele pi\u00f9 belle di Monet con i capolavori di Auguste Rodin, scultore adulato e oberato di committenze, realizzando un'esposizione congiunta che decret\u00f2 brillantemente la fortuna dell'Impressionismo. Certo, non mancarono conflittualit\u00e0, dovute perlopi\u00f9 al cattivo carattere di Rodin e alla perplessit\u00e0 di alcuni critici, ma perlopi\u00f9 l'esito della mostra si pu\u00f2 condensare nel giubilante urlo che il dottor de Bellio profuse durante l'inaugurazione: \u00abE ora lunga vita a Monet! Lunga vita a Rodin! Evviva Monet! Evviva Rodin! Hourrrrha!\u00bb. Octave Mirbeau, vedendo rincorrersi davanti ai propri occhi quadri come Nevicata ad Argenteuil, Tramonto sulla Senna in inverno, Mare selvaggio e altri, lasci\u00f2 un commento rimasto celebre:\nMonet aveva vinto. Dopo anni e anni di incomprensioni, diffidenze e privazioni, il pubblico stava incominciando a riconoscere, e soprattutto ad apprezzare, la rivoluzione estetica stimolata dagli Impressionisti: lui, finalmente, non era pi\u00f9 visto come un ozioso imbrattatele, bens\u00ec come un autentico caposcuola, in grado di cantare la bellezza della modernit\u00e0 e di imporre un suo modo di vedere il mondo e l'arte con virt\u00f9 pittoriche umanamente cercate e conquistate con sforzo e impegno. Lo stesso Monet, per sottolineare questo cambiamento di rotte, organizz\u00f2 una sottoscrizione pubblica simbolica, finalizzata ad acquistare dalla vedova di Manet l\"Olympia\", quadro che appena un ventennio prima aveva sobillato scandali enormi e che poi diede avvio all'avventura impressionista. Il quadro, poi, sarebbe andato donato al Louvre, in modo da sottolineare non l'ufficialit\u00e0, ma l'universalit\u00e0 della produzione manettiana. Raccogliere il denaro non fu difficile e, superate le prudenze di una volta, l\"Olympia\" fu finalmente esposta in un museo: \u00abquesta volta\u00bb commenta il critico Lemaire \u00abla battaglia si \u00e8 veramente conclusa\u00bb.\nL'idillio di Giverny: tra covoni, giardini e cattedrali.\nMonet, dunque, dopo la mostra organizzata da Petit pot\u00e9 godere del sostegno economico e morale di un pubblico finalmente svincolatosi dalle pastoie della pittura accademica. La gloria, tuttavia, non offusc\u00f2 n\u00e9 la sua umilt\u00e0 n\u00e9 le sue ambizioni pittoriche, finalizzate a rendere \u00abl'immediatezza, l'atmosfera soprattutto e la stessa luce diffusa ovunque\u00bb. Volendo indagare in maniera pi\u00f9 accurata i problemi della luce e dalle sensazioni di colore, dunque, Monet intraprese le cosiddette \"serie\", nelle quali uno stesso soggetto viene ripreso in decine e decine di tele, in modo tale che l'unico fattore cangiante \u00e8 proprio la luce: si trattava di un'escogitazione pittorica ottimale per dimostrare come la sola luce riuscisse a generare percezioni visive sempre mutevoli e stimolanti. Lo stesso Monet racconta: \u00abDipingevo alcune macine che mi avevano colpito e che costituivano un magnifico gruppo, a due passi da qui. Un giorno mi accorgo che l'illuminazione \u00e8 cambiata e dico a mia nuora: \"Vada a casa a prendermi un'altra tela!\"- Me la porta, ma poco dopo \u00e8 nuovamente diversa: \"Un'altra! E un'altra ancora!\". Cos\u00ec lavoravo a ciascuna di esse solamente quando avevo l'effetto giusto [...] ecco tutto\u00bb.\nMonet ritrasse le macine ben quindici volte, in stadi climatici e luministici talora radicalmente differenti. Quest'originalissima esperienza pittorica fu rivissuta dal pittore varie volte: innanzitutto con i \"Pioppi\", anche loro rappresentati in ore del giorno e in stagioni differenti. Dal 1889 al 1891, invece, incominci\u00f2 a dipingere la serie dei \"Covoni\", anch'essi scanditi come di consueto nel mutare delle stagioni e delle ore. Sempre attingendo dall'epistolario comprendiamo con quanta dedizione Monet si cimentava in questi cicli: \u00abSgobbo molto, mi ostino su una serie di diversi effetti, ma in questo periodo il sole declina cos\u00ec rapidamente che non mi \u00e8 possibile seguirlo [...] vedo che bisogna lavorare molto per riuscire a rendere quello che cerco: l'istantaneit\u00e0, soprattutto l'involucro, la stessa luce diffusa ovunque, e pi\u00f9 che mai le cose facili, venute di getto, mi disgustano\u00bb scrisse il pittore nell'ottobre del 1890 a Gustave Geffroy. Sempre pi\u00f9 indifferente al soggetto, le forme servivano a Monet solo per tradurre pittoricamente il suo interesse per l'irradiazione della luce: interessantissima, in tal senso, la serie delle \"Cattedrali di Rouen\", delle quali si parla nella voce apposita.\nNel 1890 Monet, forte di una certa sicurezza economica, pot\u00e9 finalmente acquistare il suo casolare di Giverny e realizzare il sogno di una vita: quello di dedicarsi al giardinaggio e di realizzare un sontuosissimo parco ornamentale intorno alla sua dimora. \u00abIl giardinaggio \u00e8 un'attivit\u00e0 che ho imparato nella mia giovinezza quando ero infelice. Forse devo ai fiori l'essere diventato un pittore\u00bb ammise una volta, consapevole di come il suo interesse per la pittura di paesaggio fu tutt'altro che fortuita. Lavorando con tenacia e tenerezza il pittore tinse la propria casa di rosa e di verde e, alle spalle di quest'ultima, diede vita al Clos Normand, un giardino che con mezzi floreali orchestra una vera e propria sinfonia di luce, di arte e di vita.\nCamminando per la ragnatela di sentieri di questo \"hortus conclusus\", con tanto di archi metallici impreziositi da rose canine e gelsomini, Monet poteva infatti godere della variopinta benevolenza di una quantit\u00e0 innumerevole di essenze: iris, papaveri orientali, verbene, peonie, rose, campanule, tulipani, narcisi e, infine, quelli che Marcel Proust defin\u00ec \u00abfiori sbocciati in cielo\u00bb: le ninfee. Sfruttando la tranquilla confluenza del fiume Epte nel territorio di Giverny, infatti, Monet cre\u00f2 nel proprio giardino un piccolo stagno \u00abche delizi gli occhi\u00bb e che gli offra buoni \u00absoggetti da dipingere\u00bb. Lo specchio d'acqua, sovrastato da un suggestivo ponte color verde brillante di chiara ispirazione giapponese, fu poi popolato di peonie, glicini viola e bianchi, bamb\u00f9, di cotogni, ciliegi ornamentali, ontani, tamerici, agrifogli, frassini, salici piangenti, cespugli di lamponi, agapanthus, lupini, rododendri, azalee e ciuffi di erba della Pampa. In questo microcosmo acquatico e vegetale, poi, un posto di primaria importanza spetta alle delicatissime ninfee bianche e rosa che riposano sul laghetto e che catturarono con il loro placido fluttuare l'attenzione di molti, a partire da Marcel Proust, che nel suo \"Alla ricerca del tempo perduto\" ne forn\u00ec una descrizione molto suggestiva:\nViaggiare, viaggiare, viaggiare.\nIl febbraio del 1895 vide Monet in Norvegia, paese dove viveva il figliastro Jacques Hosched\u00e9 e che offriva ai pittori condizioni luministiche particolarmente interessanti, soprattutto di inverno (\u00abMonet viene a dipingere il nostro inverno in tutta la sua luminosit\u00e0 e il suo splendore\u00bb, annunci\u00f2 trionfante il critico norvegese Andreas Auber). Giunto a Christiania (l'odierna Oslo) dopo un viaggio decisamente travagliato, Monet, descritto dai giornali locali come un \u00abpiccolo francese robusto ed elegante\u00bb, si trasfer\u00ec immediatamente presso Sandviken, alla ricerca di soggetti da immortalare con il suo pennello. Le sue aspettative non furono deluse: le vaste foreste boreali, i labirinti di fiordi, il Bj\u00f8rneg\u00e5rd, lo stesso villaggio di Sandviken (\u00absembra di essere in Giappone\u00bb comment\u00f2 il pittore) sono tutti soggetti che compaiono nei quadri di questo periodo, pervasi da una melanconica dolcezza. \u00abOggi ho dipinto buona parte della giornata, sotto la neve che cade senza posa: avreste riso nel vedermi completamente bianco, con la barba piena di ghiaccioli a stalattite\u00bb scrisse a Geffroy in merito al suo soggiorno norvegese.\nLa morte di Berthe Morisot, illustre pittrice impressionista, colse Monet quando era ancora in Norvegia. Fu un lutto che lo fece soffrire molto, e che sembrava suggellare in maniera salda e definitiva il tramonto dell'Impressionismo: non fu un caso, dunque, se Monet nel 1896 decise di recarsi in quei luoghi che furono teatro del suo esordio pittorico, ovverosia Dieppe e Pourville. Questo ritorno alle radici accese in maniera impressionante il suo entusiasmo, leggermente affievolitosi negli anni precedenti sotto il peso di un lungo trentennio di attivit\u00e0. I quadri realizzati durante questo soggiorno non soddisfecero pienamente Monet che, tuttavia, dopo avere finalmente assaporato le emozioni di un tempo, torn\u00f2 a Giverny con un rinnovato ardore. Egli, d'altronde, andava procurandosi una fama sempre pi\u00f9 grande, che si consolid\u00f2 definitivamente nel giugno 1898 con le due mostre svoltesi sotto l'egida di Georges Petit e di Durand-Ruel. Il maestro era richiesto a Berlino, Bruxelles, Venezia, Stoccolma e persino negli Stati Uniti d'America: i suoi dipinti ora valevano migliaia e migliaia di franchi e procuravano al loro autore fortune cinematografiche.\nGli inizi del nuovo secolo, il Novecento, videro Monet a Londra, citt\u00e0 dove viveva il figlio Michel e che risultava particolarmente di suo gradimento per via di quella nebbia caliginosa che avvolgeva in modo soffuso le sue strade e i suoi monumenti. Vi si rec\u00f2 ben tre volte, nel 1899, nel 1900 e nel 1901: nei quadri risalenti a questi anni sono presenti monumenti e infrastrutture celebri - si pensi ai ponti di Charing Cross e di Waterloo e, soprattutto, al palazzo di Westminster - che, tuttavia, non rivelano il dinamismo di una metropoli in pieno sviluppo, bens\u00ec restituiscono immagini malinconiche, avvolte in un silenzio che sembra volere pietrificare per sempre gli spazi urbani della Greater London. Le sue \"Vedute del Tamigi\", una volta esposte in Francia, riscossero in effetti un brillante successo per via della loro capacit\u00e0 di cogliere gli effetti contrastanti \u00abdell'incubo, del sogno, del mistero, dell'incendio, della fornace, del caos, dei giardini galleggianti, dell'invisibile, dell'irreale [...] di quella prodigiosa citt\u00e0\u00bb, come ebbe modo di osservare Octave Mirbeau nella presentazione del catalogo.\nIl grande viaggio che concluse i peregrinaggi europei di Monet fu effettuato a Venezia, in Italia, nel 1908. Stabilitosi presso il palazzo Barbaro e poi al Grand Hotel Britannia, Monet si trattenne nella citt\u00e0 dei dogi per ben due mesi, dal settembre al novembre 1908: si disse subito \u00abstregato dall'incantesimo di Venezia\u00bb, citt\u00e0 che palpitava di una vibrante scena artistica, architettonica, e soprattutto luministica, considerato il rifrangersi della luce sulle acque della laguna. Monet trov\u00f2 subito congeniale l'atmosfera catalizzata dalla citt\u00e0 con le sue ricerche pittoriche:\nUltimi anni.\nIl 19 maggio 1911 mor\u00ec la moglie Alice. Il 1\u00ba febbraio 1914 Monet perse anche il figlio Jean - l'altro figlio, Michel, morir\u00e0 in un incidente d'auto nel 1966. La sua quiete famigliare, dunque, si frantum\u00f2 con questi due lutti. Per fortuna, per\u00f2, Monet pot\u00e9 godere della compagnia della figlioletta Blanche, la quale and\u00f2 ad abitare insieme a lui a Giverny, dove egli disponeva finalmente di un nuovo, pi\u00f9 grande studio, adatto a contenere i grandi pannelli con la rappresentazione delle ninfee del suo giardino.\nTornato da Venezia, in effetti, Monet non lasci\u00f2 mai pi\u00f9 il suo giardino, tanto che trascorse gli anni della vecchiaia dipingendo incessantemente specchi d'acqua costellati da ninfee. \u00abLavoro tutto il giorno a queste tele, me le passano una dopo l'altra. Nell'atmosfera riappare un colore che avevo scoperto ieri e abbozzato su una delle tele. Immediatamente il dipinto mi viene dato e cerco il pi\u00f9 rapidamente possibile di fissare in modo definitivo la visione, ma di solito essa scompare rapidamente per lasciare il suo posto a un altro colore gi\u00e0 registrato qualche giorno prima in un altro studio, che mi viene subito posto innanzi; e si continua cos\u00ec tutto il giorno\u00bb.\nNon vi \u00e8 sorpresa, dunque, se nel 1920 Monet offr\u00ec allo Stato francese dodici grandi tele di \"Ninfee\", lunga ciascuna circa quattro metri, le quali verranno sistemate nel 1927 in due sale ovali dell'Orangerie delle Tuileries; altre tele di analogo soggetto saranno raccolte nel Mus\u00e9e Marmottan. \u00abNon dormo pi\u00f9 per colpa loro - scrisse il pittore nel 1925 - di notte sono continuamente ossessionato da ci\u00f2 che sto cercando di realizzare. Mi alzo la mattina rotto di fatica [...] dipingere \u00e8 cos\u00ec difficile e torturante. L'autunno scorso ho bruciato sei tele insieme con le foglie morte del giardino. Ce n'\u00e8 abbastanza per disperarsi. Ma non vorrei morire prima di avere detto tutto quel che avevo da dire; o almeno avere tentato. E i miei giorni sono contati\u00bb.\nEssendosi ammalato di cataratta nel 1920, Monet si sottopose a intervento di rimozione del cristallino nel 1923, all'et\u00e0 di 82 anni. In seguito a tale intervento il suo modo di dipingere cambi\u00f2 notevolmente, in special modo in relazione all'utilizzo dei colori.\n\"Il ponte giapponese\", nelle versioni del 1924 al Mus\u00e9e Marmottan, o \"La casa dell'artista\", dello stesso anno, sono opere ormai astratte, che vengono giustificate non solo da uno specifico programma artistico ma dalla stessa malattia agli occhi che gli impediva di riconoscere l'effettiva tonalit\u00e0 dei colori: scriveva lo stesso Monet: \u00ab [...] i colori non avevano pi\u00f9 la stessa intensit\u00e0 per me; non dipingevo pi\u00f9 gli effetti di luce con la stessa precisione. Le tonalit\u00e0 del rosso cominciavano a sembrare fangose, i rosa diventavano sempre pi\u00f9 pallidi e non riuscivo pi\u00f9 a captare i toni intermedi o quelli pi\u00f9 profondi [...] Cominciai pian piano a mettermi alla prova con innumerevoli schizzi che mi portarono alla convinzione che lo studio della luce naturale non mi era pi\u00f9 possibile ma d'altra parte mi rassicurarono dimostrandomi che, anche se minime variazioni di tonalit\u00e0 e delicate sfumature di colore non rientravano pi\u00f9 nelle mie possibilit\u00e0, ci vedevo ancora con la stessa chiarezza quando si trattava di colori vivaci, isolati all'interno di una massa di tonalit\u00e0 scure\u00bb.\nNel giugno del 1926 gli venne diagnosticato un carcinoma del polmone e il 5 dicembre mor\u00ec: ai funerali partecip\u00f2 tutta la popolazione di Giverny. Quello stesso anno aveva scritto di avere avuto \u00abil solo merito di avere dipinto direttamente di fronte alla natura, cercando di rendere le mie impressioni davanti agli effetti pi\u00f9 fuggevoli, e sono desolato di essere stato la causa del nome dato a un gruppo, la maggior parte del quale non aveva nulla di impressionista\u00bb.\nStile.\nClaude Monet \u00e8 stato il sostenitore pi\u00f9 convinto e instancabile del \u00abmetodo impressionista\u00bb che vide gi\u00e0 riassunto \"in nuce\" nelle opere dell'amico Manet. Per comprendere appieno la carica rivoluzionaria della figura di Monet, tuttavia, \u00e8 necessario calarla con precisione nell'ambiente storico e artistico francese della seconda met\u00e0 dell'Ottocento. La Francia della seconda met\u00e0 del XIX secolo era una nazione viva, moderna, ricca di magnificenze e di contraddizioni, che in seguito all'offensiva prussiana del 1870 aveva conosciuto un impetuoso sviluppo economico e sociale che, tuttavia, aveva inizialmente mancato di investire le arti figurative.\nAllo scoccare della seconda met\u00e0 del secolo, infatti, i pittori francesi continuavano a osservare scrupolosamente le norme tradizionali dell'autorevole \"art pompier\", la quale tendeva inesorabilmente a un esasperato classicismo, non solo nella contenutistica ma anche nella forma. Artisti come Alexandre Cabanel o William Bouguereau, infatti, continuavano a ripercorrere in maniera acritica i sentieri accademici, dando vita a immagini uniformi, stereotipate, ripetitive, prive di elementi di interesse: come giustamente osserv\u00f2 Leo Steinberg gli araldi dell\"'art pompier\" avevano \u00abla presunzione di creare un\u2019arte vivente con impulsi gi\u00e0 da molto morti e mummificati\u00bb. Impulsi, vale la pena ricordarlo, che descrivevano le figure e gli oggetti in maniera industriosamente meticolosa, a tal punto da riuscire a mettere a fuoco ogni minimo dettaglio: si otteneva, come risultato, un'immagine talmente levigata da sembrare quasi \u00ablaccata\u00bb. Monet, tuttavia, non si riconosceva nelle forme fossilizzate dell'arte ufficiale e, in questo momento cruciale dell'arte mondiale, neg\u00f2 il sistema di valori che nutriva le celebrit\u00e0 dei Salon. La prassi accademica, secondo il giudizio di Monet, rappresentava la realt\u00e0 sensibile in modo obsoleto, arido: \u00e8 a partire da questa constatazione, e nel segno di una resa del mondo circostante pi\u00f9 autentica e vigorosa, che si innesta la \u00abmissione pittorica\u00bb di Monet, particolarmente innovativa sia sul piano tecnico sia su quello tematico.\nLe premesse che hanno consentito la nascita e lo sviluppo dell'arte monetiana sono dunque da ricercarsi nella rivolta all'accademismo e nella volont\u00e0 tutta positivista di ripristinare il senso del vero. La scienza, infatti, nella seconda met\u00e0 dell'Ottocento stava vivendo una fase di grande splendore, ed era pervenuta grazie all'esame obiettivo dei fatti empirici a scoperte che influirono non poco sulla poetica impressionista adottata da Monet. Si not\u00f2, innanzitutto, che tutte le nostre percezioni visive avvengono grazie alla luce e ai colori, i quali - dopo essere sottoposti opportunamente a una rielaborazione cerebrale - ci fanno intuire la forma dell'oggetto osservato e le sue coordinate spaziali. Forma e spazio, nonostante la loro condizione di subordinazione alla luce e ai colori, erano tuttavia i protagonisti indiscussi dell'arte accademica, che per elaborare immagini analoghe a quelle date dalla visione diretta si serviva di espedienti come la prospettiva e il chiaroscuro.\nQuesto atteggiamento non era affatto condiviso da Monet, il quale - in virt\u00f9 del gi\u00e0 ricordato primato della luce e dei colori - nei propri dipinti abol\u00ec in maniera completa e definitiva la prospettiva geometrica. Egli, infatti, amava rapportarsi alla natura - l'unica fonte della sua ispirazione - senza precostituite impalcature mentali, abbandonandosi all'istinto della visione che, quando \u00e8 immediata, ignora il rilievo e il chiaroscuro degli oggetti, che sono invece il risultato dell'applicazione al disegno di scuola. Da qui la volont\u00e0 del pittore di liberarsi dalla schiavit\u00f9 del reticolo prospettico, che \u00abimmobilizza\u00bb gli spazi in maniera statica e idealizzata, e di cogliere la realt\u00e0 fenomenica con maggiore spontaneit\u00e0 e freschezza.\nNei quadri monetiani, dunque, la natura si offre in maniera immediata agli occhi dell'osservatore: questa, tuttavia, fu una scelta gravida di conseguenze. Se, infatti, i nostri organi visivi registrano in maniera oggettiva tutti i dettagli sui quali ci soffermiamo, \u00e8 pur vero che il nostro intelletto scarta il superfluo e, con un'operazione di sintesi, mantiene solo l'essenziale, in maniera del tutto analoga a \u00abquando, terminata la lettura di un libro, noi ne abbiamo compreso il significato, senza per questo ricordarne dettagliatamente tutte le parole che lo compongono\u00bb (Piero Adorno). A partire da queste premesse Monet approda non a uno stile liscio e attento ai dettagli come quello accademico, bens\u00ec a una pittura priva di forma disegnativa, vibrante, quasi evocativa, finalizzata con la sua indefinitezza a cogliere l\"impressione\" pura. All'affermarsi delle teorie di Monet, non a caso, non era affatto estranea la fotografia, procedimento che produceva immagini impeccabili per la loro precisione: grazie a questa clamorosa invenzione il pittore pot\u00e9 legittimare la non-documentariet\u00e0 delle proprie opere, le quali erano finalizzate piuttosto a cogliere l\"'impressione\" che determinati dati oggettivi suscitavano nella sua soggettivit\u00e0.\nCome gi\u00e0 detto Monet persegue questa tecnica suggellando il definitivo trionfo pittorico del colore e della luce. Anche questa volta fondamentale \u00e8 il ricorso alle ricerche scientifiche effettuate in quel periodo nel campo della cromatica. Era stato infatti osservato che i tre colori a cui sono sensibili i coni dell'occhio umano, ovvero il rosso, il verde e il blu, se combinati in quantit\u00e0 equilibrate danno vita a un fascio luminoso bianco. Sempre gli studi e gli esperimenti ottici dell'epoca, poi, notarono come il colore non fosse inerente agli oggetti, che al contrario si limitano a riflettere alcune particolari lunghezze d'onda, interpretate dal cervello come colore, per l'appunto: ecco, allora, che una mela rossa assorbe tutte le lunghezze d'onda, tranne quella relativa al colore rosso.\n\u00c8 per questo motivo che, sovrapponendo gradualmente pi\u00f9 colori diversi, questi perderanno gradualmente la loro luminosit\u00e0, fino a degradare nel nero. Da queste ricerche scientifiche Monet desunse una serie considerevole di peculiarit\u00e0 stilistiche: egli, infatti, evit\u00f2 sempre di utilizzare i bianchi e i neri, i quali come si \u00e8 appena appurato sono una sorta di \u00abnon-colori\u00bb, e arriv\u00f2 persino a teorizzare l'esistenza delle \u00abombre colorate\u00bb, proprio perch\u00e9 le tinte in un dipinto subiscono l'influenza di quelle vicine seguendo concatenamenti continui (i colori che tingono un oggetto esposto al sole, dunque, si imprimono nell'ombra da esso proiettata, che pertanto non sar\u00e0 mai completamente nera, come d'altronde si \u00e8 gi\u00e0 visto). Egli, poi, utilizz\u00f2 \"sempre\" colori puri, evitando di contaminarli con i chiaroscuri artificiali (pi\u00f9 colori si miscelano e si sovrappongono, si \u00e8 visto, meno luce riflette il dipinto). \u00c8 per questo motivo che nei quadri monetiani i colori sono dissolti in una luce intensissima, quasi abbagliante.\nMa quali sono le caratteristiche della luce inseguita da Monet? Innanzitutto \u00e8 \"naturale\": Monet, infatti, dipingeva \"en plein air\", non nel chiuso amorfo degli \"atelier\" bens\u00ec all'aria aperta, immergendosi nella vegetazione di un boschetto o nella folla brulicante di un \"boulevard\" parigino e subendone direttamente l'influsso. Il pittore, d'altronde, non poteva certo ricorrere alla luce artificiale, siccome solo i baleni del Sole riuscivano a offrirgli quella brillantezza che egli intendeva cristallizzare nei propri dipinti. Particolarmente eloquente, in tal senso, la risposta che Monet diede al giornalista \u00c9mile Taboureux quando questi gli chiese di entrare nel suo \"atelier\": \u00abMon atelier! Mais je n'ai jamais eu d'atelier, moi, et je ne comprends pas qu'on s'enferme dans une chambre\u00bb e poi, indicando con un gesto solenne la Senna, il cielo e il villaggio di V\u00e9theuil, \u00abVoil\u00e0 mon atelier\u00bb.\nLa natura, insomma, con la pratica del \"plein air\" - saggiata, a onor del vero, gi\u00e0 da Constable e dai pittori di Barbizon, ma finalmente impiegata in tutte le sue potenzialit\u00e0 - venne assunta da Monet come punto di partenza per decodificare la realt\u00e0: se ci\u00f2, dopo la rivoluzione impressionista, potrebbe sembrare quasi banale, all'epoca era assolutamente innovativo, siccome Monet fu tra i primi ad approfondire le potenzialit\u00e0 intrinsecamente connesse con l'atto della visione (e non \u00e8 un caso se C\u00e9zanne, pieno di deferenza verso il maestro, una volta esclam\u00f2: \u00abClaude Monet non \u00e8 un occhio, ma [...] che occhio!\u00bb). La pratica del \"plein air\", poi, obbligava Monet a una rapidit\u00e0 d'esecuzione particolarmente spiccata: ci\u00f2, tuttavia, era perfettamente compatibile con il suo credo pittorico, finalizzato come si \u00e8 gi\u00e0 accennato a cogliere le impressioni fuggevolissime e irripetibili. Monet, infatti, concepisce la realt\u00e0 come un flusso perenne dove tutto si anima in \u00abun incessante e fantastico divenire\u00bb senza pietrificarsi in \u00abuno stato definitivo e acquisito\u00bb (Cricco, di Teodoro): il compito del pittore, dunque, sar\u00e0 quello di cogliere con il suo pennello l\"'attimo fuggente\", quel momento transeunte che passa e non torna pi\u00f9. Da qui nasce l'ammirazione di Monet per quei soggetti perennemente in movimento, come gli specchi d'acqua, che a seconda delle condizioni del colore, della luce, dei riflessi sovrastanti e della disposizione delle increspature forniscono stimoli pittorici inesauribili. Soggetti, dunque, in opposizione a ci\u00f2 che \u00e8 stabile, a ci\u00f2 che dura: le pennellate di Monet, pertanto, non saranno fluide e ben definite come quelle accademiche, bens\u00ec saranno veloci e sintetiche.\nOpere.\nIl catalogo di Monet comprende almeno cinquecento dipinti, fra i quali:"}
{"id": "1055594", "revid": "729019", "url": "https://it.wikipedia.org/wiki?curid=1055594", "title": "Jean de Lattre de Tassigny", "text": "Nato da un'antica famiglia dell'aristocrazia delle Fiandre francesi, ricevette un'educazione di qualit\u00e0 al \"Coll\u00e8ge Saint Joseph\" di Poitiers.\nCarriera militare.\nDal 1898 al 1904, frequent\u00f2 l\"\u00c9cole navale\" e quindi l\"\u00c9cole Sp\u00e9ciale Militaire de Saint-Cyr\" cui si iscrisse nel 1908. Si diplom\u00f2 nel 1911, nella promozione \u00ab\"Mauritanie\"\u00bb, quarto nel suo corso.\nEntr\u00f2 lo stesso anno alla scuola cavalleria di Saumur. Nel 1912 fu assegnato al 12\u00ba Reggimento Dragoni di Pont-\u00e0-Mousson, vicino alla frontiera tedesca.\nNella Prima guerra mondiale fu capitano del 93\u00ba Reggimento di fanteria e termin\u00f2 il conflitto con quattro ferite e otto citazioni di merito.\nPrest\u00f2 servizio quindi al 49\u00ba Reggimento di fanteria, di stanza a Bayonne, dal 1919 al 1921, anno in cui fu inviato in Marocco nello Stato Maggiore della regione di Taza fino al 1926. Dal 1927 al 1929 segu\u00ec i corsi dell\"'\u00c9cole de guerre\" con la 49\u00aa promozione.\n spos\u00f2 Simonne Calary de Lamazi\u00e8re nel 1927, da cui ebbe un figlio, Bernard, nel 1928. Nel 1929 divenne comandante di battaglione nel 5\u00ba Reggimento di fanteria di Coulommiers. Nel 1932 fu promosso allo stato maggiore dell'armata, quindi a quello del generale Maxime Weygand, vicepresidente del \"Conseil Sup\u00e9rieur de la Guerre\", col grado di tenente colonnello. Nel 1935 divenne colonnello, comandante il 151\u00ba Reggimento fanteria di stanza a Metz. Fra il 1937 e il 1938 segu\u00ec i corsi del centro di alti studi militari e divenne nel 1938 capo di Stato Maggiore del governatorato di Strasburgo.\nSeconda guerra mondiale.\nPromosso generale di brigata il 23 marzo 1939, divenne capo di stato maggiore della 5\u00aa Armata il 2 settembre 1939. Il 1\u00ba gennaio 1940 prese il comando della 14\u00aa Divisione, che guid\u00f2 contro la \"Wehrmacht\" da Rethel, dove resistette eroicamente, fino alla Champagne e allo Yonne, e di cui conserv\u00f2 miracolosamente la coesione nel caos della sconfitta.\nDal luglio 1940 al settembre 1941 fu aiutante del generale comandante la 13\u00aa regione militare a Clermont-Ferrand, divent\u00f2 quindi generale di divisione comandante le truppe di Tunisia sino alla fine del 1941. Comand\u00f2 quindi la 16 Divisione di fanteria a Montpellier e fu promosso generale di corpo d'armata.\nQuando la Francia di Vichy fu invasa dalle truppe tedesche rifiut\u00f2 l'ordine di deporre le armi e fu arrestato. Venne condannato a dieci anni di prigione dalla sezione di Lione del tribunale di Stato il 9 gennaio 1943.\nRiuscito ad evadere dalla prigione di Riom il 3 settembre 1943, raggiunse prima Londra e quindi Algeri dove arriv\u00f2 il 20 dicembre, dopo aver ricevuto la nomina a generale d'armata da de Gaulle.\nPrese allora il comando della 1\u00aa Armata che sbarc\u00f2 in Provenza il 16 agosto 1944, prese Tolone e Marsiglia, risal\u00ec la valle del Rodano, quindi il Reno, liber\u00f2 l'Alsazia ed entr\u00f2 in Germania giungendo al Danubio.\nRappresent\u00f2 la Francia alla firma dell'armistizio dell'8 maggio 1945 a Berlino.\nDopo la guerra.\nFra dicembre 1945 e marzo 1947 fu ispettore generale e capo di stato maggiore generale dell'esercito. Nel marzo 1947 divenne ispettore generale delle forze armate. Dall'ottobre 1948 al dicembre 1950 fu comandante in capo degli eserciti dell'Europa occidentale a Fontainebleau.\nDivenne (1950-1952) alto commissario e comandante in capo dell'Indocina francese e comandante in capo in Estremo oriente, favorendo la creazione di un esercito nazionale vietnamita.\nEsaurito dal superlavoro, minato da una vecchia ferita del 1914, abbattuto dalla morte del figlio di soli 23 anni Bernard de Lattre de Tassigny il 30 maggio 1951 durante la guerra d'Indocina rientra in Francia, colpito da un cancro alla prostata, mor\u00ec a Parigi l'11 gennaio 1952 dopo un intervento chirurgico.\nElevato alla dignit\u00e0 di Maresciallo di Francia a titolo postumo, fu sepolto nel paese natale di Mouilleron-en-Pareds."}
{"id": "1055595", "revid": "92723", "url": "https://it.wikipedia.org/wiki?curid=1055595", "title": "Juan Sandoval \u00cd\u00f1iguez", "text": "Biografia.\nSacerdote dal 27 ottobre 1957, il 3 marzo 1988 \u00e8 stato nominato vescovo coadiutore di Ciudad Ju\u00e1rez. Ha ricevuto la consacrazione episcopale il 30 aprile 1988. L'11 luglio 1992 in seguito al ritiro del vescovo Manuel Talam\u00e1s Camandari \u00e8 succeduto alla medesima sede.\nIl 21 aprile 1994 \u00e8 stato promosso arcivescovo di Guadalajara.\nPapa Giovanni Paolo II lo ha innalzato alla dignit\u00e0 cardinalizia nel concistoro del 26 novembre 1994, assegnandogli il titolo di Nostra Signora di Guadalupe e San Filippo Martire in Via Aurelia.\nNel 2010 ha accusato pubblicamente i giudici della Corte Suprema messicana di aver accettato denaro in cambio della pronuncia di incostituzionalit\u00e0 che ha reso legale l'istituto del matrimonio tra persone dello stesso sesso nella Citt\u00e0 del Messico. Avverso tale dichiarazione, definita inaccettabile, la Corte ha approvato all'unanimit\u00e0 la mozione di censura promossa dal giudice Sergio Armando Valls.\nNel marzo del 2011 ha dichiarato di aver avuto alcuni problemi di salute imputabili ad una forte flebite. Nella medesima dichiarazione ha parlato della sua successione come \"imminente\". Successione che avverr\u00e0 il 7 dicembre 2011 quando il cardinale Jos\u00e9 Francisco Robles Ortega viene eletto come suo successore alla guida dell'arcidiocesi.\nIl 28 marzo 2013 ha compiuto ottant'anni ed \u00e8 uscito dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1055597", "revid": "78273", "url": "https://it.wikipedia.org/wiki?curid=1055597", "title": "Sheqel israeliano", "text": ""}
{"id": "1055612", "revid": "709565", "url": "https://it.wikipedia.org/wiki?curid=1055612", "title": "Gesualdo Bufalino", "text": "Per gran parte della vita insegnante, si \u00e8 rivelato tardivamente, nel 1981, all'et\u00e0 di 61 anni, con il romanzo \"Diceria dell'untore\", grazie all'incoraggiamento di Leonardo Sciascia ed Elvira Sellerio; l'opera gli valse nello stesso anno il prestigioso Premio Campiello. Con il romanzo \"Le menzogne della notte\" vinse nel 1988 il Premio Strega. Si rese famoso per il suo stile ricercato, ricco e in alcuni casi \"anticheggiante\", nonch\u00e9 per la sua abilit\u00e0 linguistica e la vasta cultura. Amico di Leonardo Sciascia, trascorse la maggior parte della sua vita a Comiso, mantenendo un'esistenza ritirata e discreta.\nBiografia.\nL'infanzia e i primi studi.\nGesualdo Bufalino \u00e8, sin dall'infanzia, affascinato dalla letteratura e dai libri, e trascorre ore e ore nella piccola biblioteca del padre, un fabbro con l'hobby della lettura. Gi\u00e0 da ragazzo, Bufalino si dimostra un \"divoratore\" di libri e della carta stampata in generale. Nonostante l'impossibilit\u00e0 di comprare ogni giorno un quotidiano, che divorava al pari dei libri, si arrangia in ogni modo per procurarsi sempre qualcosa di nuovo da leggere. Inizi\u00f2 a frequentare il liceo a Comiso e a Ragusa. Nel 1936 torn\u00f2 poi a Comiso, dove ebbe come insegnante di lettere Paolo Nicosia, un valente dantista, allievo di Giovanni Alfredo Cesareo. Studente diligente e interessato, portato per la scrittura, nel 1939 vinse il Premio letterario di prosa latina bandito dall'\"Istituto nazionale di studi romani\" e venne ricevuto a Palazzo Venezia da Benito Mussolini.\nL'universit\u00e0 e la guerra.\nSuccessivamente si iscrive alla facolt\u00e0 di Lettere e Filosofia dell'Universit\u00e0 di Catania, ma nel 1942 a causa della seconda guerra mondiale \u00e8 costretto a interrompere gli studi perch\u00e9 chiamato alle armi. Nel 1943, in Friuli, il sottotenente Bufalino \u00e8 catturato dai tedeschi all'indomani dell'armistizio, ma riesce a fuggire poco dopo e si rifugia presso alcuni amici in Emilia-Romagna, dove per un po' va avanti dando lezioni. Nel 1944, per\u00f2, si ammala di tisi, e sar\u00e0 costretto a sopportare una lunga degenza, prima a Scandiano, dove ha a disposizione un'imponente biblioteca, poi, dopo la Liberazione, vicino a Palermo, in un sanatorio della Conca d'Oro, dal quale esce finalmente guarito nel 1946.\nLa permanenza in ospedale lo mette a dura prova, lasciando segni indelebili della sofferenza. Proprio questo lungo calvario, per\u00f2, servir\u00e0 da base e da motivo ispiratore, filtrato dalla memoria, nella sua opera d'esordio, una sorta di biografia nascosta tra le pagine di un racconto apparentemente distaccato, \"Diceria dell'untore\" (1981). Una volta guarito riprende gli studi e si laurea in Lettere nell'ateneo di Palermo, con la votazione di 106/110, discutendo una tesi in archeologia sul tema \"Gli studi di archeologia e la formazione del gusto neoclassico in Europa (1738-1829)\", il cui esemplare dattiloscritto \u00e8 stato ritrovato nell'Archivio Storico di Ateneo dell'Universit\u00e0 di Palermo in occasione dei lavori preparatori al trasferimento del materiale nei nuovi locali del convento seicentesco di Sant\u2019Antonino. La tesi si annuncia come l\u2019incunabolo del gusto per la rievocazione e il recupero di ci\u00f2 che \u00e8 stato, proprio di uno scrittore educato e cresciuto al culto della memoria intesa come \u2018spontaneo sortilegio di ombre cinesi, teca di magiche epifanie, cinematografo di larve dissepolte dalla sabbia del tempo\u2019 (Museo d\u2019ombre). In questo, l'archeologo e lo scrittore sono simili: entrambi restituiscono luce all'ombra, rinominano i segni muti del passato e lo fanno rivivere nel sortilegio della teogonia dell\u2019essere.\nLe prime pubblicazioni.\nTra il 1946 e il 1948 pubblica su due periodici lombardi, \"L'Uomo\" e \"Democrazia\", un gruppo di liriche e prose. Nel 1956 collabora, sempre con alcune poesie, a una rubrica del \"Terzo Programma\" della RAI. Nonostante un discreto successo, rinuncia alla carriera letteraria quasi subito, optando per una vita semplice, dedita alla ricerca interiore. Dal 1947 fino alla pensione si dedica all'insegnamento presso l'Istituto Magistrale di Vittoria , senza mai allontanarsi dalla natia Comiso se non per brevissimi periodi. Scrive una lunga introduzione al libro \"Comiso ieri. Immagini di vita signorile e rurale\", una raccolta di fotografie scattate alla fine dell'Ottocento da due borghesi comisani, pubblicato nel 1978 dalla Sellerio, da cui era nata una mostra fotografica.\nL'introduzione al volume fotografico \"Comiso ieri\" suscita la curiosit\u00e0 di Elvira Sellerio e di Leonardo Sciascia, i quali leggendo tra le righe le qualit\u00e0 di un possibile scrittore inedito, chiedono all'autore se conservi nei suoi cassetti un romanzo. Bufalino dapprima nega, spostando l'attenzione sulle sue traduzioni (come quella dei \"Fiori del male\" di Baudelaire).\n\"Diceria dell'untore\".\nIntorno al 1950 comincia a lavorare sul progetto di un romanzo, abbandonando momentaneamente la poesia, che diventer\u00e0, a distanza di anni, il suo primo libro, \"Diceria dell'untore\", ma non va oltre una prima stesura approssimativa. \u00c8 solo nel 1971, a pi\u00f9 di venti anni di distanza, che il libro verr\u00e0 ripreso dall'autore. Nel 1981 dopo la pubblicazione di svariate traduzioni, tramite la personale amicizia sorta con Leonardo Sciascia e le insistenze di Elvira Sellerio, l'autore si convince a \"rivelare\" l'esistenza di un suo romanzo. Ormai sessantunenne, pone fine al lungo lavoro di revisione decennale del suo capolavoro consentendo finalmente la pubblicazione.L'opera \"esplode\" immediatamente in tutto il suo valore, e si trasforma in un caso letterario, che culmina con il conferimento del Premio Campiello nel 1981. Nel 1990 dal libro verr\u00e0 tratto un film, per la regia di Beppe Cino, con Remo Girone, Lucrezia Lante della Rovere, Franco Nero, Vanessa Redgrave e Fernando Rey, che non far\u00e0 altro che aumentare il clamore attorno al \"caso\" Bufalino.\nGli ultimi anni.\nDopo il suo \"boom\", Bufalino \u00e8 colto da una frenetica e prolifica frenesia letteraria, che lo porta a produrre grandi quantit\u00e0 di opere, che spaziano dall'amata poesia (\"L'amaro miele\", 1982) alla prosa d'arte e di memoria (\"Museo d'ombre\", sempre 1982), dalla narrativa (\"Argo il cieco\", 1984, \"L'uomo invaso\", 1986, \"Le menzogne della notte\", 1988, che gli vale il premio Strega, \"Qui pro quo\", 1991, \"Calende greche\", 1992, \"Il Guerrin Meschino\", 1993, \"Tommaso e il fotografo cieco\", 1996) alla saggistica (\"Cere perse\", 1985, \"La luce e il lutto\", 1988, \"Saldi d'autunno\", 1990, \"Il fiele ibleo, 1995\"), dagli aforismi (\"Il malpensante\", 1987, Bluff di parole, 1994) alle antologie (\"Dizionario dei personaggi di romanzo\", 1982; \"Il matrimonio illustrato\", 1989, scritto insieme alla moglie, \"Cento Sicilie\", 1994, curato con Nunzio Zago).\nMor\u00ec a causa di un incidente stradale il 14 giugno 1996, nella strada tra Comiso e Vittoria mentre, accompagnato da un amico, tornava dalla moglie. Ironia della sorte, Bufalino non aveva mai conseguito la patente. In quel periodo stava scrivendo un ultimo romanzo intitolato \"Shah Mat\" (\"L'ultima partita di Capablanca\") sulla vita dello scacchista cubano Jos\u00e9 Ra\u00fal Capablanca, di cui restano solo due capitoli. La sua tomba si trova nel cimitero di Comiso.\nLa cultura di Bufalino.\nBufalino era un uomo di immensa cultura, lo dimostra la grande collezione di libri ora conservata presso la \"Fondazione Bufalino\"; a questo proposito, riguardo ai problemi del presente, afferm\u00f2: \"La cura \u00e8 una sola: libri libri libri\". Ricordava a memoria citazioni e passi di libri e poesie, inoltre era un cinefilo e un amante della musica, specie il jazz. Ancora si ricordano gli scambi di battute in latino tra lui e il Preside deI Magistrale in cui insegnava. Il suo rapporto con la realt\u00e0 era perlopi\u00f9 legato ai ricordi, alla memoria, elemento che si ritrova spesso nelle sue opere; ma anche il gioco linguistico con le parole e persino con i lettori, con cui instaurava una grande complicit\u00e0 all'interno dei suoi romanzi. Il ricordo metteva in luce anche il suo rapporto con la morte e la malattia, esperienza vissuta con profonda commozione. Ma il suo guardare al passato in realt\u00e0 nasconde una visione moderna della letteratura, una rinnovata passione per la parola e una reinvenzione della struttura tradizionale del romanzo.\nGrande amico di Leonardo Sciascia, ma anche di Salvatore Fiume, Franco Battiato, Piero Guccione, Claudio Abbado, Elisabetta Sgarbi, tra i suoi autori preferiti e di formazione c'erano Marcel Proust, Charles Baudelaire e F\u00ebdor Michajlovi\u010d Dostoevskij ma soprattutto il suo amore di giovent\u00f9 (ne \"Il Malpensante\" ricorder\u00e0 l'episodio di Natasha sulla neve, in \"Guerra e Pace\") Lev Nikolaevi\u010d Tolstoj.\nLe passioni di Bufalino.\nGesualdo Bufalino si ciment\u00f2 con impegno pi\u00f9 che dilettantistico in un'infinit\u00e0 di campi extra letterari come ad esempio gli scacchi, gioco in cui sembra fosse un vero maestro, riuscendo a coltivare per tutta la sua esistenza alcune grandi passioni culturali.\nIl cinema.\nFra i tanti interessi culturali di Bufalino, certamente il cinema fu uno di quelli che caratterizzarono maggiormente la sua formazione. Conobbe questa diversa lettura della realt\u00e0 in pieno periodo fascista.\nPer Gesualdo Bufalino, il cinema era il luogo in cui si manifestavano emozioni forti, che difficilmente sarebbe riuscito a dimenticare.\nAttraverso le sue affermazioni, \u00e8 possibile capire che vedeva nel cinema non solo un grande mezzo di comunicazione, ma anche un grande universo immaginario, una fonte inesauribile di sollecitazioni.\nAll'inizio della sua passione per il mezzo cinematografico risale la creazione di uno strumento di memoria: un piccolo quaderno, curato tra il 1934 e il 1955, in cui l'autore annotava tutti i film che andava a vedere nel piccolo cinema del suo paese oppure in qualche sala a Catania, quando inizia a frequentare l'universit\u00e0. Vi annotava tutti i film visti, ordinandoli per anno e per mese, segnalando il titolo, la casa di produzione e infine il regista. Poi a seguire aggiungeva il genere, la sigla della citt\u00e0 in cui ha visto il film e infine il voto per ognuno di essi. Il giovane Bufalino era \u201cobbligato\u201d a vedere quello che giungeva a Comiso, cio\u00e8 i film che arrivavano in questo piccolo paese di provincia, che per lo pi\u00f9 erano prodotti del cinema americano, come per esempio \"Una notte all'opera\" di Sam Wood, \"Il pugnale cinese\" di Michael Curtiz, \"Il dottor Jekyll\" di Rouben Mamoulian.\nNon era, invece, un appassionato di film italiani anche se andava a vederne qualcuno per apprezzare la bellezza di qualche attrice di quei tempi, come Alida Valli. Negli anni sessanta divenne un assiduo frequentatore di un Circolo del Cinema di Ragusa. Quelli erano tempi di fermento conoscitivo e lui voleva soprattutto riscoprire la visione di film muti o del primo sonoro. Le proiezioni erano seguite spesso da dibattiti ricordati positivamente dallo scrittore:\nNel suo primo romanzo ha fatto ricorso a un neologismo, l'aggettivo \"cineclubica\", a proposito della nave di \"Nosferatu\" di Murnau, e questo a dimostrare una costante passione per il cineclub e il cinema pi\u00f9 lontano, in bianco e nero. Per quanto riguarda il cinema pi\u00f9 recente registi che hanno suscitato l'interesse di Bufalino sono stati ad esempio Rohmer e Peter Greenaway, ma anche pi\u00f9 giovani come Almodovar o il Tarantino di \"Pulp Fiction\". Ma il vero grande amore di Bufalino \u00e8 stato il cinema muto e la Hollywood degli anni trenta. Il cinema che ha avuto un'influenza specifica sulla sua cultura e sul suo lavoro letterario \u00e8 stato quello americano e, soprattutto, quello francese.\nLa sua passione era con il tempo cresciuta sempre pi\u00f9, tanto che aveva anche deciso di realizzare un film; ne aveva parlato con l'amico Leonardo Sciascia, al quale era piaciuta l'idea perch\u00e9 anche lui era un appassionato cinefilo. Bufalino aveva pensato di intitolarlo \"Fatto successo\" e ambientarne la vicenda all'interno dell'isola. Il progetto non fu mai realizzato, ma \u00e8 interessante rilevare come Bufalino e Sciascia considerassero il cinema anche un mezzo per ripercorrere e riscoprire la Sicilia. Lo scrittore Bufalino non sarebbe stato tale senza le suggestioni cinematografiche che si riscontrano nella sua narrativa, ricca di citazioni e richiami a film a lui cari; riferimenti che si possono trovare raccolti ne \"L'enfant du paradis\", dove sono riportati tutti gli scritti di Bufalino sul cinema come \"Quel \u201csogno\u201d d'un film\",\"Quei ragazzi del loggione, tanti anni fa\", \"La Sicilia e il cinema: nozze d'amore\", \"Divagando su Sciascia, il cinema, la Sicilia\", \"Per un incontro inventato\", \"Marlene, cinquant'anni dopo\". Parole dell'autore sul cinema:\nLa musica.\n\u00c8 noto l'amore di Bufalino per la lirica e la musica classica; un amore quello di chi tuttavia si definiva un \"incompetente a met\u00e0\", documentato dalle \u201ccitazioni\u201d rintracciabili in alcune sue opere letterarie.\nIl genere musicale prediletto da Bufalino fu il jazz: una vera e propria passione coltivata accanto a quella per il melodramma.\nFin dagli esordi il jazz ha fatto seguaci anche all'interno della comunit\u00e0 dei letterati.\nL'autore comisano era particolarmente affezionato ai vecchi \u201c78 giri\u201d tant'\u00e8 che nel suo ultimo romanzo rimprovera, con amarezza, l'evoluzione delle tecniche di incisione:\nLo scrittore, considerava il jazz una \u201ccuriosit\u00e0\u201d e a tale termine egli attribuiva il significato di interesse culturale fuori dall'ambito letterario, come lo era la musica classica o il cinema. \u00c8 poi significativo che nell'evoluzione della sua curva artistica abbia tramutato tale \u201ccuriosit\u00e0\u201d in materiale letterario operando costanti riferimenti alla storia del jazz, alle sue origini e ai suoi protagonisti. Si possono cos\u00ec cogliere le correlazioni tra l'universo poetico dello scrittore e le atmosfere sonore che le sue pagine suggeriscono. Un conoscitore attento, che nei suoi libri faceva riferimento a Coleman Hawkins e Jack Teagarden, in \"Bluff di Parole\", Bix Beiderbecke e Jelly Roll Morton, figura storica e carismatica del jazz di New Orleans, in \"Tommaso e il fotografo cieco\",\nma anche Duke Ellington e Sidney Bechet in \"Argo il cieco\"; e infine l'amato Charlie Parker, che ha aperto nuovi percorsi alla musica jazz, e che Bufalino richiama pi\u00f9 volte nei suoi testi:\nOltre quelli gi\u00e0 citati, i grandi artisti prediletti da Bufalino furono \"Cootie Williams\", il geniale solista Louis Armstrong, e Billie Holiday. I suoi dischi preferiti vanno da \"Careless love\" a \"Blue Moon\", da \"Relaxin' at Camarillo\" a \"Singing the blues\".\nEgli riteneva la sua condizione di fruitore come quella di un \u201cincompetente a met\u00e0\u201d:\nNel suo ultimo romanzo, a proposito della musica Bufalino scrive:\nLa traduzione.\nGesualdo Bufalino fu uno stimato traduttore di letteratura francese (e non solo) divenendo cos\u00ec un interprete finissimo di tale cultura, interessandosi a scrittori distanti e diversi per le modalit\u00e0 di scrittura.\nUna passione coltivata fin dall'adolescenza quella di Bufalino per la letteratura straniera, che lo ha portato a farsi traduttore e interprete di numerosi autori stranieri e che lo ha fatto conoscere negli ambienti letterari ancor prima dei suoi romanzi.\nDopo la prefazione a un libro di fotografie, furono infatti le traduzioni a essere pubblicate dalla casa editrice Sellerio, ancor prima di Diceria dell'untore che valse allo scrittore comisano il Premio Campiello.\nUna passione alimentata nei difficili anni in cui dovette lottare contro la tisi e approfondita in quelli dedicati all'insegnamento nelle scuole superiori.\nLa traduzione \u00e8 stata per Bufalino un lavoro da autodidatta, iniziato quando lo scrittore aveva ancora sedici anni, con l'interesse per Baudelaire. E proprio su Baudelaire Bufalino condusse un originalissimo esperimento: quello della retroversione dall'italiano in francese de \"I fiori del male\". Il giovane Bufalino non aveva a disposizione il testo francese, ma solo una traduzione italiana in prosa dalla quale cerc\u00f2 di ricostruire l'originale.\nIn et\u00e0 matura non si \u00e8 occupato solamente di quest'opera, che ha pubblicato per Mondadori, ma anche di altri autori francesi; infatti seppe scovare nella produzione di scrittori come Giraudoux, Madame de La Fayette, Hugo, Renan e Toulet, opere minori che volse in italiano per Sellerio.\nDa altre lingue in rilievo la versione degli \"Adelphoe\", l'ultima delle sei commedie di Terenzio, approntata da Bufalino nel 1983 per l'Istituto Nazionale del Dramma Antico e messa in scena, quell'estate, al teatro greco di Segesta, con grande gioia del traduttore che pot\u00e9 assistere all'esordio in compagnia di alcuni amici.\nNon meno importante, anche se meno nota, l'esperienza che Bufalino fece come traduttore delle \"Greguer\u00edas\" di Ram\u00f3n G\u00f3mez de la Serna. Di questa traduzione ha parlato l'ispanista Anita Fabiani che ha evidenziato la capacit\u00e0 bufaliniana \"di rendere il testo spagnolo tramite interventi della propria sensibilit\u00e0 di scrittore volta a volta delicatissimi ovvero massicci, con una spiccata preferenza per scelte lessicali pi\u00f9 poetiche\".\nPer lui il testo tradotto doveva produrre nel lettore la stessa suggestione dell'originale. E a proposito del ruolo del traduttore lo stesso Bufalino dice:\nDirettamente dalle carte dello scrittore si possono trarre elementi pi\u00f9 oggettivi e verificabili a proposito di tale questione, in particolare dal carteggio giovanile con Angelo Roman\u00f2. In due lettere della fine del 1944, che i due si scambiano quando Bufalino era ricoverato all'ospedale di Scandiano a causa dell'insorgere della tisi, a un certo punto si tocca il problema della traduzione:\nAlcuni passaggi della risposta di Roman\u00f2:\nQuesta passione \u00e8 verificabile anche nei vari richiami che l'autore fa nella sua narrativa. In alcuni passi de \"Il Malpensante\", secondo Bufalino\nIn un altro aforisma, Bufalino chiarisce:\nLa \"Citt\u00e0 Teatro\".\nNon indifferente la passione e l'amore che Bufalino nutriva per la sua Comiso, che ebbe a definire \"Citt\u00e0 teatro: poich\u00e9 in qualsiasi angolo \u00e8 possibile assistere ad uno spettacolo\"; il paese assume il significato di \"luogo di intimit\u00e0 collettiva: mercato, arengo, chiesa, teatro, camposanto\u2026\".\nL'autore descrive il suo paese in ogni minuzia, dalla posizione geografica all'architettura dei palazzi, dalle vicende cittadine alle caratteristiche della popolazione che lo abita.\nComiso \u00e8 uno dei dodici comuni della provincia ragusana, sorto con ogni probabilit\u00e0 nei pressi dell'antica Casmene, colonia siracusana fondata su un precedente insediamento siculo. Gradevole \u00e8 la sua posizione: situata ai piedi dei monti Iblei, si estende fino alla fertile pianura della valle dell'Ippari, a pochi chilometri dal Mediterraneo. La cittadina durante il periodo medievale fece parte della prestigiosa contea di Modica e pass\u00f2 sotto diversi signori fino a che nel 1423 fu comprata dai \"Naselli\" che la possedettero sino alla fine della feudalit\u00e0 in Sicilia (secolo XVIII). Nacquero cos\u00ec importanti edifici civili e religiosi e, tra Cinquecento e Seicento, i principali monumenti della citt\u00e0. Un disastro doveva per\u00f2 cancellare tale splendore: il devastante sisma del 1693, che azzer\u00f2 quasi completamente l'aspetto medievale di Comiso (e del Val di Noto) e impegn\u00f2 le maestranze locali in un'opera di ricostruzione della citt\u00e0 in forme barocche.\nBufalino ha saputo catturare, fotografare con le parole, immagini visive ed emotive del suo paese natale restituendocele intensificate o affascinanti. \u00c8 stato infatti esploratore instancabile e attento di ogni angolo di quel pezzetto di terra da cui ha tratto tanta ispirazione. Comiso pu\u00f2 cos\u00ec vantare un repertorio di belle pagine letterarie che la vedono protagonista, per opera di chi c'\u00e8 nato, vissuto e ne ha saputo capire le peculiarit\u00e0.\nL'autore ha dedicato molti scritti alla sua citt\u00e0, soprattutto alle vicende del passato, non tralasciando per\u00f2 di soffermarsi anche su quelle attuali spesso fonte per lui di rammarico e di dolore. Una giovanile poesia bufaliniana \u00e8 dedicata all'Ippari:\nCuore pulsante della Comiso attuale, come alle origini della sua fondazione, \u00e8 la \"Piazza Fonte Diana\", con al centro la fontana dedicata alla dea. La sorgente alimentava un tempo il complesso termale romano adiacente, del quale sono venuti alla luce i resti di un fantasioso mosaico pavimentale raffigurante Nettuno fra Nereidi e delfini.\nLa piazza \u00e8 interamente delimitata da edifici quasi tutti risalenti al periodo tra fine Ottocento e inizio Novecento; tra essi \u00e8 il palazzo comunale di stile neoclassico. Bufalino amava rimarcare la piccola circonferenza della piazza, facendo sosta nei vari bar, empori, edicole, banche, saloni da barba, associazioni e circoli.\nMolto cara allo scrittore \u00e8 stata anche \"Piazza delle Erbe\", dove sorge il complesso che una volta formava l'antico mercato ittico. Negli ultimi anni della sua vita questo posto costitu\u00ec una delle abituali mete giornaliere di Bufalino, il quale, dopo la solita visita in piazza Fonte Diana, amava\nIl ricordo bufaliniano \u00e8 sollecitato anche da aspetti negativi della Comiso moderna, come quella specie di \u201cinvasione\u201d subita dal suo paese nei primi anni ottanta, di cui lo scrittore fu ancora una volta testimone. Nell'estate del 1981, durante un acutizzarsi della guerra fredda, accordi della NATO stabilirono l'installazione di un certo numero di testate nucleari a Comiso. Per l'impianto della base missilistica venne scelto il vecchio aeroporto militare \u201cVincenzo Magliocco\u201d, costruito durante il regime fascista a una manciata di chilometri dal centro abitato. Quarant'anni dopo la seconda guerra mondiale, tornato a essere teatro di morte, l'aeroporto \u201cMagliocco\u201d ospita congegni di distruzione terribili; anche in questo frangente Bufalino ha delle cose da dire:\nCon motivazioni totalmente differenti, Bufalino e il suo paese per una strana coincidenza divennero pertanto improvvisamente celebri nello stesso anno. L'autore venne ripetutamente interpellato sull'argomento dei missili e soprattutto sui tanti movimenti pacifisti che in quegli anni dilagavano per le piazze e le strade comisane, protestando contro la guerra nucleare e \u201cl'invasione americana\u201d.\nCi\u00f2 che lo scrittore provava, dunque, non era tanto il terrore che Comiso potesse essere l'obiettivo prioritario di una guerra atomica, quanto, coerentemente con la sua totale sfiducia verso chi detiene il potere politico,\nPer intravedere una soluzione l'autore consiglia ironicamente \"di nominare due poeti a capo delle due superpotenze\". Nel 1987 le due superpotenze raggiungono l'accordo sulla riduzione delle armi nucleari, che precede lo smantellamento dei missili della base comisana avvenuto nel 1991, facendo tirare un sospiro di sollievo a Bufalino e al suo paese.\nMa la Comiso narrata da Bufalino \u00e8 soprattutto quella del tempo che fu, che \u00e8 rimasta incastonata nel suo cuore e di cui possiamo verificare il commosso ricordo principalmente nel dialogo col \u201cmondo di ieri\u201d di \"Museo d'ombre\". Pur considerando il breve \u201cperiodo nucleare\u201d e le ormai tante evoluzioni, il paese bufaliniano \u00e8 rimasto comunque una cittadina dalle dimensioni ancora umane. Proprio questo motivo ha portato l'autore alla scelta decisiva di restare nella sua \"reggia-prigione\"; egli non si \u00e8 mai stancato col pensiero di rivisitarla in ogni aspetto, traendone infinite suggestioni per le sue pagine. Faceva volentieri a meno di viaggiare preferendo i viaggi mentali da attuare attraverso le parole dei suoi autori pi\u00f9 amati. Tra i tanti modi di viaggiare \u201cil modo supremo\u201d, per Bufalino,\nPer Comiso, \"un paese di sangue dolce, di rumori fantastici, di lune, di serenate\", Bufalino si aggirava tranquillo, con confidenza, soprattutto nei luoghi a lui pi\u00f9 cari, quelli della sua giovinezza. Negli ultimi anni della sua vita tendeva ad avere un costante apparato di abitudini e riti quotidiani da osservare scrupolosamente; infatti le sue giornate prevedevano, dopo un paio d'ore dedicate alla lettura e alla scrittura, la passeggiata mattutina per le vie del centro storico fino alla biblioteca comunale, dove sostava anche solo per respirare l'odore familiare dei libri e per il piacere di sfogliarli. Da quella comunale passava poi alla \u201csua\u201d biblioteca nei saloni del vecchio mercato del pesce, sotto i cui portici conversava con gli amici.\nIl suo pomeriggio scorreva tranquillo tra letture, disbrigo della posta, musica, prima di prendere il cammino verso la solita \"Piazza Fonte Diana\". Da qui raggiungeva il vicino \"Circolo di Cultura Casmeneo e Diana\", dove trascorreva due ore piacevoli in compagnia degli amici tra partite di bridge, scala quaranta o con gli scacchi e dove osservava con insaziabile curiosit\u00e0 le piccole \u201cscenette teatrali\u201d che i soci del circolo erano naturalmente portati a recitare. A casa sprofondava nuovamente tra libri, videocassette, dischi, tenendo costantemente a portata di mano un foglio su cui appuntare un'idea, una frase o una semplice parola.\nPur nella sua \u201creclusione\u201d cittadina, le innumerevoli finestre aperte su molteplici mondi gli consentivano infatti di scavalcare\nComiso, allora, buco nero, reggia-prigione, bunker, santuario, tana, ventre protettivo, polmone d'acciaio (tutte definizioni che Bufalino diede del suo paese), diventa l'ostacolo necessario per superare il confine dell'orizzonte.\nBufalino nel cinema.\nIl primo regista a cimentarsi con i testi di Bufalino \u00e8 stato Beppe Cino. Da \"Diceria dell'untore\" Cino trae il film omonimo (\"Diceria dell'untore\"), uscito nel 1990. Nel 2007, Cino realizza \"Quell'estate felice\", liberamente tratto da \"Argo il cieco\".\nNel 2010, il musicista, pittore e regista Franco Battiato ha realizzato \"Auguri don Gesualdo\", un docufilm sullo scrittore utilizzando materiale e interviste inedite. Franco Battiato a tal proposito ha dichiarato: \u00abVorrei riuscire a far vedere la sua grazia. Riuscire a raccontare l'uomo pi\u00f9 che lo scrittore, grandissimo, che tutti gi\u00e0 conoscono. Ho realizzato questo docufilm con affetto.\u00bb Franco Battiato parlando di Bufalino e del docufilm racconta un aneddoto riguardo al suo rapporto con lo scrittore Vincenzo Consolo di cui disse: \u00abQuesto l'ho cancellato anche dalla lista dei miei nemici.\u00bb Non \u00e8 chiara la ragione del conflitto tra i due, forse si trattava semplicemente di una forma di invidia per il rapporto privilegiato instauratosi tra Sciascia e Bufalino.\nNel 2007 il regista iraniano Nosrat Panahi Nejad ha realizzato il docufilm \"La scomparsa di Gesualdo Bufalino, amaro miele\": la voce fuori campo \u00e8 di Gesualdo Bufalino che recita alcune sue poesie tratte da \"L'amaro miele\"."}
{"id": "1055613", "revid": "287204", "url": "https://it.wikipedia.org/wiki?curid=1055613", "title": "Jean-Baptiste Pham Minh M\u00e2n", "text": "Biografia.\nRiceve l'ordinazione presbiterale il 25 maggio 1965.\nIl 22 marzo 1993 viene nominato vescovo coadiutore di M\u1ef9 Tho; riceve la consacrazione episcopale l'11 agosto dello stesso anno.\nIl 1\u00ba marzo 1998 viene nominato arcivescovo di H\u00f4 Ch\u00ed Minh.\nPapa Giovanni Paolo II lo innalza alla dignit\u00e0 cardinalizia nel concistoro del 21 ottobre 2003.\nPartecipa al conclave del 2005 che elegge papa Benedetto XVI e al conclave del 2013 che elegge papa Francesco.\nIl 5 marzo 2014 compie 80 anni ed esce dal novero dei cardinali elettori.\nIl 22 marzo successivo papa Francesco accetta la sua rinuncia al governo pastorale dell'arcidiocesi di H\u00f4 Ch\u00ed Minh per raggiunti limiti d'et\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1055614", "revid": "125652701", "url": "https://it.wikipedia.org/wiki?curid=1055614", "title": "Monty Brown", "text": "Carriera nel football americano.\nMonty Brown frequent\u00f2 la Ferris State University di Big Rapids (Michigan), dove gioc\u00f2 come \"linebacker\" nella squadra di football americano. Nel 1993 fu messo sotto contratto dai Buffalo Bills, franchigia della National Football League (NFL), con cui arriv\u00f2 al Super Bowl l'anno successivo, sebbene non scese in campo durante la partita. Nel 1996 pass\u00f2 ai New England Patriots, disputando una sola stagione, al termine della quale annunci\u00f2 il ritiro dal football americano a causa di un infortunio alla caviglia.\nCarriera nel wrestling.\nCircuito indipendente (2000\u20132004).\nMonty Brown si allen\u00f2 per diventare wrestler sotto la guida di Dan Severn e Sabu. Tra il 2002 e il 2004 lott\u00f2 in alcune nel circuito indipendente nordamericano.\nTotal Nonstop Action (2004\u20132006).\nMonty Brown debutt\u00f2 nella Total Nonstop Action il 10 marzo 2004, attaccando gli Insane Clown Posse nel corso di un match. Brown interpret\u00f2 la gimmick di un nativo del Serengeti, indossando pantaloncini leopardati e tigrati e muovendosi come un animale a caccia di prede; ci\u00f2 gli valse il soprannome di \"Alpha Male\" (l'espressione in biologia indica il maschio dominante in un gruppo di animali sociali). Disput\u00f2 un match per l'NWA World Heavyweight Championship contro Jeff Jarrett il 16 gennaio 2005 durante il pay-per-view Final Resolution, ma non riusc\u00ec a vincere.\nDue mesi dopo, Brown pass\u00f2 heel nel corso del main event di Destination X, attaccando Diamond Dallas Page ed aiutando Jarrett a mantenere il titolo. Brown si un\u00ec quindi al \"Planet Jarrett\", la stable guidata da Jarrett e pass\u00f2 diversi mesi feudando con gli avversi di questi: Kevin Nash, Sean Waltman, Diamond Dallas Page ed A.J. Styles. Qualche mese dopo inizi\u00f2 a lottare in coppia con un altro membro del Planet Jarrett, Kip James; i due lottarono contro i 3Live Kru nel tentativo di convincere B.G. James (membro dei Kru) a ridare vita al vecchio tag team dei New Age Outlaws assieme a Kip. Brown e James affrontarono i membri della Kru Ron Killings e Konnan a Sacrifice in un match con B.G. James come arbitro speciale; B.G. si convinse a prendere le parti dei suoi compagni stable e li aiut\u00f2 a vincere.\nIn seguito alla sconfitta, Brown inizi\u00f2 a sostenere di essere il vero trascinatore del team. Il 26 agosto volt\u00f2 le spalle a Jarrett, sancendo la rottura del loro accordo.\nL'11 settembre a TNA Unbreakable, Brown dichiar\u00f2 la sua intenzione di lottare per l'NWA World Heavyweight Championship a Bound For Glory. Dopo aver sconfitto Lance Hoyt a Bound For Glory, Brown prese parte ad una \"Gauntlet for the Gold\" battle royal per determinare il primo sfidante per il titolo; Brown fu per\u00f2 eliminato da Jeff Hardy.\nBrown si rifece a novembre nel corso del pay-per-view Genesis, vincendo contro Hardy e conquistando il ruolo di primo contendente. In seguito, dopo un litigio con Christian Cage, Brown mise in palio quanto da lui conquistato in un match contro Cage a Turning Point, nel mese di dicembre, perdendo la title shot.\nIl 17 dicembre Brown rinnov\u00f2 la sua alleanza con Jarrett. A Final Resolution Sting e Cage sconfissero Brown e Jarrett.\nIn seguito alla vittoria del titolo da parte di Christian Cage, Brown ricevette un match per la cintura in vista di Destination X 2006, match vinto dal campione. Dopo Destination X, Brown fu costretto a subire un'operazione al ginocchio e rest\u00f2 lontano dal ring fino al 29 aprile 2006, quando lott\u00f2 in un incontro disputato in Germania. Il 18 maggio chiese di essere inserito nel King of the Mountain match valido per l'NWA World Heavyweight Championship che si sarebbe disputato a giugno a Slammiversary 2006; Brown tuttavia fall\u00ec il tentativo di qualificarsi per il match. Inizi\u00f2 un feud con Rhino e Samoa Joe, ma il tutto si concluse prematuramente in seguito all'abbandono della compagnia da parte del wrestler.\nWorld Wrestling Entertainment (2006\u20132007).\nIl 16 novembre 2006 la World Wrestling Entertainment annunci\u00f2 che Monty Brown aveva siglato un contratto con la federazione. Debutt\u00f2 nel roster della ECW con il ring name di Marcus Cor Von il 16 gennaio 2007, sconfiggendo Cassidy Riley. Poco dopo il suo debutto divenne parte della stable del \"New Breed\" e con loro inizi\u00f2 un feud contro quella degli \"ECW Originals\". Dopo diversi mesi di inattivit\u00e0, il 20 settembre 2007 Brown \u00e8 stato svincolato dalla WWE. All'origine della pausa dal wrestling e della successiva fine del rapporto di lavoro con la WWE ci sono problemi di natura familiare: Brown ha dovuto lasciare la federazione per prendersi cura dei figli della sorella, prematuramente scomparsa.\nCircuito indipendente (2007\u20132008).\nDopo quasi due anni d'assenza sul ring, il 3 maggio 2008 a Sinagaw durante uno show della UWA, ritorna sul ring nel ruolo di arbitro speciale nel match per il titolo di campione della federazione, a fine match colpisce volontariamente il campione uscente con la Pounce e dichiara di essere lui il proprietario della cintura.\nIl 28 giugno 2008 ad Arlington durante uno show della PCW, dopo aver colpito con la Pounce il co-proprietario della federazione, dichiara al microfono che The Alpha Male \u00e8 tornato.\nTitoli e riconoscimenti.\nJuggalo Championshit Wrestling\nPrime Time Wrestling\nPro Wrestling Illustrated"}
{"id": "1055615", "revid": "339392", "url": "https://it.wikipedia.org/wiki?curid=1055615", "title": "M2 Half Track", "text": ""}
{"id": "1055616", "revid": "1924342", "url": "https://it.wikipedia.org/wiki?curid=1055616", "title": "Deep Insight", "text": "I Deep Insight sono un gruppo rock finlandese. Si sono formati agli inizi del 2002 dagli amici d'infanzia Jukka Nikunen (voce) e Johannes Ylinen (chitarra). Pi\u00f9 tardi Miska Holopainen (basso) e Joachim Kiviniemi (batteria) si aggiunsero alla formazione.\nStoria del gruppo.\nNel 2003 incominci\u00f2 il successo per i Deep Insight. Il gruppo registr\u00f2 il loro album di debutto \"Ivory Tower\" ai Soundtrack Studios a Helsinki, Finlandia e Kaj fu sostituito da Miska al basso. L'album usc\u00ec nel maggio dello stesso anno e il gruppo inizi\u00f2 il suo primo tour europeo in assoluto.\nIl secondo album \"Red Lights, White Lines\" venne registrato e mixato nel giugno-luglio del 2004 ai Fascination Street Studio di \u00d6rebro, Svezia (Katatonia, Lambretta etc.) con i produttori Jens Borgen e Jonas Olsson.\n\"Red Lights, White Lines\" venne pubblicato in Finlandia e Italia nel 2004 e pi\u00f9 tardi in Germania, Svizzera, Austria, Portogallo e Giappone nel 2005. Per l'estate del 2005 le copie dell'album vennero esaurite, e venne quindi ristampato di nuovo nello stesso autunno con una nuova copertina.\nDalla sua nascita il gruppo ha suonato in oltre 300 spettacoli in circa 20 paesi. Il misto di rock americano, emo con influenze scandinave dei Deep Insight \u00e8 stato accolto con grande entusiasmo tra il pubblico e la critica. Nell'estate del 2005 il singolo \"Hurricane Season\" ha raggiunto il primo posto nella Top Ten ufficiale della Finlandia ed \u00e8 rimasto nella classifica per pi\u00f9 di due mesi. Il singolo, come anche l'album \"Red Lights, White Lines\" \u00e8 stato ben apprezzato da molte stazioni radio europee e MTV. Nell'ottobre 2005 i Deep Insight hanno fatto un tour in Europa con i The Rasmus. Fino ad ora la band ha raccolto numerosi fan in giro per l'Europa. Siti e forum dei fan sono stati creati in tutto il mondo.\nLa loro prima realizzazione, \"Julia\" (EP) era una registrazione a tema sulla vita e la morte di Julia, un personaggio creato da Jukka e Johannes. Questo gli guadagn\u00f2 molte buone recensioni, molte delle quali elogiavano la canzone promettente del giovane gruppo e la voce di Jukka.\nIl terzo album, \"One Minute Too Late\", \u00e8 stato pubblicato in Finlandia il 18 ottobre 2006. Il singolo di debutto, \"New Day\", \u00e8 stato pubblicato il 20 ottobre 2006, e nella sua seconda settimana \u00e8 andato dritto alla numero uno sul yleX most wanted."}
{"id": "1055620", "revid": "21981", "url": "https://it.wikipedia.org/wiki?curid=1055620", "title": "Kogoro Mouri", "text": ""}
{"id": "1055621", "revid": "1305772", "url": "https://it.wikipedia.org/wiki?curid=1055621", "title": "Circondario del Reno-Erft", "text": "Il circondario del Reno-Erft (in tedesco \"Rhein-Erft-Kreis\") \u00e8 un circondario della Germania e si trova nella parte sudoccidentale dello stato federato della Renania Settentrionale-Vestfalia.\nConfina a nord col circondario del Reno-Neuss, ad est alla citt\u00e0 extracircondariale di Colonia, a sud col circondario del Reno-Sieg e col circondario di Euskirchen, ad ovest col circondario di D\u00fcren.\nIl circondario deve il nome al fiume Erft, un affluente del Reno, che lo attraversa scorrendo ai piedi del complesso collinare dell'Eifel.\n\u00c8 stato creato nel 1975 dalla fusione del circondario di Bergheim con il circondario di Colonia, precedentemente esistenti.\nCitt\u00e0 e comuni.\nFanno parte del circondario dieci comuni di cui nove portano il titolo di Citt\u00e0 (\"Stadt\"). Due delle nove citt\u00e0 portano il titolo di Grande citt\u00e0 di circondario (\"Gro\u00dfe kreisangeh\u00f6rige Stadt\") e le altre sette quello di Media citt\u00e0 di circondario (\"Mittlere kreisangeh\u00f6rige Stadt\")."}
{"id": "1055623", "revid": "729019", "url": "https://it.wikipedia.org/wiki?curid=1055623", "title": "M9 Half-track", "text": "Il M9 Half-track era un veicolo semicingolato da trasporto truppe statunitense, utilizzato durante la seconda guerra mondiale. Venne progettato dalla ditta produttrice di macchine agricole International Harvester (IH) per fornire un veicolo simile all'M2 Half-track, quando la produzione del semicingolato M2 Half-track e del suo derivato M3 Half-track non riusciva a tenere il passo con la richiesta. Sfruttava lo stesso telaio del M5, gi\u00e0 prodotto dalla IH per il programma \"Affitti e prestiti\", ma con sistema di stivaggio e dotazine radio dell'M2. Il mezzo rimase in servizio per un periodo significativo, durante il quel venne utilizzato dalle forze armate di undici paesi diversi. Alla fine della guerra erano stati prodotti circa 3.500 esemplari.\nTecnica.\nL'\"M9\" impiegava lo stesso scafo e la stessa meccanica dell'M5, mentre dall'M2 era mutuata l'impostazione della stiva, l'accesso alle radio dall'interno, i portelloni posteriori e l'affusto a piedistallo per la mitragliatrice pesante Browning M2 da 12,7 mm. La variante M9A1 introduceva i miglioramenti introdotti durante la guerra su M2, M3 ed M5, quali, sul sedile anteriore sinistro, di una ralla rialzata e protetta, a \"pulpito\", modello M49 per la mitragliatrice antiaerea e tre candelieri per le mitragliatrici medie.\nA causa della carenza di acciaio cementato, vennero utilizzate piastre di corazzatura omogenea, pi\u00f9 spesse di quelle usate sull'M3 (7,9\u00a0mm contro 6,4\u00a0mm) ma meno efficaci: una pallottola perforante di fucile poteva penetrarle a 270 m contro i 180 m dell'M3. La corazzatura rese il veicolo pi\u00f9 pesante dell'originale, tuttavia le \"prestazioni erano essenzialmente simili\".\nStoria.\nSviluppo.\nGli Stati Uniti adottarono i semicingolati in grandi quantit\u00e0 in quanto potevano essere costruiti in maniera pi\u00f9 rapida ed economica dalle industrie automobilistiche civili rispetto ai veicoli corazzati delle industrie belliche specializzate. L'M2 era stato inteso come trattore d'artiglieria, ma veniva utilizzato anche per il trasporto delle squadre di mitraglieri dei reggimenti di fanteria meccanizzata e per le unit\u00e0 da ricognizione, prima che divenisse disponibile in quantit\u00e0 la pi\u00f9 veloce e meglio armata autoblindo M8 Greyhound.\nPer soddisfare le esigenze degli Alleati era richiesto un ritmo produttivo molto maggiore di quello garantito dalle aziende produttrici dell'M2 e del pi\u00f9 grande M3. La International Harvester possedeva le capacit\u00e0 per produrre i semicingolati e cos\u00ec i militari accettarono alcune differenze dovute ai diversi procedimenti produttivi, autorizzando l'azienda alla produzione, per il programma \"Affitti e prestiti\", dell'M5 Half-track e dell'\"M9\", equivalenti rispettivamente di M3 ed M2.\nLa IH inizi\u00f2 la produzione di \"M9\" nell'agosto 1942. Secondo l'esperto americano di storia militare e specialista della difesa Steven Zaloga, nel 1943 furono prodotti 2.026 M9 and 1.407 M9A1.\nImpiego operativo.\nLa produzione di \"M9\" fu tutta ceduta ai paesi alleati, come la maggior parte di tutti i modelli di semicingolato prodotti dalla IH durante la guerra. La versione \"M9A1\" venne ceduta sia all'Unione Sovietica che al Regno Unito, che a sua volta la forn\u00ec agli altri paesi del Commonwealth delle nazioni.\nOltre che durante la seconda guerra mondiale, gli \"M9\" furono poi impiegati anche nella guerra arabo-israeliana del 1948, in quella di Corea, nella crisi di Suez, nella guerra del Vietnam, in quella dei sei giorni e nella guerra del Kippur.\nUtilizzatori.\nDurante la seconda guerra mondiale gli \"M9\" furono distribuiti a vari paesi ma non alle forze armate statunitensi, per le quali era sufficiente la produzione di M2 e M3. I britannici cedettero alcuni semicingolati alla Francia libera e ad altri governi in esiliio. L'Unione Sovietica ricevette lotti di \"M9\" direttamente dagli Stati Uniti. Nel dopoguerra il mercato dell'usato militare dismesso fu fonte di approvvigionamento di questi mezzi da parte di alcuni paesi, in particolare Israele. Inoltre trasferimento di semicingolati americani continu\u00f2 dopo la guerra nell'ambito del piano di aiuto denominato Military Aid Program (MAP) ai seguenti paesi (ad eccezione della Repubblica Popolare Cinese, che impieg\u00f2 esemplari di preda bellica della Repubblica di Cina durante la guerra civile oppure mezzi ceduti dall'Unione Sovietica):"}
{"id": "1055624", "revid": "93556", "url": "https://it.wikipedia.org/wiki?curid=1055624", "title": "Villa miseria", "text": "In Argentina, si chiama villa miseria, o anche solo villa, un insediamento informale formato da case precarie. \nPrendono il nome dal romanzo di Bernardo Verbitsky \"Villa Miseria tambi\u00e9n es Am\u00e9rica\" (1957), dove si descrivono le terribili condizioni di vita dei migranti interni durante la cosiddetta \"D\u00e9cada Infame\". Durante vari governi, sia civili sia militari, si \u00e8 tentato, con esiti diversi, di \"sradicare\" il fenomeno, ovvero abbattere le baracche e spostare altrove i suoi abitanti.\nCaratteristiche.\nFormate dalla popolazione rurale che si dirigeva verso le grandi citt\u00e0 in cerca di impiego, il programma nazionale \"ARRAIGO\" stimava che nel 2004 circa 900.000 famiglie si trovassero in qualche villa miseria in tutta l'Argentina.\nPossono essere paragonate alle \"favelas\" brasiliane, le \"chabolas\" spagnole, i \"cantegriles\" uruguaiani, le \"poblaciones callampas\" cilene, i \"tugurios\" della Costa Rica, i \"pueblos j\u00f3venes\" peruviani, le \"chacaritas\" paraguaiane e i \"ranchos\" venezuelani.\nCaratteristico di questi quartieri malfamati \u00e8 l'alto tasso di criminalit\u00e0 e l'ampia diffusione di droga. Tra le droghe pi\u00f9 diffuse vi \u00e8 la cosiddetta \"Pasta Base\", avanzi tossici del processo di creazione della cocaina, sempre pi\u00f9 diffusa nelle \"villas\", soprattutto a causa del suo basso costo di vendita.\nFenomeno.\nChiamate, con un eufemismo, \"Villas de Emergencia\" (\"citt\u00e0 d'emergenza\"), tra le pi\u00f9 conosciute vi sono:\nIl pittore Antonio Berni se ne occup\u00f2 attraverso le sue serie \"Juanito Laguna\" e \"Ramona Montiel\"."}
{"id": "1055625", "revid": "729019", "url": "https://it.wikipedia.org/wiki?curid=1055625", "title": "M5 Half-track", "text": "Il M5 Half-track (denominazione ufficiale Carrier, Personnel Half-track M5) era un semicingolato da trasporto truppe statunitense, utilizzato durante la seconda guerra mondiale. Venne sviluppato nel 1942, quando la produzione del semicingolato M2 Half-track e del suo derivato M3 Half-track non riusciva a tenere il passo con la richiesta. La ditta produttrice di macchine agricole International Harvester (IH) possedeva le capacit\u00e0 per produrre gli M3, ma i militari accettarono alcune differenze dovute ai diversi procedimenti produttivi. Il \"M5\" venne prodotto dalla IH da dicembre 1942 ad ottobre 1943.\nUtilizzando lo stesso scafo del suo \"M5\", la IH produsse un equivalente dell'M2, ovvero il M9 Half-track. Furono realizzate anche varianti dei semoventi M13 e M16 MGMC su scafo \"M5\", esportate nel Regno Unito ed in Unione Sovietica rispettivamente. Il \"M5\" venne largamente fornito alle nazioni alleate (Commonwealth, Francia libera ed Unione Sovietica) tramite le leggi \"Affitti e prestiti\". Fu utilizzato a lungo da Israele in diversi conflitti successivi alla costituzione dello stato e venne ulteriormente sviluppato localmente in ulteriori varianti.\nTecnica.\nLe specifiche tecniche del \"M5\" sono pressoch\u00e9 identiche a quelle del semicingolato M3 Half-track. Il veicolo era lungo 6,32\u00a0m, largo 2,23 \u00a0m ed alto 2,74\u00a0m, con un peso di 9,8 t. Le ruote anteriori era dotate di sospensioni a balestra semi-ellittica, mentre il treno di rotolamento dei cingoli impiegava sospensioni a molloni verticali (VVSS). Il veicolo era propulso da un motore a benzina esacilindrico RED-450-B da 142\u00a0hp, da 7.390\u00a0cm\u00b3. Il \"M5\" raggiungeva la velocit\u00e0 di 68\u00a0km/h. Il serbatoio carburante da 230 litri garantiva un'autonomia di 201\u00a0km. Lo spessore della blindatura variava da 6,5 a 13,5\u00a0mm. L'armamento era costituito da una mitragliatrice pesante Browning M2 da 12,7 mm e da due mitragliatrici medie Browning M1919 da 7,62 mm\nStoria.\nSviluppo.\nDopo l'attacco a Pearl Harbor, la domanda di veicoli corazzati crebbe vertiginosamente e le capacit\u00e0 produttive delle industrie belliche esistenti non riuscivano a soddisfare le esigenze delle forze armate in piena mobilitazione, sia quelle americane che quelle alleate. Come risultato, l'industria di guerra americana conobbe una rapida espansione, anche per riconversione di industrie meccaniche operanti in altri settori, come International Harvester (IH), produttrice di macchine agricole. Poich\u00e9 le fabbriche produttrici di semicingolati di M2 e M3 avevano gi\u00e0 saturato la loro capacit\u00e0 produttiva, la IH ci ciment\u00f2 nella produzione dei due mezzi, ma con le modifiche rese necessarie da processi costruttivi e macchinari diversi. I prototipi realizzati, denominati rispettivamente M2E5 e M3E2, furono testati dalla General Motors e vennero accettati dalle forze armate con le rispettive denominazioni \"M5\" e M9.\nA causa della carenza di acciaio cementato, vennero utilizzate piastre di corazzatura omogenea, pi\u00f9 spesse di quelle usate sull'M3 (7,9\u00a0mm contro 6,4\u00a0mm) ma meno efficaci: una pallottola perforante di fucile poteva penetrarle a 270 m contro i 180 m dell'M3. Il peso aggiuntivo comport\u00f2 inoltre una riduzione della velocit\u00e0 e dell'autonomia rispetto al predecessore.\nImpiego operativo.\nIl primo lotto produttivo di \"M5\" venne completato in dicembre 1942. Cambiamenti della domanda di semicingolati portarono alla riduzione degli ordinativi per l'U.S. Army ed il mezzo venne classificato come di disponibilit\u00e0 limitata (\"limited standard\"). Prima dell'interruzione della produzione nell'ottobre 1943 erano stati consegnati 7.484 \"M5\" e quasi tutti furono ceduti agli alleati, tranne alcuni trattenuti per impieghi addestrativi.\nNel Regno Unito il \"M5\" venne impiegato come trattore d'artiglieria per il traino dei cannoni anticarri Ordnance QF 6 lb, Ordnance QF 17 lb e come mezzo per le squadre dei Royal Engineers, lasciando alle cingolette Universal Carrier il ruolo di veicolo trasporto truppe.\nL'ultimo impiego operativo del mezzo si ebbe durante la guerra arabo-israeliana del 1948 da parte dell'esercito israeliano. Spesso erano dipinti di rosso per mascherarli da trattori agricoli. Nel 1955 gli israeliani usarono gli \"M5\" in loro possesso per realizzare localmente due veicoli. Il M3 Mark A era un M3 originale o un \"M5\" con poche modifiche, mentre il M3 Mark B era un \"M5\" convertito in posto comando. Gli \"M5\" base erano invece semplicemente M3 IHC. L'ultimo impiego di queste varianti si ebbe durante la crisi di Suez e la guerra dei sei giorni. A partire dalla guerra dello Yom Kippur, gli M3/M5 vennero rimpiazzati dall'M113.\nUtilizzatori.\nDurante la seconda guerra mondiale, la maggior parte della produzione di \"M5\" (ed anche di M9) era destinata ai britannici, che a loro volta distribuiva i semicingolati alle forze del Commonwealth e degli altri alleati, come il Governo in esilio della Cecoslovacchia e quello della Polonia. L'Unione Sovietica ricevette lotti di \"M5\" direttamente dagli Stati Uniti. Il trasferimento di semicingolati continu\u00f2 dopo la guerra nell'ambito del piano di aiuto denominato Military Aid Program (MAP)."}
{"id": "1055628", "revid": "1123126", "url": "https://it.wikipedia.org/wiki?curid=1055628", "title": "Justin Francis Rigali", "text": "Biografia.\nDi origini italiane, i nonni paterni vivevano a Fornaci di Barga, in provincia di Lucca.\nOrdinato sacerdote il 25 aprile 1961 dal cardinale James Francis Louis McIntyre, \u00e8 stato presidente della Pontificia Accademia Ecclesiastica dall'8 aprile 1985. Nel contempo \u00e8 stato elevato alla dignit\u00e0 arcivescovile.\nHa ricevuto la consacrazione episcopale per imposizione delle mani di papa Giovanni Paolo II il 14 settembre 1985.\nHa continuato il suo lavoro nella Curia Romana con il nuovo ruolo di segretario della Congregazione per i Vescovi dal 21 dicembre 1989, ruolo a cui ha sommato quello conseguente di segretario del Sacro Collegio dal 2 gennaio successivo.\nPapa Wojtyla lo ha poi nominato, il 25 gennaio 1994, arcivescovo di Saint Louis. Ha mantenuto l'ufficio fino alla nomina ad arcivescovo metropolita di Filadelfia, avvenuta il 15 luglio 2003.\nPapa Giovanni Paolo II lo ha innalzato alla dignit\u00e0 cardinalizia nel concistoro del 21 ottobre 2003.\nIl 19 luglio 2011 papa Benedetto XVI ha accettato la sua rinuncia al governo pastorale dell'arcidiocesi di Filadelfia per raggiunti limiti d'et\u00e0. Gli \u00e8 succeduto l'arcivescovo Charles Joseph Chaput.\nIl 19 aprile 2015, al compimento dell'ottantesimo anno di et\u00e0, \u00e8 uscito dal novero dei cardinali elettori.\nOra vive a Knoxville (Tennessee), nella residenza episcopale, su invito del vescovo Richard Frank Stika, suo vicario generale quando era Arcivescovo di Saint Louis.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1055629", "revid": "108107", "url": "https://it.wikipedia.org/wiki?curid=1055629", "title": "Dalasi", "text": ""}
{"id": "1055633", "revid": "120875", "url": "https://it.wikipedia.org/wiki?curid=1055633", "title": "Villas miseria", "text": ""}
{"id": "1055634", "revid": "32428", "url": "https://it.wikipedia.org/wiki?curid=1055634", "title": "Placca neurale", "text": ""}
{"id": "1055640", "revid": "767487", "url": "https://it.wikipedia.org/wiki?curid=1055640", "title": "Doccia neurale", "text": "Nel processo di sviluppo di un embrione di un vertebrato, la doccia neurale \u00e8 lo stadio successivo a quello di placca neurale durante la prima fase del processo di neurulazione. Consiste in un'invaginazione molto evidente della placca neurale verso l'interno della gastrula (che a questo punto prende il nome di \"neurula\") e si presenta come un sacchetto con la concavit\u00e0 rivolta verso l'esterno e la convessit\u00e0 verso l'interno della gastrula."}
{"id": "1055641", "revid": "125682453", "url": "https://it.wikipedia.org/wiki?curid=1055641", "title": "Georg Maximilian Sterzinsky", "text": "Biografia.\nNacque nella Prussia orientale e dopo la Seconda guerra mondiale la sua famiglia dovette trasferirsi ad Erfurt, in Turingia. La madre mor\u00ec quando Georg Maximilian aveva dodici anni. La famiglia, composta dal padre e da altri cinque figli, si trasfer\u00ec a Bad Berka.\nDal 1954 al 1960 studi\u00f2 al seminario di Erfurt e fu ordinato sacerdote il 29 giugno 1960. Fu incardinato nella diocesi di Fulda. Dal 1962 al 1964 fu prefetto e assistente al seinario regionale di Erfurt. Dal 1966 al 1981 fu parroco di San Giovanni Battista a Jena. Nel 1973 fu incardinato nella nuova amministrazione apostolica di Erfurt-Meiningen (oggi diocesi di Erfurt), di cui dal 1981 al 1989 fu vicario generale. Nel 1982 ottenne il titolo di prelato d'onore di Sua Santit\u00e0.\nIl 28 maggio 1989 \u00e8 nominato vescovo di Berlino. Ha ricevuto la consacrazione episcopale il 9 settembre dello stesso anno dal vescovo Joachim Wanke. Fu presidente della Conferenza episcopale della Germania Est dal 7 novembre 1989 fino al suo scioglimento il 24 novembre 1990. Successivamente ebbe incarichi minori nella Conferenza episcopale tedesca.\nPapa Giovanni Paolo II lo ha innalzato alla dignit\u00e0 cardinalizia nel concistoro del 28 giugno 1991 con il titolo di San Giuseppe all'Aurelio, di cui fu il primo titolare.\nElevata la diocesi al rango di arcidiocesi metropolitana il 27 giugno 1994, \u00e8 diventato il primo arcivescovo di Berlino.\nPartecip\u00f2 al Conclave del 2005, che elesse papa Benedetto XVI.\nIl 24 febbraio 2011, pochi giorni dopo il compimento del settantacinquesimo anno d'et\u00e0, papa Benedetto XVI ha accettato la sua rinuncia all'ufficio di arcivescovo di Berlino. Nelle settimane precedenti alla rinuncia aveva subito due delicati interventi chirurgici allo stomaco.&lt;br&gt;Il 5 aprile il cardinale viene svegliato dal coma indotto nel quale era stato tenuto sin dalla fine dell'intervento a cui era stato sottoposto.\nMuore il 30 giugno dello stesso anno, all'et\u00e0 di 75 anni, in seguito alle complicanze subentrate nel periodo post-operatorio. Dopo il funerale celebrato il 9 luglio, \u00e8 stato sepolto nella cripta della cattedrale di Berlino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1055642", "revid": "729019", "url": "https://it.wikipedia.org/wiki?curid=1055642", "title": "Castello Ruffo di Amendolea", "text": "Il castello Ruffo di Amendolea, fortezza medievale situata nell'omonimo paese nel pieno centro di quella che \u00e8 conosciuta come l'area grecanica della provincia di Reggio Calabria, sorgeva in un ruolo altamente strategico, in quanto la valle della fiumara Amendolea costituiva in epoca storica il confine tra Locri e Reggio.\nLa storia.\nLe sue origini sono normanne; La fondazione del castello si attribuisce solitamente a Riccardo di Amendolea, un normanno, anche se \u00e8 presumibile che la sua realizzazione sia avvenuta in pi\u00f9 fasi diverse ad opera dei vari popoli che hanno dominato la zona durante il Basso Medioevo.\nCerta \u00e8 la presenza del castello in epoca normanna, come si evince da studi circa le tecniche di costruzione degli elementi pi\u00f9 antichi.\nDall'analisi delle mura, mostranti un vero e proprio martellamento, si ha conferma che il castello fu coinvolto nel XIII secolo nell'opera di abbattimento dei castelli ordinata da Federico II di Svevia nel 1230.\nSuccessivamente ristrutturato, nei secoli seguenti il castello fu coinvolto nelle lotte di potere fra nobili famiglie locali, cambiando spesso proprietario. Fra tali famiglie ricordiamo la famiglia \"Amendolea\", da cui ebbe nome il paese sottostante il castello, e la famiglia \"Ruffo\", che acquist\u00f2 il feudo nel 1624 mantenendone il possesso sino al 1806, anno in cui ebbe fine l'et\u00e0 feudale. Vengono ricordati per i numerosi fatti d'arme che si verificarono durante il '600, tre baglivi della famiglia Ruffo (A. Rebuffo, F. Polistena, G. Sangallo). I baglivi erano dei fiduciari che amministravano il feudo per conto della famiglia feudataria. I Baglivi si comportavano come veri signori commettendo a volte gravi abusi dato che la famiglia feudataria esigeva solo un'entrata annua, erano circondati da sgherri (bravi) specialmente albanesi ma a volte anche saraceni con i quali mantenevano il controllo del territorio.\nDel castello oggi non rimangono che pochi resti: le mura di perimetro, una torre e quella che un tempo doveva essere una cappella in cui i circa 300 abitanti del castello si recavano a pregare.\nEdificio.\nAl castello si arriva tramite una lunga scalinata che parte dalla vicina strada asfaltata, realizzata solo in tempi molto recenti. All'ingresso, sulla parte destra si trova un'enorme stanza che un tempo fungeva da cisterna per l'acqua, bene indispensabile che non era molto semplice procurarsi, anche se la portata della vicina Amendolea era decisamente superiore a quella di oggi. La parte centrale del castello era occupata da una grande aula, il cui pavimento \u00e8 oggi occupato da erba e rocce; sul muro che guarda verso est resistono ancora tre grandi finestre vicino alle quali erano collocate delle nicchie che ospitavano le sentinelle. Da qui, le guardie potevano avvistare i nemici molto prima che arrivassero sino in cima al castello ed avevano cos\u00ec il tempo di avvertire la popolazione. Intorno a questa enorme aula svettano alcune torri, una delle quali presenta una curiosa particolarit\u00e0: ha l'ingresso non al pianterreno, bens\u00ec al primo piano, e vi si accedeva tramite un ponte levatoio. Tale meccanismo fu ideato per evitare le incursioni nella torre da parte dei nemici. Pi\u00f9 a sud si trovano le abitazioni di quella che una volta era la comunit\u00e0 dell'Amendolea e l'edificio religioso pi\u00f9 importante del luogo: la chiesa protopapale. Al suo interno sono avvenute importanti scoperte, quali un bassorilievo venuto alla luce negli anni novanta ed una statuetta raffigurante la Madonna. La piccola opera scultorea era per\u00f2 priva di testa e al suo posto ne era stata ricreata una rivolta verso sinistra; dopo alcuni anni \u00e8 stato ritrovato il capo originale, rivolto a destra, e la statua, attribuita presumibilmente all'artista siciliano Antonello Gaggini, \u00e8 oggi conservata nella nuova chiesa dell'Amendolea, quella di Sant'Annunziata.\nI muri del castello sono fatti di una pasta di zolfo e ferro bolliti, presenti nelle rocce su cui l'edificio sorge. Il loro vantaggio \u00e8 che, pi\u00f9 il tempo passa, pi\u00f9 rimangono compatti, anche se il terremoto del 1783 e quello del 1908 e gli assalti dei nemici hanno provocato ampie ferite alla struttura del castello."}
{"id": "1055643", "revid": "110157", "url": "https://it.wikipedia.org/wiki?curid=1055643", "title": "Vespasiano (Brasile)", "text": "Vespasiano \u00e8 un comune del Brasile nello Stato del Minas Gerais, parte della mesoregione Metropolitana di Belo Horizonte e della microregione di Belo Horizonte.\nDista 15\u00a0km dall'Aeroporto Internazionale di Belo Horizonte-Confins."}
{"id": "1055644", "revid": "149587", "url": "https://it.wikipedia.org/wiki?curid=1055644", "title": "Sant'Isidoro l'Agricoltore", "text": ""}
{"id": "1055645", "revid": "1214201", "url": "https://it.wikipedia.org/wiki?curid=1055645", "title": "Helsingin Jalkapalloklubi", "text": "Lo Helsingin Jalkapalloklubi (finl. \"Club calcistico di Helsinki\"), noto anche con l'acronimo HJK o come HJK Helsinki, \u00e8 una societ\u00e0 calcistica finlandese con sede nella citt\u00e0 di Helsinki. Gioca nella Veikkausliiga, la massima serie del campionato finlandese di calcio. L'HJK \u00e8 la squadra di calcio pi\u00f9 titolata della Finlandia, avendo vinto il campionato per 31 volte, la Suomen Cup 14 volte e la Liigacup 5 volte. L'HJK \u00e8 la squadra con il maggior numero di partecipazioni consecutive in massima serie, 55 partecipazioni dal 1964 al 2018, e l'unica squadra ad aver partecipato a tutte le edizioni della Veikkausliiga. Inoltre, l'HJK \u00e8 l'unica squadra finlandese ad aver partecipato alla fase a gironi della UEFA Champions League nell'edizione 1998-1999.\nStoria.\nFu fondata il 19 giugno 1907 con il nome di \"Helsingfors Fotbollsklubb\" (Helsingfors \u00e8 il nome svedese di Helsinki) su iniziativa del pattinatore su ghiaccio Fredrik Wath\u00e9n, che venne poi nominato primo presidente dell'HJK. Sin dall'anno seguente inizi\u00f2 a giocare nel campionato finlandese di calcio e nel 1909 cambi\u00f2 i colori della maglietta dal bianco al bianco-blu a strisce. Nel 1911 l'HJK vinse il suo primo campionato, vincendo la finale per 7-1 sull'\u00c5bo, e confermandosi campione l'anno dopo. Nel 1914 l'HJK divenne la prima squadra finlandese ad organizzare tornei giovanili. Nel 1930 il formato del campionato di calcio cambi\u00f2, passando dall'eliminazione diretta alla forma di girone all'italiana, ma l'HJK non riusc\u00ec a qualificarsi per questa prima edizione del torneo. Entr\u00f2 a farne parte nel 1931, ma fu subito retrocesso in Suomensarja, per poi prontamente ritornare in Mestaruussarja l'anno dopo. Nel 1936 vinse il suo ottavo campionato e nello stesso anno tre calciatori dell'HJK fecero parte della selezione finlandese di calcio partecipante ai Giochi della XI Olimpiade.\nNel 1964 da neopromosso l'HJK vinse la Mestaruussarja per la decima volta, accedendo per la prima volta alla Coppa dei Campioni. Nella prima partecipazione alla massima competizione UEFA, l'HJK affront\u00f2 nel primo turno il Manchester United, perdendo la gara casalinga per 3-2 e la gara in terra inglese per 6-0. La vittoria della prima Suomen Cup nel 1966 permise all'HJK di partecipare per la prima volta alla Coppa delle Coppe nell'edizione 1967-1968, torneo da cui fu subito eliminato al primo turno dal Wis\u0142a Cracovia. Nella Coppa dei Campioni 1974-1975 l'HJK riusc\u00ec a superare il primo turno, eliminando i maltesi del Valletta, accedendo per la prima volta al secondo turno, dove venne eliminato dagli svedesi dell'\u00c5tvidaberg. Nel 1981 l'HJK vinse sia il campionato sia la Suomen Cup.\nNel 1990 l'HJK vinse la prima edizione della Veikkausliiga. Il torneo prevedeva prima la disputa di un girone all'italiana e le prime otto classificate accedevano ai play-off per decretare la squadra campione. L'HJK, che aveva concluso il girone al terzo posto, nei play-off affront\u00f2 ed elimin\u00f2 al primo turno il TPS e il Lahden Reipas in semifinale. In finale affront\u00f2 i rivali del Kuusysi: la prima partita giocata a Lahti termin\u00f2 1-1, ma l'HJK vinse ai tiri di rigore; la seconda partita giocata a Helsinki termin\u00f2 1-0 per l'HJK, che vinse cos\u00ec la prima Veikkausliiga. Nel 1994 arriv\u00f2 la conquista della prima Liigacup della storia dell'HJK alla prima edizione della competizione, grazie alla vittoria in finale per 2-0 sul Jazz. La stagione 1996 vide l'HJK vincere sia la Liigacup sia la Suomen Cup, ma anche accedere alla poule retrocessione in campionato: concluse al nono posto che rappresentava l'ultima posizione utile per la permanenza in massima serie. L'anno seguente vinse il campionato per la diciannovesima volta, guadagnando l'accesso alla UEFA Champions League 1998-1999. Quest'edizione della massima competizione UEFA rappresent\u00f2 un momento importante per il calcio finlandese perch\u00e9 per la prima volta l'HJK riusc\u00ec ad accedere alla fase a gironi. Il cammino dell'HJK part\u00ec sin dal primo turno preliminare con l'eliminazione della compagine armena dello Erevan, per poi proseguire al secondo turno con l'eliminazione dei francesi del Metz. Nella fase a gironi l'HJK fu sorteggiato nel girone F assieme ai campioni di Germania in carica del Kaiserslautern, al Benfica e al PSV. L'HJK concluse il girone all'ultimo posto con 5 punti conquistati grazie al successo casalingo sul Benfica e ai pareggi con lo stesso Benfica a Lisbona e con il Kaiserslautern in casa.\nNel 2000 l'HJK si trasfer\u00ec al Sonera Stadium e nel 2002 vinse il suo ventesimo campionato. Nel 2009 l'HJK vinse il suo ventiduesimo campionato, dando il via a una serie di sei campionati vinti consecutivamente fino al 2014. Nella UEFA Champions League 2011-2012 super\u00f2 il secondo turno preliminare eliminando i gallesi del Bangor City grazie alla vittoria per 3-0 in trasferta e alla vittoria per 10-0 in casa, per poi essere eliminato dalla Dinamo Zagabria nel turno successivo. Nel 2014 l'HJK vinse il campionato e la Suomen Cup e in campo europeo riusc\u00ec nuovamente ad accedere a una fase a gironi, questa volta della UEFA Europa League. Da squadra campione di Finlandia in carica l'HJK inizi\u00f2 la sua avventura europea in Champions League, venendo per\u00f2 eliminato al terzo turno preliminare dai ciprioti dell'APOEL. Retrocesso alla fase play-off di Europa League, affront\u00f2 ed elimin\u00f2 gli austriaci del Rapid Vienna, accedendo alla fase a gironi. Fu sorteggiato nel girone B assieme a Club Bruges, Torino e Copenaghen e concluse al terzo posto, grazie a due vittorie casalinghe per 2-1 sul Torino e sul Copenaghen. Nel 2015 manc\u00f2 la vittoria del settimo campionato consecutivo, concludendo al terzo posto a due soli punti di distanza dall'SJK. Anche nel 2016 chiuse al secondo posto alle spalle dell'. Grazie a questo piazzamento prese parte alle qualificazioni di UEFA Europa League 2017-2018, dove elimin\u00f2 al primo il Connah's Quay, perdendo per 1-0 in Galles e vincendo 3-0 in casa; al turno successivo, l'HJK venne battuto dai macedoni dello \u0160kendija. In campionato l'HJK vinse il titolo a due anni dall'ultimo successo, ottenendo un posto per i preliminari di UEFA Champions League 2018-2019: dopo aver battuto, con una doppia vittoria, i faroesi del V\u00edkingur G\u00f8ta, venne eliminato al turno seguente dai bielorussi del BATE Borisov. Ammesso al terzo turno di Europa League, l'HJK sub\u00ec due sconfitte contro gli sloveni dell'Olimpia Lubiana, con un complessivo 7-1 finale. Il club vinse anche la Veikkausliiga 2018 con 78 punti in classifica, 16 in pi\u00f9 del e 20 pi\u00f9 del .\nOrganico.\nRosa 2020.\nRosa e numeri come da sito ufficiale.\n "}
{"id": "1055646", "revid": "149587", "url": "https://it.wikipedia.org/wiki?curid=1055646", "title": "Sant'Isidoro Lavoratore", "text": ""}
{"id": "1055647", "revid": "783193", "url": "https://it.wikipedia.org/wiki?curid=1055647", "title": "Neuroporo", "text": "Il neuroporo si presenta durante la neurulazione ed \u00e8 definito come quell'apertura del tubo neurale in via di formazione che permette al lume del tubo stesso di comunicare con l'esterno della gastrula. \u00c8 fondamentale precisare che il neuroporo ha carattere esclusivamente temporaneo, al termine della neurulazione viene obliterato. \nSi distinguono:\nDopo la chiusura, l'estremit\u00e0 craniale del tubo neurale si sviluppa nel cervello primitivo che pu\u00f2 essere diviso in quattro regioni distinte:\nLa chiusura completa dei neuropori nell'embrione umano avverr\u00e0 all'incirca al 28\u00ba giorno.\nMalattie derivate dai difetti del Tubo Neurale.\nAnencefalia.\nSi verifica quando il neuroporo craniale non forma un tubo completo, dunque gli sviluppi rostrali del sistema nervoso non si verificano e l'embrione nascer\u00e0 senza encefalo. \nSpina bifida.\nsi verifica quando il neuroporo caudale non si chiude completamente."}
{"id": "1055648", "revid": "149587", "url": "https://it.wikipedia.org/wiki?curid=1055648", "title": "Isidoro Agricola", "text": ""}
{"id": "1055649", "revid": "697352", "url": "https://it.wikipedia.org/wiki?curid=1055649", "title": "Societ\u00e0 Ginnastica Triestina", "text": "La Societ\u00e0 Ginnastica Triestina \u00e8 un'associazione sportiva dilettantistica di Trieste, Stella d'oro CONI al merito sportivo, Medaglia d'oro Ministero della pubblica istruzione al merito della scuola e Collare d'oro CONI al merito sportivo.\nSi occupa di pallacanestro, ginnastica, scherma, pallavolo, judo e altre arti marziali, danza classica e moderna, yoga e altre discipline sportive.\nStoria.\nLa Societ\u00e0 Ginnastica Triestina venne fondata nel 1863.\nPer pi\u00f9 di un secolo \u00e8 stata il fulcro delle attivit\u00e0 sportive del territorio, varcando anche i confini giuliani e rappresentando l'Italia a livello internazionale: alle Olimpiadi di Berlino del 1936 la squadra italiana di ginnastica era quasi tutta triestina, come quella di pallacanestro maschile.\nNella sua lunga tradizione sportiva vanta 125 azzurri, 25 partecipanti alle Olimpiadi, 1 medaglia d'oro olimpica, 19 titoli mondiali, 24 titoli europei e 196 titoli italiani di cui 107 femminili.\nLe sezioni sportive.\nScherma.\nLa sezione scherma ottiene molti risultati di prestigio tra il 1940 ed il 1965, con Camber, Strukel, Paini, Marzi, Cecovini, Dessanti e tanti altri che vestono la maglia della Nazionale. L'attivit\u00e0 ricomincia nell'anno schermistico 2007/2008.\nGli schermidori Greta Odorico e Federico Cortigiani nella spada assieme a Valentina Ferrara e Maria Santuzzo nel fioretto sono spesso ai vertici delle classifiche regionali per le rispettive categorie e spesso a podio in gare nazionali e internazionali. Mariani, Pacher, Tonelli nel fioretto maschile e Politelli, in quello femminile, completano una rosa di atleti capaci di arrivare spesso alle finali delle competizioni regionali delle loro rispettive categorie e di ben figurare a livello nazionale. Il maestro responsabile di sala \u00e8 Lorenza Bocus, coadiuvata dall'istruttore Alex Kornfeind e dall'allievo istruttore Matteo Gallo.\nIl palmar\u00e8s della sezione scherma comprende:"}
{"id": "1055650", "revid": "149587", "url": "https://it.wikipedia.org/wiki?curid=1055650", "title": "Isidoro Lavoratore", "text": ""}
{"id": "1055651", "revid": "44638", "url": "https://it.wikipedia.org/wiki?curid=1055651", "title": "Ginnastica Triestina", "text": ""}
{"id": "1055655", "revid": "1305772", "url": "https://it.wikipedia.org/wiki?curid=1055655", "title": "Kwacha", "text": "Kwacha \u00e8 la moneta ufficiale di due stati:\nIl nome deriva dalla parola \"Nyanja\" e/o \"Bemba\" che significa \"alba\" e che allude allo slogan nazionalista zambiano di \"nuova alba di libert\u00e0\".\nCome toponimo pu\u00f2 riferirsi a diversi comuni dello Zambia:"}
{"id": "1055656", "revid": "287204", "url": "https://it.wikipedia.org/wiki?curid=1055656", "title": "Contea di Carbon", "text": "Contea di Carbon o Carbon County \u00e8 la denominazione delle seguenti contee degli Stati Uniti:"}
{"id": "1055657", "revid": "115396267", "url": "https://it.wikipedia.org/wiki?curid=1055657", "title": "Rudolf Schindler", "text": "Rudolf Schindler nacque a Vienna da padre praghese, impegnato nell'artigianato del legno e del ferro.\nFrequent\u00f2 l'universit\u00e0 tecnica di Vienna e in seguito si diplom\u00f2 in architettura all'Accademia di belle arti di Vienna, dove fu influenzato in particolare dal professor Carl K\u00f6nig e dai lavori di Frank Lloyd Wright grazie al suo \"Ausgef\u00fchrte Bauten\". Altre presenze accademiche che tuttavia ebbero un'influenza limitata su Schindler furono Otto Wagner e Adolf Loos.\nNel 1912 fece la conoscenza di Richard Neutra , con il quale condivise parte della vita e della carriera, da amico e rivale: entrambi si trasferirono a Los Anglese passando per Chicago, ottennero riconoscimento per aver sviluppato lo stile modernista adattandolo al clima della California, lavorarono per gli stessi committenti e condivisero, assieme alle mogli, uno studio progettato da Schindler come abitazione e luogo di lavoro."}
{"id": "1055659", "revid": "1543377", "url": "https://it.wikipedia.org/wiki?curid=1055659", "title": "Ogre (Lettonia)", "text": "Ogre (in tedesco: \"Ogershof\") \u00e8 un comune della Lettonia appartenente alla regione storica della Livonia di 39.117 abitanti (dati 2009).\n\u00c8 situato 36\u00a0km ad est della capitale Riga, alla confluenza della Daugava con il fiume Ogre. Ha ottenuto lo status di citt\u00e0 nel 1928.\nOgre \u00e8 composta da tre parti: Jaunogre (cio\u00e8 \"Nuova Ogre\"), Ogre (il centro della citt\u00e0), e P\u0101rogre (cio\u00e8 \"Ogre attraverso [il fiume]\").\nIl nome Ogre deriva dal nome del fiume Ogre. Il villaggio di Ogre \u00e8 stato menzionato per la prima volta nel 1206, chiamata Oger in tedesco. Nel 1861, quando fu costruita la ferrovia Riga-Daugavpils, gli abitanti di Riga iniziarono a costruire cottage estivi nella zona che divenne un centro di residenza estivo dal 1862.\nLo stemma cittadino fu creato nel 1938 e mostra il fiume e le pinete sull'Ogre.\nVi si trova un centro culturale, una scuola d'arte e una scuola di musica.\nCome gran parte della Lettonia, la popolazione \u00e8 met\u00e0 lettone e met\u00e0 russa e in citt\u00e0 ci sono tre scuole di lingua lettone ed una di lingua russa: Jaunogres vidusskola.\nEtimologia.\nIl nome della citt\u00e0 si dice che derivi dal russo (\"\u0443\u0433\u0440\u0438\"[ugri], cio\u00e8 anguilla) (perch\u00e9 si diceva che il fiume Ogre ne fosse infestato). Si dice che Caterina la Grande di Russia sia stata una delle prime a chiamare in questo modo il fiume. Ad ogni modo \u00e8 interessante notare che durante l'occupazione dell'Unione Sovietica, come parte della propaganda sovietica era usato raffigurare Vladimir Lenin con sotto la scritta Ogre.\nLocalit\u00e0.\nIl comune \u00e8 stato istituito nel 2002 con l'unione della citt\u00e0 omonima col villaggio di Ogresgals. Con la riforma amministrativa del 2009 il comune ha assorbito le seguenti localit\u00e0:"}
{"id": "1055661", "revid": "1935652", "url": "https://it.wikipedia.org/wiki?curid=1055661", "title": "Julio Terrazas Sandoval", "text": "Biografia.\n\u00c8 ordinato sacerdote per la Congregazione del Santissimo Redentore il 29 luglio 1962.\nPapa Paolo VI lo elegge vescovo titolare di Apisa Maggiore e ausiliare di La Paz il 15 aprile 1978.\nPapa Giovanni Paolo II lo nomina vescovo di Oruro il 9 gennaio 1982 e, il 6 febbraio 1991, lo promuove arcivescovo di Santa Cruz de la Sierra.\nNel 1997 \u00e8 eletto presidente della Conferenza Episcopale Boliviana, ruolo che ha gi\u00e0 ricoperto dal 1985 al 1991.\nPapa Giovanni Paolo II lo innalza alla dignit\u00e0 cardinalizia nel concistoro del 21 febbraio 2001.\n\u00c8 membro del Pontificio Consiglio per i Laici e della Pontificia Commissione per l'America Latina.\nPapa Francesco accetta la sua rinuncia al governo pastorale dell'arcidiocesi di Santa Cruz de la Sierra per raggiunti limiti di et\u00e0 il 25 maggio 2013.\n\u00c8 deceduto dopo una lunga malattia nella sua abitazione a Santa Cruz de la Sierra il 9 dicembre 2015 alle 19.15 per un attacco di cuore. \u00c8 sepolto nella cattedrale di Santa Cruz de la Sierra.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1055662", "revid": "287204", "url": "https://it.wikipedia.org/wiki?curid=1055662", "title": "Contea di Carter", "text": "Contea di Carter o Carter County \u00e8 la denominazione delle seguenti contee degli Stati Uniti:"}
{"id": "1055664", "revid": "1451528", "url": "https://it.wikipedia.org/wiki?curid=1055664", "title": "Wayback Machine", "text": "La Wayback Machine \u00e8 un archivio digitale del World Wide Web. \u00c8 stato lanciato nel 2001 dall'Internet Archive, un'organizzazione no profit con sede a San Francisco.\nStoria.\nI fondatori di Internet Archive Brewster Kahle e Bruce Gilliat hanno lanciato la Wayback Machine nel 2001 per affrontare il problema della scomparsa del contenuto del sito Web ogni volta che viene modificato o chiuso. Il servizio consente agli utenti di visualizzare le versioni archiviate delle pagine Web nel tempo, che l'archivio chiama un \"indice tridimensionale\". Kahle e Gilliat hanno creato la macchina sperando di archiviare l'intera Internet e fornire \"accesso universale a tutte le conoscenze\".\nIl nome \"Wayback Machine \u00e8\" stato scelto come riferimento alla \"macchina WABAC\" (pronunciato \"in passato\"), un dispositivo di viaggio nel tempo immaginario utilizzato dai personaggi Mister Peabody e Sherman in \"The Rocky and Bullwinkle Show\", un cartone animato. In uno dei segmenti componenti del cartone animato, \"la storia improbabile di Peabody\", i personaggi usavano abitualmente la macchina per assistere, partecipare e, molto spesso, alterare eventi famosi nella storia.\nLa Wayback Machine ha iniziato ad archiviare le pagine Web memorizzate nella cache nel 1996, con l'obiettivo di rendere pubblico il servizio cinque anni dopo. Dal 1996 al 2001, le informazioni sono state conservate su nastro digitale, con occasionalmente Kahle che consentiva a ricercatori e scienziati di accedere al grosso database. Quando l'archivio ha raggiunto il suo quinto anniversario nel 2001, \u00e8 stato presentato e aperto al pubblico in una cerimonia presso l'Universit\u00e0 della California, Berkeley. Al momento del lancio di Wayback Machine, conteneva gi\u00e0 oltre 10 miliardi di pagine archiviate.\nOggi i dati sono archiviati nel grande cluster di nodi Linux di Internet Archive. Rivisita e archivia occasionalmente nuove versioni di siti Web (vedere i dettagli tecnici di seguito). I siti possono anche essere acquisiti manualmente inserendo l'URL di un sito Web nella casella di ricerca, a condizione che il sito Web consenta a Wayback Machine di \"scansionarlo\" e salvare i dati.\nDettagli tecnici.\nIl software \u00e8 stato sviluppato per \"eseguire la scansione\" del Web e scaricare tutte le pagine del World Wide Web accessibili al pubblico attraverso la gerarchia di Gopher, il sistema di bollettini Netnews (Usenet) e il software scaricabile. Le informazioni raccolte da questi \"crawler\" non includono tutte le informazioni disponibili su Internet, poich\u00e9 gran parte dei dati \u00e8 limitata dall'editore o archiviata in database non accessibili. Per superare le incoerenze nei siti Web parzialmente memorizzati nella cache, Archive-It.org \u00e8 stato sviluppato nel 2005 da Internet Archive come mezzo per consentire alle istituzioni e ai creatori di contenuti di raccogliere e conservare volontariamente raccolte di contenuti digitali e creare archivi digitali.\nLe ricerche per indicizzazione sono fornite da varie fonti, alcune importate da terze parti e altre generate internamente dall'Archivio. Ad esempio, le ricerche per indicizzazione sono fornite da Sloan Foundation e Alexa, ricerche per indicizzazione gestite da IA per conto di NARA e Internet Memory Foundation, mirror di Common Crawl. Le \"Ricerche per indicizzazione Web in tutto il mondo\" sono in esecuzione dal 2010 e catturano il Web globale.\nLa frequenza delle acquisizioni di snapshot varia in base al sito Web. I siti Web nelle \"Ricerche per indicizzazione Web in tutto il mondo\" sono inclusi in un \"elenco di ricerca per indicizzazione\", con il sito archiviato una volta per ricerca per indicizzazione. Il completamento di una ricerca per indicizzazione pu\u00f2 richiedere mesi o addirittura anni, a seconda delle dimensioni. Ad esempio, \"Wide Crawl Number 13\" \u00e8 stato iniziato il 9 gennaio 2015 e completato l'11 luglio 2016. Tuttavia, possono essere in corso pi\u00f9 ricerche per volta contemporaneamente e un sito pu\u00f2 essere incluso in pi\u00f9 di un elenco di ricerca per indicizzazione, quindi la frequenza con cui un sito viene sottoposto a ricerca per indicizzazione varia ampiamente.\nA partire da ottobre 2019, gli utenti sono limitati a 5 richieste e recuperi di archiviazione al minuto.\nCapacit\u00e0 di stoccaggio e crescita.\nCon lo sviluppo della tecnologia nel corso degli anni, la capacit\u00e0 di memorizzazione della Wayback Machine \u00e8 cresciuta. Nel 2003, dopo solo due anni di accesso pubblico, la Wayback Machine stava crescendo a un ritmo di 12 terabyte / mese. I dati sono archiviati su sistemi rack PetaBox progettati su misura dallo staff di Internet Archive. Il primo rack da 100 TB \u00e8 diventato pienamente operativo nel giugno 2004, sebbene presto sia diventato chiaro che avrebbero avuto bisogno di molto pi\u00f9 spazio di archiviazione.\nInternet Archive ha migrato la sua architettura di archiviazione personalizzata su Sun Open Storage nel 2009 e ospita un nuovo data center in un centro dati Sun Modular nel campus californiano di Sun Microsystems. Nel 2009, la Wayback Machine conteneva circa tre petabyte di dati e cresceva a una velocit\u00e0 di 100 terabyte al mese.\nUna nuova versione migliorata della Wayback Machine, con un'interfaccia aggiornata e un indice pi\u00f9 aggiornato dei contenuti archiviati, \u00e8 stata resa disponibile per i test pubblici nel 2011. Nel marzo dello stesso anno, nel forum di Wayback Machine \u00e8 stato affermato che \"la versione beta della nuova Wayback Machine ha un indice pi\u00f9 completo e aggiornato di tutti i materiali sottoposti a scansione nel 2010 e continuer\u00e0 ad essere regolarmente aggiornata. L'indice alla base della classica Wayback Machine ha solo un po' di materiale rispetto al 2008 e non sono previsti ulteriori aggiornamenti dell'indice, poich\u00e9 verr\u00e0 gradualmente ritirato quest'anno.\" Sempre nel 2011, Internet Archive ha installato la sesta coppia di rack PetaBox che ha aumentato la capacit\u00e0 di archiviazione della Wayback Machine di 700 terabyte.\nNel gennaio 2013, la societ\u00e0 ha annunciato un importante traguardo di 240 miliardi di URL. Nell'ottobre 2013, la societ\u00e0 ha annunciato la funzione \"Salva una pagina\" che consente a qualsiasi utente di Internet di archiviare i contenuti di un URL. Questo \u00e8 diventato una minaccia di abuso da parte del servizio per l'hosting di file binari dannosi.\nA dicembre la Wayback Machine conteneva 435 miliardi di pagine Web, quasi nove petabyte di dati, e cresceva a circa 20 terabyte a settimana.\nA luglio 2014, la Wayback Machine conteneva circa 15 petabyte di dati.\nA settembre 2018, la Wayback Machine conteneva oltre 25 petabyte di dati.\nCrescita.\nTra ottobre 2013 e marzo 2015, il ranking globale di Alexa del sito Web \u00e8 cambiato da 163 a 208. Nel marzo 2019 il grado era di 244.\nPolitica di esclusione del sito Web.\nStoricamente, Wayback Machine ha rispettato lo standard di esclusione dei robot (robots.txt) nel determinare se un sito Web sarebbe stato sottoposto a scansione o meno; o se gi\u00e0 sottoposto a scansione, se i suoi archivi sarebbero visualizzabili pubblicamente. I proprietari di siti Web hanno avuto la possibilit\u00e0 di rinunciare a Wayback Machine attraverso l'uso di robots.txt. Ha applicato le regole robots.txt in modo retroattivo; se un sito ha bloccato Internet Archive, anche tutte le pagine archiviate in precedenza dal dominio sono state immediatamente rese non disponibili. Inoltre, Internet Archive ha dichiarato che \"a volte un proprietario di un sito Web ci contatter\u00e0 direttamente e ci chieder\u00e0 di interrompere la scansione o l'archiviazione di un sito. Rispettiamo queste richieste. \" Inoltre, il sito web dice: \"Internet Archive non \u00e8 interessato a preservare o offrire l'accesso a siti Web o altri documenti Internet di persone che non desiderano i loro materiali nella raccolta\"."}
{"id": "1055666", "revid": "287204", "url": "https://it.wikipedia.org/wiki?curid=1055666", "title": "Epiblasto", "text": "Lepiblasto \u00e8 la parte di ectoblasto rimanente dopo la neurulazione. \nPer definizione, l'ectoblasto viene definito come foglietto primario neuroectoblastico, cio\u00e8 formato da neuroblasto + epiblasto, quindi con la neurulazione, il neuroblasto forma il tubo neurale e l'ipoblasto \u00e8 la parte rimanente che avvolge la neurula."}
{"id": "1055678", "revid": "383359", "url": "https://it.wikipedia.org/wiki?curid=1055678", "title": "Kwacha malawiano", "text": "Il Kwacha \u00e8 la valuta del Malawi dal 1971. Il kwacha sostitu\u00ec la sterlina malawiana con un cambio di 2 kwacha = 1 sterlina. Il codice ISO 4217 \u00e8 MWK. Il moneta \u00e8 divisa in 100 tambala.\nIl nome di kwacha deriva dalla parola che significa \"alba\" in nyanja e in bemba, mentre \"tambala\" significa \"gallo\" in nyanja.\nLa conseguenza poetica \u00e8 che \"cento galli fanno un'alba.\"\nMonete.\nNel 1971 furono introdotte monete nei valori di 1, 2, 5, 10 e 20 tambala. Nel 1986 furono aggiunte le monete da 50 tambala e da 1 kwacha. Nuove monete bimetalliche da 5 e 10 kwacha sono state introdotte nel gennaio 2007. Tutti i tagli sono in circolazione.\nBanconote.\nNel 1971 furono introdotte banconote nei tagli da 50 tambala e da 1, 2 e 10 kwacha. La banconota da 5 kwacha fu introdotta nel 1973 quando usc\u00ec di produzione quella da 2 kwacha. Le banconota da 20 kwacha fu introdotta nel 1983. Quella da 50 tambala furono emesse l'ultima volta nel 1986, e quella da 1 kwacha nel 1988. In 1993 fu introdotto il biglietto da 50 kwacha seguito da quello da 100 kwacha nel 1993, da 200 kwacha nel 1995 e da 500 kwacha nel 2001.\nDal 2005 le banconote in circolazione sono:"}
{"id": "1055679", "revid": "339392", "url": "https://it.wikipedia.org/wiki?curid=1055679", "title": "Impero Mogul", "text": ""}
{"id": "1055695", "revid": "108107", "url": "https://it.wikipedia.org/wiki?curid=1055695", "title": "Kwacha del Malawi", "text": ""}
{"id": "1055706", "revid": "767487", "url": "https://it.wikipedia.org/wiki?curid=1055706", "title": "Works (Pink Floyd)", "text": "Works \u00e8 una raccolta dei Pink Floyd pubblicata nel 1983.\nIl disco.\nIl disco fu pubblicato dalla prima etichetta americana del gruppo, la Capitol Records, con lo scopo di rivaleggiare con il loro corrente album, \"The Final Cut\". La traccia pi\u00f9 rilevante \u00e8 \"Embryo\", che in origine si trovava solo in una raccolta di artisti vari del 1970 promossa dall'etichetta britannica dei Pink Floyd, Harvest Records, intitolata \"Picnic - A Breath of Fresh Air\". \"Works\" inoltre presenta un mix alternativo di \"Brain Damage\" ed \"Eclipse\" rispetto alle versioni presenti in \"The Dark Side of the Moon\".\nCopertina.\nLa copertina per l'album \u00e8 stata ispirata dal poster del 1948 \"Nederland industrialiseert\" progettato dall'artista olandese Wladimir Flem."}
{"id": "1055710", "revid": "108107", "url": "https://it.wikipedia.org/wiki?curid=1055710", "title": "Kwacha zambese", "text": ""}
{"id": "1055719", "revid": "72722500", "url": "https://it.wikipedia.org/wiki?curid=1055719", "title": "Celoma secondario", "text": "Il celoma secondario \u00e8 l'area compresa tra due delle principali componenti dell'embrione, i cosiddetti \"foglietti\" (chiamati somatopleura e splancnopleura). Queste strutture sono visibili e delineate in una particolare fase dello sviluppo dell'embrione denominata \"gastrula\". \nNell'organismo sviluppato il celoma secondario diventa una cavit\u00e0 piena di liquido sieroso, che prende nomi diversi a seconda della topografia: attorno al cuore abbiamo la cavit\u00e0 sierosa pericardica, attorno ai polmoni quella pleurica e nell'addome quella peritoneale. I foglietti embrionali, che abbiamo chiamato somatopleura e splancnopleura, vanno quindi a costituire i rivestimenti rispettivamente esterno e interno (formati da un particolare tessuto chiamato mesotelio) del pericardio, delle pleure e del peritoneo. Il liquido interposto fa da fluidificante per i movimenti che queste strutture hanno il compito di favorire e addolcire."}
{"id": "1055721", "revid": "77358", "url": "https://it.wikipedia.org/wiki?curid=1055721", "title": "Breve papale", "text": ""}
{"id": "1055722", "revid": "729019", "url": "https://it.wikipedia.org/wiki?curid=1055722", "title": "Mesotelio", "text": "Il mesotelio \u00e8 una membrana rinvenibile in numerosi organi. Costituisce lo strato epiteliale della sierosa che riveste alcuni organi del torace e dell'addome e le loro pareti, prendendo il nome di pericardio, pleura e peritoneo a seconda della localizzazione; si trova inoltre nella tunica vaginale che riveste il testicolo e nel perimetrio che circonda l'utero.\nSi distingue in viscerale la porzione della sierosa che ricopre l'organo e in parietale quella che ricopre la parete; tra i due strati si identifica una cavit\u00e0 virtuale nota come cavit\u00e0 sierosa, contenente quantit\u00e0 moderate di liquido sieroso prodotto dall'epitelio pavimentoso semplice che costituisce il mesotelio.\nIl tessuto connettivo sottostante, parte della sierosa, provvede all'irrorazione sanguigna e all'innervazione, essendo il mesotelio completamente privo di vasi sanguigni e nervi."}
{"id": "1055726", "revid": "110157", "url": "https://it.wikipedia.org/wiki?curid=1055726", "title": "Hallstahammar (comune)", "text": "Hallstahammar \u00e8 un comune svedese di 15.143 abitanti, situato nella contea di V\u00e4stmanland. Il suo capoluogo \u00e8 la cittadina omonima.\nHallstahammar \u00e8 stato negli anni '50 un centro industriale di dimensioni interessanti e meta di una consistente immigrazione italiana. Si trova a 20 km dal capoluogo ed a 130 km dalla capitale Stoccolma raggiungibile in un'ora e mezzo con la ferrovia.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1055732", "revid": "767487", "url": "https://it.wikipedia.org/wiki?curid=1055732", "title": "Jean Valli\u00e8re", "text": "Il processo.\nAgostiniano dell'abbazia di Livry, presso Pressy, fu condannato, dice l'abate Pierre Driart, \u00abper le blasfeme ed enormi parole dette su Nostro Signore Ges\u00f9 e sulla sua degna madre la Vergine Maria\u00bb. Aveva infatti sostenuto che il padre di Ges\u00f9 era stato Giuseppe e la Madonna lo aveva concepito come ogni altro essere umano.\nJean Valli\u00e8re fu uno dei primi aderenti al luteranesimo: del resto, nel convento di Livry, da quando ne fu abate Jean Mauburnus, era penetrato lo spirito della Riforma, pur nelle moderate espressioni di Erasmo, con il quale l'abate fu in corrispondenza. \nLa sentenza del Parlamento di Parigi si \u00e8 conservata ed \u00e8 il pi\u00f9 antico testo noto fino ad oggi di una condanna pronunciata contro un aderente alla Riforma francese.\n\u00abViste dalla corte le accuse e le informazioni fatte al Giudice dal prevosto e dal sottoprevosto di Precy contro Jehan Valli\u00e8re, cosiddetto eremita, prigioniero nella Prigione del palazzo a causa delle esecrabili e detestabili blasfemie da lui dette e professate su nostro Salvatore e Redentore Ges\u00f9 Cristo e della gloriosa vergine Maria sua madre, gli interrogatori e le confessioni del detto Valli\u00e8re, fatte davanti ai consiglieri di questa corte a ci\u00f2 commessi, come la raccolta dei testimoni e i confronti con dette persone e ascoltato e interrogato in detta corte sui detti casi, si \u00e8 confessato chierico e ha chiesto di essere dimesso dallo stato clericale e, tutto ci\u00f2 considerato e attestato, il detto Valli\u00e8re non sar\u00e0 reso come chierico e non godr\u00e0 del privilegio del clericato e inoltre la corte, in ragione dei casi detti, ha condannato e condanna il detto Valli\u00e8re a essere condotto in un carro ove si portano le immondizie della Citt\u00e0, fin davanti alla chiesa di Notre Dame di Parigi e qui chieda grazia e perdono a Dio e alla Vergine Maria delle sue blasfemie e ci\u00f2 fatto da l\u00ec sia condotto al mercato dei porci e qui, dopo avergli tagliata la lingua e bruciato vivo, sia il suo abito e il suo corpo ridotto in cenere. E ha ordinato e ordina la detta corte che il processo fatto contro il detto Valli\u00e8re sia bruciato e i suoi beni confiscati. Fatto ed eseguito l'otto agosto dell'anno millecinquecentoventitr\u00e9. \nFirmato Malon\u00bb.\nQuello stesso giorno furono bruciati, davanti alla chiesa di Notre Dame, un buon numero di libri di Lutero sequestrati durante l'inchiesta contro il Valli\u00e8re."}
{"id": "1055738", "revid": "2170344", "url": "https://it.wikipedia.org/wiki?curid=1055738", "title": "Apelle", "text": "Plinio il Vecchio, al quale dobbiamo molta della nostra conoscenza di questo artista, descritto nella \"Naturalis historia\" (libro XXXV), lo giudic\u00f2 superiore agli artisti precedenti e successivi. Egli colloc\u00f2 il \"floruit\" di Apelle intorno alla 112\u00aa Olimpiade (332-329 a.C.).\nBiografia.\nFu dapprima allievo di Eforo di Efeso, ma quando raggiunse una certa celebrit\u00e0 entr\u00f2 a far parte della \"scuola di Sicione\" divenendo allievo di Panfilo di Anfipoli e amico di Melanzio. Somm\u00f2 cos\u00ec l'accuratezza dorica con la grazia ionica. Introdotto, forse dallo stesso Panfilo, alla corte di Filippo II, ritrasse lui e il giovane Alessandro con tale successo che divenne il pittore ufficiale della corte macedone, e il ritratto di \"Alessandro impugnante una folgore\" fu giudicato alla pari con \"Alessandro con la lancia\" dello scultore Lisippo. Segu\u00ec Alessandro in Asia, torn\u00f2 a Efeso, dove si trovava certamente nel 334 a.C. per dipingere l'opera appena citata, e dimor\u00f2 per un certo tempo a Coo (recandosi nella vicina Rodi dove strinse rapporti con Protogene) e ad Alessandria alla corte di Tolomeo I Sotere, prima di tornare a Coo dove esegu\u00ec i ritratti di Antigono I Monoftalmo, noti per il sapiente uso dello scorcio grazie al quale veniva mascherata la cecit\u00e0 del re, e dove probabilmente mor\u00ec alla fine del secolo. Scrisse un trattato di pittura, dedicato forse ad uno dei propri allievi, di nome Perseo, in cui sembra lodasse la superiorit\u00e0 di Melanzio per la composizione e di Asclepiodoro per la simmetria e la proporzione.\nLa sua abilit\u00e0 nel disegno diede luogo ad una tradizione di aneddoti riportati da Plinio il Vecchio. Uno di questi \u00e8 collegato ai rapporti del pittore con Tolomeo I Sotere. Quando era ancora generale di Alessandro, Tolomeo ebbe una grande antipatia per Apelle (entrambi erano al seguito di Alessandro). Molti anni dopo, quando il pittore si trovava ad Alessandria, il buffone di corte di Tolomeo consegn\u00f2 ad Apelle un invito alla tavola di Tolomeo senza avvertire il re il quale, infuriato per l'arrivo inatteso chiese chi avesse avuto l'ardire di invitare l'artista. Con un pezzo di carbone di legna Apelle disegn\u00f2 un ritratto sulla parete; e subito, nei primi tratti dello schizzo, Tolomeo riconobbe il suo buffone.\nUn altro aneddoto riguarda i rapporti con Protogene che Apelle volle conoscere personalmente recandosi presso la sua casa a Rodi. Giunto a destinazione vi trov\u00f2 una donna anziana che l'avvert\u00ec della momentanea assenza del pittore. Apelle and\u00f2 allora verso un cavalletto e prese un pennello con il quale dipinse una linea colorata estremamente fine; quando Protogene ritorn\u00f2 esaminando la linea cap\u00ec che soltanto Apelle avrebbe potuto fare un lavoro cos\u00ec perfetto; disegn\u00f2 una linea ancora pi\u00f9 fine sopra la prima e chiese alla sua serva di mostrarla all'ospite se fosse ritornato. Quando Apelle torn\u00f2 e gli fu mostrata la risposta di Protogene, dipinse con un terzo colore una linea ancora pi\u00f9 fine fra le prime due, non lasciando posto per un'altra. Nel vedere questo, Protogene ammise la sconfitta e usc\u00ec per cercare Apelle e incontrarlo di persona.\nPlinio riporta anche un certo numero di detti di Apelle, provenienti forse dal suo trattato, andato perduto, sull'arte della pittura. Uno di questi si riferisce alla sua abitudine di mostrare i suoi lavori nell'entrata della propria bottega e di nascondersi vicino per sentire le osservazioni dei passanti. Quando un calzolaio osserv\u00f2 degli errori nella forma di una calzatura, Apelle corresse il dipinto quella stessa notte; la mattina seguente il calzolaio not\u00f2 i cambiamenti e fiero del suo effetto sul lavoro dell'artista cominci\u00f2 a criticare il modo in cui Apelle aveva dipinto il piede, al che Apelle emerse dal suo nascondiglio per dichiarare: \"Sutor, ne ultra crepidam\" (Ciabattino, non [andare] oltre le scarpe). Le ultime parole che Plinio attribuisce ad Apelle si riferiscono alla diligenza del pittore nell'esercitarsi nella sua arte ogni giorno: \"Nulla dies sine linea\" (non un giorno senza [disegnare] una linea). La morte di Apelle \u00e8 nel segno della \"hybris\", giacch\u00e9 \u00e8 punito per aver osato effigiare gli dei.\nOpera.\nTra i numerosi soggetti che le fonti riferiscono essere stati rappresentati da Apelle, nessuno dei quali ci \u00e8 giunto, troviamo:\nApelle fu essenzialmente pittore di cavalletto e un certo numero di suoi dipinti furono portati a Roma, tra questi l\"Afrodite Anadiomene\" e due composizioni che includevano un ritratto di Alessandro, \"Castore e Polluce con la Vittoria e Alessandro il Grande\" e la \"Figura della Guerra con le mani legate che segue la Biga Trionfale di Alessandro\", che si trovavano nell'aula del Colosso nel Foro di Augusto.\nTracce delle figure che dovevano far parte dell\"Allegoria della Calunnia\", descritta da Luciano di Samosata, sono state rinvenute nella ceramografia apula contemporanea ad Apelle. Copia dell\"Hercules aversus\" ricordato da Plinio a Roma nel tempio di Diana sull'Aventino sembra essere l'affresco con Eracle e Telefo della cosiddetta Basilica di Ercolano.\nApelle viene nominato da Plinio tra gli autori che dipingevano utilizzando i soli quattro colori (bianco, giallo, rosso e nero), Oltre alle capacit\u00e0 nel disegno e all'impiego della linea funzionale, che rimandano a Parrasio e alla pittura tradizionale e accademica, sono note tramite le fonti le sue capacit\u00e0 di colorista, soprattutto per quanto riguarda l'incarnato delle figure, e l'importanza che nelle sue opere doveva avere lo scorcio (l\"Antigono Monoftalmo\" e l\"Eracle di spalle\"). Quest'ultimo si sommava ad una ricerca luministica che avrebbe avuto molta importanza nella successiva pittura ellenistica; il ritratto di Alessandro con il fulmine, che si trovava esposto nell'Artemision di Efeso, era noto per i riflessi del fulmine che accentuavano la plasticit\u00e0 della figura.\nGli si attribuisce l'invenzione di una vernice nera, chiamata da Plinio \"atramentum\", che serviva sia per conservare meglio le pitture che per smorzare il loro colore come una patina, ma la ricetta \u00e8 andata persa con la sua morte.\nRetaggio.\nLa fama di Apelle era tale che molti pittori del Rinascimento italiano hanno ripetuto i suoi soggetti. Raffaello si ritrasse come Apelle nella \"Scuola di Atene\" e Sandro Botticelli bas\u00f2 due pitture\u00a0\u2013 la \"Nascita di Venere\" e la \"Calunnia di Apelle\" \u2013 sulla descrizione di opere sue."}
{"id": "1055742", "revid": "58162", "url": "https://it.wikipedia.org/wiki?curid=1055742", "title": "Celoma primario", "text": ""}
{"id": "1055747", "revid": "74801", "url": "https://it.wikipedia.org/wiki?curid=1055747", "title": "Heby (comune)", "text": "Heby \u00e8 un comune svedese di abitanti, situato nella contea di Uppsala. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1055749", "revid": "21880", "url": "https://it.wikipedia.org/wiki?curid=1055749", "title": "Burramys", "text": ""}
{"id": "1055751", "revid": "834", "url": "https://it.wikipedia.org/wiki?curid=1055751", "title": "E-waste", "text": ""}
{"id": "1055756", "revid": "2373", "url": "https://it.wikipedia.org/wiki?curid=1055756", "title": "Primolano", "text": "Primolano (\"Primolan\" in veneto) \u00e8 una frazione del comune italiano di Valbrenta, in provincia di Vicenza.\nGeografia fisica.\n\u00c8 l'ultimo paese del Canale del Brenta prima di entrare in Valsugana (ovvero in provincia di Trento). Adagiato sul versante sinistro, si trova all'imboccatura della strada nota come \"Scale di Primolano\" che dal fondovalle si inerpica sino a Fastro di Arsi\u00e8, in territorio Feltrino.\nA ovest del paese, sempre alla sinistra del Brenta, si estende un ampio pianoro detto Campagna Guarnieri.\nStoria.\nIn una bolla di papa Lucio III in cui si confermano le propriet\u00e0 del vescovo di Feltre, vengono citate anche le \"possessiones quas habetis [...] in Prato Imolano\". Sulla base di ci\u00f2, Angelico Prati ritiene il toponimo derivato da \"pratus\" e da un personale \"Imulus\". Avanza qualche riserva Dante Olivieri, che preferisce avvicinarlo al personale \"Primulus\". Giovan Battista Pellegrini lo rimanda al latino \"\u012bmu\" \"profondo\", attraverso *\"imol\u0101nu\".\nPrimolano \u00e8 stata, sin dai tempi pi\u00f9 remoti, una localit\u00e0 di confine e transito. La struttura portante del paese era la vecchia strada statale 47 (oggi il traffico \u00e8 deviato da una sua variante), antica via di collegamento tra la pianura veneta e l'Europa centrale attraverso il Trentino. Questa situazione port\u00f2 allo sviluppo di alcune infrastrutture, quali un ospizio per pellegrini (citato gi\u00e0 nel testamento di Gherardino da Camposampiero degli anni 1180), una dogana, un lazzaretto, una stazione di posta e alcune fortificazioni.\nQuesto ruolo fu riconfermato nel 1910 quando, trovandosi ancora al confine tra il Regno d'Italia e l'impero austro-ungarico, vi fu inaugurata una stazione ferroviaria internazionale.\nOggi, cessata la sua importanza strategica, Primolano sta attraversando una fase di declino e spopolamento.\nInfrastrutture e trasporti.\nPrimolano \u00e8 posta lungo il vecchio tracciato della SS 47, che oggi transita su un nuovo percorso poco pi\u00f9 a sud, bypassando il centro abitato. Poco prima del paese inizia anche la nuova strada ANAS 127 che, attraverso la galleria San Vito, permette i collegamenti tra il Canale del Brenta e il Feltrino evitando le tortuose Scale di Primolano.\nA Primolano si trova una stazione ferroviaria sulla linea Venezia-Trento che dal 1910 (anno dell'inaugurazione) al 1915 funzion\u00f2 come stazione internazionale (di qui le sue grandi dimensioni). Dal 2009 l'annessa rimessa locomotive \u00e8 stata oggetto di restauro da parte dell'associazione Societ\u00e0 Veneta Ferrovie che ha siglato nel 2011 un accordo con il comune di Cismon del Grappa per il recupero della rimessa e la creazione di un treno storico di cui fa parte la locomotiva 880.001 ed altri rotabili in via di acquisizione. Il 26 maggio 2012 \u00e8 stato stanziato il finanziamento del comune di Cismon del Grappa redatto da SVF a titolo gratuito che include i lavori alla rimessa, al treno e a una parte della pista ciclabile Trento-Bassano."}
{"id": "1055758", "revid": "768068", "url": "https://it.wikipedia.org/wiki?curid=1055758", "title": "Epitaffio di Sicilo", "text": "LEpitaffio di Sicilo \u00e8 un documento musicale dell'antica Grecia, costituito da 12 righe di testo, di cui 6 accompagnate da notazione alfabetica greca di una melodia musicale frigia in otto misure, scolpite su una stele funeraria di marmo. Ritrovato a Ayd\u0131n, in Anatolia, nel 1883, la sua datazione varia dal II secolo a.C. al II secolo d.C. e per questo pu\u00f2 essere considerato il pi\u00f9 antico brano musicale completo, a differenza di numerosi e frammentari inni delfici scritti nel 1400 a.C. circa. Dal 1966 l'epitaffio \u00e8 conservato al museo nazionale danese (numero di catalogo: 14897).\nStoria.\nLa stele, trovata durante alcuni lavori per la costruzione di una ferrovia nei pressi di Ayd\u0131n, inizialmente rimase in possesso del proprietario della ditta di costruzione, Edward Purser; soltanto dopo, nel 1883, fu trovata da Sir Ramsay a Tralleis, una piccola citt\u00e0 vicino ad Ayd\u0131n. Intorno al 1893, l'epitaffio riportava molti danni: la parte inferiore era rotta; la base era stata tagliata da Purser, affinch\u00e9 stesse in piedi come piedistallo per un vaso di fiori della signora Purser: l'epitaffio ora stava perfettamente in piedi, ma il taglio alla base caus\u00f2 la perdita di una linea di testo. La stele pass\u00f2 poi al genero di Purser, Young, che la tenne a Buca, vicino a Smirne; qui rimase fino al 1922, quando il console olandese di Smirne port\u00f2 con s\u00e9 l'epitaffio a l'Aia. Dal 1966 \u00e8 conservato al Museo nazionale danese, a Copenaghen (no. 35 e sala 11; numero di catalogo 14897).\nMelodia e testo.\nLa trascrizione diplomatica della stele \u00e8 la seguente:\nLa si pu\u00f2 suddividere in tre parti:\nL'epitaffio.\nIn questa ricostruzione della stele funeraria si possono notare, sopra ogni riga di testo, lettere che indicano la melodia e segni che indicano la durata:\nNella melodia \u00e8 stata utilizzata la scala ionica: un particolare tipo di scala in cui ogni lettera greca ha un valore differente, secondo il seguente schema\nIl che, tradotto in notazione moderna, d\u00e0 questo risultato:\nDedica.\nDopo la melodia, la stele presenta la dedica:\nche significa \u00abSicilo a Euterpe\u00bb (trasl. \"Seikilos Euter[p\u0113i]\"), probabilmente la moglie di Sicilo. Una ricostruzione alternativa della dedica \u00e8:\nche pu\u00f2 significare \u00abSicilo [, figlio] di Euterpo\u00bb (trasl. \"Seikilos Euter[pou]\") oppure \u00abSicilo [, figlio] di Euterpe\u00bb, musa della musica.\nInfluenza culturale.\nLa melodia dell'epitaffio di Sicilo viene citata nella \"Composizione n. 2\" di Bruno Maderna, lavoro sinfonico del 1950 ed \u00e8 il titolo di una composizione di Ennio Morricone, dove sono riuniti altri esempi di notazione musicale giunti fino ai nostri giorni.\nInoltre il brano \u00e8 incluso nella colonna sonora del videogame , ambientato proprio nell'antica Grecia."}
{"id": "1055759", "revid": "1494169", "url": "https://it.wikipedia.org/wiki?curid=1055759", "title": "Auditing", "text": "Auditing \u00e8 un termine che in genere fa riferimento ad un processo di valutazione pianificata, indipendente e sistematica di un sistema, prodotto, attivit\u00e0, ecc. Si tratta di un concetto di assicurazione qualit\u00e0."}
{"id": "1055760", "revid": "110157", "url": "https://it.wikipedia.org/wiki?curid=1055760", "title": "Beit Khallaf", "text": "Beit Khallaf oppure Bet Khall\u00e2f \u00e8 una localit\u00e0 vicina all'antica Thinis ed a venti chilometri a nord di Abydos, nell'Egitto centrale. \u00c8 un luogo di importanza archeologica per la presenza di una necropoli in cui spiccano cinque mastabe risalenti alla terza dinastia (2700-2630 a.C.), denominate K1, K2, K3, K4 e K5, dove K significa Khallaf. Furono scoperte e studiate da John Garstang nei primi anni del ventesimo secolo.\nLa mastaba K1 \u00e8 la pi\u00f9 grande ed \u00e8 disposta su due piani.. Ha una base di 86 x 45 metri ed un'altezza di 9 metri; sotto la base di pietra, inoltre, c'\u00e8 una sottostruttura che raggiunge i diciannove metri di profondit\u00e0. Il volume totale della costruzione \u00e8 di circa 38.000 metri cubi, un terzo dei quali sono materiale di riempimento (sabbia e pietre). Sono stati utilizzati circa 300 mattoni al metro cubo (i muri perimetrali e quelli intorno ai pozzi di accesso sono spessi due metri), 7,5 milioni in totale. , il cui nome \u00e8 impresso in un centinaio di sigilli d'argilla come quello di Cheope.. Sono menzionati anche Nimaathapi, la madre di Netjerykhet, e Peribsen, sovrano della seconda dinastia che govern\u00f2 cinquant'anni prima, oltre ai nomi dei sacerdoti e del capo del vigneto reale. Furono rinvenuti anche un centinaio di piatti utilizzati per le offerte nella scala d'accesso, poi bloccata con fango e pietre.\nQuesta mastaba venne iniziata dal sovrano Djoser per la sua sepoltura ma per il successivo trasferimento della capitale da Thinis a Menfi decise di realizzare il suo complesso funerario a Saqqara.\nLa mastaba K2 \u00e8 pi\u00f9 piccola e fu eretta per ospitare il corpo del re Sanakhte come dimostrerebbero i sigilli ritrovati."}
{"id": "1055762", "revid": "94647", "url": "https://it.wikipedia.org/wiki?curid=1055762", "title": "Karl Friedrich Schinkel", "text": "Fu uno dei maggiori architetti del neoclassicismo tedesco, pur facendo convivere nella propria formazione influssi romantici e idealisti ed essendo stato tra i primi in Germania a promuovere la rivalorizzazione delle forme gotiche in architettura (neogotico).\nCome regio architetto capo, con gusto sobrio e classicheggiante, influenz\u00f2 profondamente lo stile architettonico ufficiale della Prussia, realizzando prestigiosi monumenti che diedero un nuovo assetto architettonico al centro della capitale Berlino.\nBiografia.\nDopo la prematura morte del padre nel 1787, Schinkel si trasfer\u00ec con la famiglia a Berlino.\nDopo studi letterari si avvicin\u00f2 all'architettura per influsso di Friedrich Gilly presso il cui studio avvi\u00f2 il proprio apprendistato nel 1798. A partire dal 1799, il giovane frequent\u00f2 i corsi all'Accademia di architettura di Berlino, scuola che all'epoca era stata appena fondata.\nNel 1803 si rec\u00f2, come era d'uso tra molti artisti e letterati a lui contemporanei, in Italia. Visit\u00f2 Trieste, raggiunse Venezia e da qui Roma, poi Napoli e infine la Sicilia. Nel corso del suo viaggio dimostr\u00f2 interesse per i monumenti dell'antichit\u00e0 classica, ma anche per l'architettura rurale e per quella medievale. Conobbe a Roma Wilhelm von Humboldt e divenne suo amico. \nQuesto primo soggiorno in Italia signific\u00f2 per Schinkel un importante periodo di formazione che influenz\u00f2 tutta la sua opera.\nAl rientro dal viaggio in Italia, Schinkel si dedic\u00f2 prevalentemente alle arti figurative e al disegno, in quanto, anche a causa dell\u2019entrata in guerra della Prussia contro la Francia, l\u2019attivit\u00e0 edilizia a Berlino era scarsa.\nSi afferm\u00f2 dunque dipingendo alla maniera dei pittori del Romanticismo tedesco, collaborando come artista alla costruzione di spettacoli di diorama, oppure realizzando delle scenografie teatrali di indubbio interesse, come quella del Flauto magico di Mozart.\nParticolarmente famoso fu il Panorama di Palermo a 360 gradi per una circonferenza di 27 metri ed esposto in un padiglione in legno eretto a tale scopo.\nNel 1809 si spos\u00f2 con Susanne Berger, figlia di un commerciante. \nNel 1810, a soli 29 anni, entr\u00f2 al servizio del re di Prussia Federico Guglielmo III, con compiti di supervisione estetica sui progetti di edifici civili, reali e religiosi in Prussia, iniziando una carriera che segu\u00ec per il resto della sua vita e che ridusse per ragioni di salute dopo il 1830 quando fu nominato Architetto capo, raggiungendo fama internazionale come architetto di eccezionale talento.\nDurante la sua operosa carriera continu\u00f2 a viaggiare e nel 1826 il re lo invi\u00f2 in Francia e in Inghilterra, affinch\u00e9 potesse raccogliere informazioni sui musei pubblici e sulla loro organizzazione interna. Piuttosto che ai complessi museali, si mostr\u00f2 particolarmente interessato alle innovazioni della Rivoluzione industriale e ai ponti sospesi.\nCollabor\u00f2 alla ripresa dei lavori per la costruzione della Cattedrale di Colonia, progetto che era stato interrotto tre secoli prima. Fu anche uno dei primi architetti europei ad occuparsi professionalmente di nuove questioni come i piani regolatori di grandi citt\u00e0 (come Berlino) e della conservazione dei monumenti.\nOggi Schinkel riposa nel Cimitero di Dorotheenstadt, a Berlino.\nSchinkel, il disegno e la pittura.\nDi ispirazione prettamente romantica, i suoi quadri ricordano da vicino quelli di Caspar David Friedrich, forti nell'espressione dell'intimit\u00e0 e del sublime. A differenza di Friedrich, Schinkel cercava spesso di superare il misticismo dei panorami naturali traducendo l'architettura in pittura: infatti, trasponeva volentieri sulla tela diverse delle sue visioni architettoniche, oppure dimostrava il suo talento nel rappresentare i paesaggi urbani dei paesi che aveva visitato (anche a Roma e a Milano). Caratteristica ricorrente nelle opere di Schinkel era infatti quella di sintetizzare la visione romantica della natura al paesaggio culturale creato dall'uomo grazie all'architettura. In \"Duomo gotico sull'acqua\", Schinkel inventa \"ex novo\" una cattedrale dalle forme gotiche come non era mai stata costruita nel Medioevo: le due torri filigrane vengono riunite, ad un'altezza vertigiosa, da un ardito ponte. La scena viene completata in primo piano da una scena di lavoro quotidiana. Sullo sfondo, il paesaggio architettonico di una cittadina medievale e la scenografia drammatica delle nuvole al tramonto completano la composizione creando una sorta di sintesi tra misticismo ed utopia architettonica.\nDiverse delle pi\u00f9 significative opere pittoriche di Schinkel sono conservate nei musei statali di Berlino.\nSchinkel e l'architettura gotica.\nLa rinascita delle forme di architettura gotica nell'opera di Schinkel, invece che nelle realizzazioni si esprime soprattutto nella produzione grafica e pittorica. Spesso, l'artista concepiva degli scenari utopici in cui venivano inseriti monumenti reali (come il Duomo di Milano, completamente reinventato tanto nei suoi elementi architettonici quanto nella sua situazione urbanistica); altre volte rappresentava delle opere che non sarebbero mai state costruite.\nUn esempio emblematico della sua attitudine visionaria consiste nello schizzo per un \"duomo nazionale\" da costruire a Berlino. L'intenzione era di celebrare, intorno al 1815, le vittorie prussiane contro le armate napoleoniche. L'architettura titanica di questo progetto interpreta il gotico come uno degli stili pi\u00f9 rappresentativi dell'arte tedesca, e di conseguenza come un veicolo di uno spirito romantico-nazionalista.\nNonostante le sue fossero idee sperimentali e visioni utopistiche, Schinkel preludeva chiaramente a quella che pi\u00f9 tardi si sarebbe concretizzata sotto forma di corrente neogotica in Germania.\nMentre le sue idee prendevano piede, in et\u00e0 matura, Schinkel svilupp\u00f2 un certo scetticismo verso l'architettura medievale e gotica in particolare, orientandosi in modo pi\u00f9 esclusivo verso le forme dell'architettura greca e romana (che comunque gli interessavano fin dalla giovent\u00f9). Tuttavia l'unico suo progetto importante che segu\u00ec gli schemi gotici fu realizzato proprio nel periodo di personale rinuncia a tale stile: fu quello di una chiesa al centro di Berlino, la \"Friedrichswerdersche Kirche\" (1825). Anche se Schinkel aveva lasciato chiaramente intendere che per quel progetto avrebbe preferito una soluzione neoclassica, la committenza (l'erede alla corona prussiana, che sarebbe diventato Federico Guglielmo IV di Prussia) riusc\u00ec ad imporre una soluzione neogotica.\nSchinkel e l'architettura classica.\nSchinkel perfezion\u00f2, grazie alle sue profonde conoscenze dell'architettura greca e romana, il linguaggio formale del neoclassicismo. Nacque cos\u00ec, intorno al 1817, la \"Neue Wache\" (sede della Guardia reale e monumento ai caduti). Schinkel arricch\u00ec Berlino di nuove ed eleganti costruzioni: il centro della capitale prussiana (oggi \"Berlin-Mitte\") era destinato a cambiare faccia. Ruppe con le forme sinuose del Settecento tedesco per semplificare il linguaggio classicheggiante. Tra i suoi lavori spiccano l\"'Altes Museum\" (notevole per la rotonda nascosta in cima all'edificio) e la \"Schauspielhaus\" (successivamente ribattezzata come \"Konzerthaus\"), che integra un colonnato da tempio greco con un edificio dotato di grandi finestre. Costruite all'inizio degli anni venti dell'Ottocento, queste opere erano inquadrate in un concetto di risistemazione globale del centro di Berlino, che si apprestava a trasformarsi da capitale prussiana a capitale di un intero stato tedesco, e come tale doveva diventare pi\u00f9 coerente e rappresentativa. Lo stile di Schinkel, come quello di altri architetti tedeschi del periodo, \u00e8 definito molto pi\u00f9 da modelli dell'antica Grecia che non dall'architettura imperiale di Roma. Era questo un modo per contribuire all'identit\u00e0 nazionale staccandosi dall'apparato formale della romanit\u00e0 invece molto amato nell'architettura francese, quella di un paese all'epoca ostile.\nFuori dalla Germania, si ricorda la villa costruita ad Orianda, in Crimea, per lo zar. L'interesse di Schinkel per l'architettura classica lo port\u00f2 ad elaborare un intero piano di risistemazione per l'Acropoli di Atene, progetto che comunque fin\u00ec per essere accantonato.\nSchinkel e l'eclettismo.\nSchinkel attinse, soprattutto negli ultimi anni di attivit\u00e0, ai diversi apparati formali del romanico, del gotico e dell'architettura classica per fonderli in uno stile eclettico. Non si trattava di una semplice fuga nel tempo. Osservando costruzioni come l'Accademia di architettura (\"Bauakademie\"), cos\u00ec essenziale nelle sue poche forme geometriche, si nota come Schinkel preluda al razionalismo dell'architettura novecentesca nell'essenzialit\u00e0 delle forme geometriche (uso sistematico del cubo e del quadrato) e delle decorazioni. La costruzione era chiaramente ispirata ai dock inglesi, ma a differenza di questi costituiva un esempio di architettura rappresentativa, che cita tanto il gotico quanto l'architettura classica.\nFurono utilizzati piani di Schinkel anche per la costruzione della cupola del Castello di Berlino (\"Stadtschloss\"). Tanto questa costruzione quanto la \"Bauakademie\" sono state distrutte, per adesso solo il Castello di Berlino \u00e8 stato ricostruito (i lavori sono iniziati nel 2008), mentre la Bauakademie dovrebbe essere ricostruita in futuro.\nL'eclettismo di Schinkel consist\u00e9 anche nella diversificazione a livello urbanistico berlinese: con le chiese suburbane berlinesi (\"Berliner Vorstadtkirchen\", o \"chiese suburbane di Schinkel\" - \"Schinkelsche Vorstadtkirchen\") degli anni trenta del XIX secolo vennero serviti i nuovi quartieri a nord del centro storico. Tutte e quattro le chiese furono progettate sulla stessa tipologia di edificio a navata unica, senza torri n\u00e9 decorazioni elaborate, ma Schinkel ricorse a stili diversi (dal neoclassico al neoromanico)."}
{"id": "1055766", "revid": "71433", "url": "https://it.wikipedia.org/wiki?curid=1055766", "title": "Roberto Cannavale", "text": ""}
{"id": "1055770", "revid": "827058", "url": "https://it.wikipedia.org/wiki?curid=1055770", "title": "Via Dolorosa", "text": "La Via Dolorosa \u00e8 una strada di Gerusalemme che, secondo la tradizione, corrisponde al percorso lungo il quale Ges\u00f9, portando la croce, fu condotto al luogo della sua crocifissione.\nEssa parte dalla Chiesa della Flagellazione, vicino al lato settentrionale della Spianata delle moschee (l'antico Tempio di Gerusalemme) e al luogo in cui sorgeva anticamente la Torre Antonia, dove Ges\u00f9 fu giudicato e condannato a morte da Ponzio Pilato; e con un percorso, per la gran parte in salita, di poco meno di un chilometro in direzione ovest raggiunge la Basilica del Santo Sepolcro, che ingloba il Calvario e il sepolcro di Ges\u00f9.\nLa Via Dolorosa si trova oggi interamente all'interno delle mura della citt\u00e0 Vecchia di Gerusalemme; al tempo di Ges\u00f9, invece, la cinta muraria seguiva un percorso pi\u00f9 meridionale, ed essa terminava al di fuori della citt\u00e0 (le esecuzioni capitali si svolgevano sempre all'esterno dei luoghi abitati).\nLungo il percorso si trovano numerose cappelle che corrispondono alle tradizionali stazioni della Via Crucis. Ogni venerd\u00ec pomeriggio si svolge una processione che celebra il rito della Via Crucis con grande concorso di pellegrini."}
{"id": "1055771", "revid": "49503", "url": "https://it.wikipedia.org/wiki?curid=1055771", "title": "Via della Croce", "text": ""}
{"id": "1055774", "revid": "125764940", "url": "https://it.wikipedia.org/wiki?curid=1055774", "title": "Grotta del Genovese", "text": "La grotta del Genovese (Sicilia) si trova sull'isola di Levanzo, nelle Egadi, a nord ovest del piccolo centro abitato. La grotta \u00e8 stata scoperta nel 1949.\nStoria.\nLa scoperta e la divulgazione del patrimonio di raffigurazioni parietali della camera interna risale al 1949, quando Francesca Minellono, una pittrice fiorentina che trascorreva un breve periodo di vacanza sull'isola, spinta dalla voglia di esplorare, entr\u00f2 nell'angusto cunicolo trascinandosi sul ventre. Del sorprendente rinvenimento furono nell'ordine informati il prof. Paolo Graziosi dell'Istituto di Paletnologia Umana dell'Universit\u00e0 di Firenze, e la soprintendente per le antichit\u00e0 della Sicilia Occidentale Jole Bovio Marconi. \nLa grotta, che si apre nelle rocce calcaree che costituiscono l'isola, conserva una documentazione molto importante della preistoria della Sicilia, in particolare del paleolitico superiore, in quanto fornisce immagini di animali del Quaternario, come il \"Cervus elaphus\", il \"Bos primigenius\" e l\"Equus hydruntinus\", insieme ad alcune figure umane con maschere a testa di uccello e copricapi simili a quelle delle grotte dell'Addaura. \nOltre a questi graffiti vi sono dipinte figure palesemente pi\u00f9 recenti; queste sono colorate in nero e rosso e rappresentano alcune figure umane maschili e femminili insieme a mammiferi e pesci tra cui il tonno presente fino ai giorni nostri nella vita e nella cultura delle Isole Egadi. Tuttora la grotta \u00e8 visitabile a pagamento.\nGraffiti.\nLa figura principale, che predomina su quelle degli animali che dalla posizione assunta sembrano intenti a pascolare, \u00e8 quella di un uomo vestito di una casacca, verosimilmente cucita e con frange pendenti. In testa porta un copricapo di forma particolare, allungato a cuneo e bombato. Sulle braccia sono evidenti dei bracciali ed \u00e8 chiaramente immobile. Al suo fianco due altre figure, una con testa o maschera di uccello e in posizione forse danzante e l'altra in movimento e con un copricapo simile a quello del centro. Resta oscuro se si tratti di una danza rituale o di una preghiera prima della caccia.\nLa grotta del Genovese fu abitata dall'uomo in un intervallo di tempo tra i 10.000 e i 6.000 anni prima di Cristo.\nAltre grotte dell'isola, dette dei Porci, di Cala Tramontana e di Punta Capperi hanno fornito copioso materiale, anch'esso risalente al Paleolitico superiore.\nDatazione.\nAttraverso l'analisi stratigrafica, \u00e8 stato possibile effettuare una delle pochissime datazioni al carbonio-14 della preistoria siciliana, che ha indicato l'anno 9230 a.C. (epigravettiano evoluto): la presenza nella sequenza stratigrafica di un frammento calcareo di notevoli dimensioni, con un bovide inciso, di stile del tutto affine alle raffigurazioni parietali sulle pareti, ha permesso di ottenere questa datazione assoluta."}
{"id": "1055776", "revid": "3380", "url": "https://it.wikipedia.org/wiki?curid=1055776", "title": "L'oro di Napoli (film)", "text": "L'oro di Napoli \u00e8 un film a episodi del 1954 diretto da Vittorio De Sica. La pellicola \u00e8 suddivisa in sei episodi complessivi.\nTrama.\nIl guappo.\nDon Saverio Petrillo svolge la professione di \"Pazzariello\" e da dieci anni la sua vita \u00e8 un inferno. Infatti, il guappo del Rione Sanit\u00e0, Don Carmine Javarone, in seguito alla morte della moglie, si \u00e8 insediato a casa sua dettando legge a tutta la sua famiglia. Il momento della rivincita arriva quando al guappo, dopo un presunto infarto, viene consigliato di astenersi da fatiche ed emozioni, per riguardo del cuore. Saverio ne approfitta e lo caccia di casa, ostentando il gesto davanti a tutto il vicinato, sicuro che Don Carmine non possa nuocere pi\u00f9. La diagnosi per\u00f2 era sbagliata e non appena ne ha consapevolezza, Don Carmine ritorna in casa Petrillo per ottenere riparazione. Ma l\u00ec trova una famiglia compatta, pronta a tutto pur di non ricominciare la vita di umiliazioni di prima. E decide di andarsene volontariamente.\nPizze a credito.\nSofia e suo marito Rosario gestiscono una pizzeria da asporto nel rione Materdei. Lei \u00e8 bella e formosa, e i clienti frequentano il suo negozio anche per questo. Rosario, ovviamente, \u00e8 geloso e possessivo. Un giorno il costoso anello di fidanzamento che Sofia ha sempre portato scompare. Potrebbe essere caduto nella pasta della pizza mangiata dalla guardia notturna del quartiere, o in quella di un frate o in quella consumata di un fresco vedovo, ma la verit\u00e0 \u00e8 pi\u00f9 amara: Sofia l'aveva lasciato dal giovane amante che, non senza imbarazzo, lo riporta alla donna fingendo di averlo trovato in una pizza. A Rosario non rimarr\u00e0 che la conferma del tradimento, mentre Sofia senza vergogna passa tra la gente del quartiere a testa alta.\nIl funeralino.\nDopo la morte di un bambino, il corteo funebre organizzato dalla madre lo accompagna per l'ultima volta.\nI giocatori.\nIl Conte Prospero \u00e8 un nobile napoletano soffocato dalla ricca e brutta moglie, che lo ha fatto interdire a causa del suo vizio del gioco. L'uomo cerca la sua rivincita in lunghe partite a carte con Gennarino, il figlio del portiere, un bambino di otto anni che continua a batterlo a scopa e contro il quale si gioca tutto, persino i suoi indumenti.\nTeresa.\nTeresa \u00e8 una prostituta originaria dei Castelli Romani, che un anonimo corteggiatore, giovane, bello e ricco, vuole sposare. Solo dopo la cerimonia Teresa scopre che il tutto \u00e8 stato organizzato poich\u00e9 l'uomo si sente in colpa per il suicidio di Lucia, una giovane spasimante non corrisposta. Sposando Teresa ed esponendosi al malevolo giudizio di tutti, il giovane si propone di scontare il suo peccato. Dapprima, Teresa reagisce con orgoglio: si sente umiliata, offesa, e se ne va dalla casa. Poi per\u00f2, ritrovatasi sola, di notte, senza denaro e con la prospettiva di riprendere la vita di prima, scoppia in lacrime, disperata. Decide quindi di rimangiarsi l'orgoglio e di tornare sui suoi passi.\nIl professore.\nDon Ersilio Miccio vende saggezza. Per pochi spiccioli d\u00e0 consigli risolutivi a fidanzati gelosi, militari innamorati e parrocchiani in cerca di una frase a effetto. Ma il problema del quartiere \u00e8 come punire lo spocchioso nobile del luogo: un pernacchio risolver\u00e0 il tutto.\nProduzione.\nSceneggiatura.\nIl film \u00e8 tratto dalla raccolta omonima di racconti di Giuseppe Marotta e adattati per il cinema da Cesare Zavattini.\nCast.\nOgni episodio ha come interprete principale un nome di primissimo piano: Tot\u00f2 ne \"Il guappo\", Eduardo De Filippo ne \"Il professore\", Sophia Loren in \"Pizze a credito\", Vittorio De Sica ne \"I giocatori\" e Silvana Mangano in \"Teresa\". Dei sei episodi previsti, uno, \"Il funeralino\", fu inizialmente escluso dal montaggio: alla base della scelta ci fu probabilmente il tono molto pi\u00f9 drammatico di questo segmento, quasi del tutto privo di dialoghi, e il fatto che fosse l'unico a non essere tratto da uno scritto di Marotta. Nelle riedizioni successive l'episodio fu reintegrato.\n\u00c8 poco conosciuta la storia circa la partecipazione di Vittorio De Sica come protagonista dell'episodio \"I giocatori\". Il grande regista - che pi\u00f9 volte prese dalla strada gli attori e le comparse per i suoi film - offr\u00ec infatti il ruolo del conte Prospero all'avvocato penalista Alfredo Jelardi (Benevento 1890-1963) dopo averlo visto discutere una causa in tribunale a Napoli. Quando l'avvocato venne convocato da De Sica, in un grande albergo napoletano sul lungomare, si rec\u00f2 all'appuntamento accompagnato da tre suoi giovani nipoti. Ascolt\u00f2 con attenzione la proposta circa il ruolo da interpretare, pur non avendo mai recitato n\u00e9 al cinema e n\u00e9 al teatro. Dopo aver a lungo meditato, l'avvocato Jelardi - che era stato allievo del grande Enrico De Nicola ed era molto noto a Napoli - decise per\u00f2 di rifiutare perch\u00e9, disse, il ruolo del conte schiavo del gioco e ridotto in miseria rispecchiava, per troppi aspetti, la sua storia personale.\nDe Sica insistette a lungo affinch\u00e9 accettasse la parte, ma il penalista fu irremovibile. Il loro incontro fin\u00ec con una stretta di mano e con una richiesta di De Sica alla quale Alfredo Jelardi acconsent\u00ec con una punta di orgoglio: il regista avrebbe interpretato personalmente quella parte ispirandosi a lui. Non \u00e8 escluso per\u00f2 che il grande regista si sia ispirato a se stesso, essendo noto il suo debole per i tavoli da gioco, tipico di un PPTX. Ancor meno nota \u00e8 la storia del suo giovane partner nello stesso episodio, Pierino Bilancione (nei titoli di coda erroneamente scritto \"Bilancioni\"): quell'esperienza fu la prima e l'ultima in campo cinematografico; mor\u00ec a Napoli nel 2000 dopo una vita passata a fare il gelataio. La gelateria Bilancione, tuttora sita in via Posillipo, \u00e8 conosciutissima e molto apprezzata da napoletani e turisti.\nNell'episodio del Guappo l'attrice Lianella Carell, che interpreta la moglie di Tot\u00f2, \u00e8 doppiata da Clara Bindi mentre il Guappo, interpretato da Pasquale Cennamo, \u00e8 doppiato da Nino Bonanni.\nRiconoscimenti.\nIl film venne presentato nel 1955 in concorso all'8\u00ba Festival di Cannes e nel 1977 al Toronto International Film Festival.\nFu poi selezionato tra i 100 film italiani da salvare."}
{"id": "1055780", "revid": "2184720", "url": "https://it.wikipedia.org/wiki?curid=1055780", "title": "Lazy Town", "text": "Lazy Town \u00e8 una serie televisiva musicale per bambini islandese, mandata in onda dal 2004 al 2014 sulla rete Sj\u00f3nvarpi\u00f0.\nMagn\u00fas Scheving \u00e8 produttore e regista della serie e autore e interprete delle canzoni.\nTrama.\nSportacus \u00e8 un supereroe baffuto e iperattivo che insegna agli abitanti di Lazy Town (\"la citt\u00e0 dei pigri\") l'importanza di una sana alimentazione e del movimento.\nAl suo fianco ci sono i bambini che popolano la cittadina: Stephanie, una bambina simpatica ed atletica dai capelli rosa e nipote del sindaco della citt\u00e0, il sig. Pacifico Pensabene, Ziggy, un ragazzino sovrappeso goloso di lecca lecca, Solom\u00e8, avaro e possessivo, Trixie, il vero spirito libero di Lazy Town ed infine Pixel, un grande appassionato di tecnologia e computer.\nRobbie Rancido \u00e8 il cattivo della serie che tenta invano di impedire a Sportacus di aiutare gli abitanti di Lazy Town.\nPersonaggi.\nNella serie televisiva tranne Sportacus, Stephanie e Robbie Rancido tutti gli altri protagonisti della storia sono interpretati da pupazzi animati.\nTrasmissione in italiano.\n\"Lazy Town\" \u00e8 trasmesso in 103 stati. In Italia le prime due stagioni sono andate in onda su Disney Channel dal 12 settembre 2005 e in chiaro su Rai 3 dal 4 febbraio 2007. La terza stagione \u00e8 stata trasmessa su Cartoonito dal 13 maggio 2013 e la quarta sulla stessa rete dal 17 gennaio 2015. Le repliche sono andate in onda anche su Playhouse Disney, Disney Junior, Rai Yoyo, Boing e Boomerang.\nSpin-off.\nNel 2008 viene prodotto lo spin-off \"Lazy Town Extra\" realizzato nel Regno Unito e composto da un totale di 26 episodi dalla durata compresa tra gli 11 e i 15 minuti\nNel 2010 la serie venne revisionata ed aggiunta di alcune scene tagliate ed inedite ma, a causa dei pochi fondi messi a disposizione per il progetto, esso fu abbandonato. Tutto il lavoro svolto fu dunque distrutto in quanto i diritti delle due ore di girato aggiunti non erano pi\u00f9 in possesso della casa produttrice. Alcuni episodi di \"\" possono essere trovati su varie piattaforme del web sommerso, anche se molti sono in realt\u00e0 episodi amatoriali."}
{"id": "1055782", "revid": "599013", "url": "https://it.wikipedia.org/wiki?curid=1055782", "title": "Stadio Militare dell'Arenaccia", "text": "Lo stadio militare o velodromo Albricci \u00e8 uno stadio multifunzione di Napoli che fu intitolato a Alberico Albricci pluridecorato della Grande guerra.\nStoria.\nSituato nei pressi della caserma militare, lo stadio venne inaugurato nel 1923, con una spettacolare quanto inconsueta competizione aperta al pubblico, consistente in una corrida in cui l'ardito spettatore avrebbe dovuto cercare di assicurarsi una coccarda tricolore (contenente 500 lire dell'epoca), precedentemente infilzata sul dorso di un toro.\nNel corso degli anni \u00e8 servito ad ospitare gare ed eventi di vari sport: primo stadio casalingo del Napoli calcio fino al 1930, \u00e8 stato il velodromo all'interno del quale Fausto Coppi ha tagliato il traguardo del Giro di Campania del '56. Negli anni cinquanta, l'Albricci fu promosso a palcoscenico del rugby partenopeo: a lungo la Partenope rugby si allen\u00f2 all'interno del complesso, nel quale, per decenni, si sono tenute le selezioni del C.S. Esercito e del CUS Napoli, cui partecipavano i giovani atleti da avviare ai campionati studenteschi.\nNel 1959, in vista dei IV Giochi del Mediterraneo, il velodromo \u00e8 stato oggetto di lavori di ristrutturazione finanziati dal CONI che hanno permesso di recuperare l'impianto in tutta la sua estensione: una pista di atletica, una piscina coperta, una tendo-struttura di basket e volley, due campi da tennis, un campetto di calcio a cinque, una tribuna da 3000 posti, il campo da rugby e la celebre pista ciclabile. Dal 2003 l'impianto \u00e8 in vendita.\nFino agli anni Duemila \u00e8 stato utilizzato per l'addestramento ginnico e la cerimonia del giuramento dei nuovi allievi della Scuola Militare Nunziatella, prima del suo spostamento a Piazza del Plebiscito.\nProspettive sul velodromo.\nRecentemente una cordata di federazioni sportive si \u00e8 assunta la responsabilit\u00e0 di gestire la struttura e gli accordi sono in fase di completamento. L'impianto quindi torner\u00e0 agli antichi fasti, in un'area residenziale dove la presenza di strutture ludico-sportive \u00e8 quanto mai precaria."}
{"id": "1055786", "revid": "2151778", "url": "https://it.wikipedia.org/wiki?curid=1055786", "title": "Radeon", "text": "Radeon \u00e8 un marchio registrato di AMD, precedentemente detenuto da ATI Technologies (prima di essere dismessa il 30 agosto 2010), che indica una serie di GPU per personal computer prodotte dal 2000, succeduto al brand ATI Rage. Radeon si contrappone nel mercato al brand GeForce di Nvidia Corporation.\nIl pi\u00f9 grande fornitore a livello mondiale di schede video basate su tecnologia AMD \u00e8 Sapphire Technology.\nA ottobre 2010 AMD, con le soluzioni Radeon, risultava la seconda costruttrice di soluzioni grafiche (integrate e dedicate) al mondo garantendosi una quota di mercato pari al 22,3%, preceduta da Intel con il 55,6%. A dicembre 2015 AMD \u00e8 slittata in terza posizione, con il 13,1% delle quote di mercato, preceduta da Intel con il 70,6% e da NVIDIA con il 16,1%. Analizzando solo le soluzioni grafiche dedicate AMD \u00e8 seconda sia nel mercato desktop (21,2% contro il 78,8% di NVIDIA), che in quello Laptop (35,1% contro il 64,9% di NVIDIA).\nGenerazioni.\nArchitettura fixed-pipeline.\nOpenGL 1.3 - DirectX 7.\nR100.\nCon il chip R100, introdotto nel 2000, ATI introdusse il supporto alle librerie DirectX 7 e OpenGL 1.3. Con la tecnologia HyperZ ATI ottenne un incremento nel bandwidth e nel fillrate.\nLe prime schede furono le Radeon SDR, DDR e 7000, il modello finale fu Radeon 7500.\nOpenGL 1.4 - DirectX 8.\nR200.\nIl secondo chip di ATI, progettato con tecnologia a shader programmabili, supportava il pixel shader 1.4, il pi\u00f9 flessibile prima dell'introduzione del 2.0\nLa generazione, cominciata con le schede Radeon 8500, fin\u00ec con la Radeon 9250.\nOpenGL 2 - DirectX 9.\nR300.\nDistribuito nel 2002, RD300, supportando le librerie DirectX 9, rese ATI leader nel settore, grazie alle sue prestazioni nel pixel shading.\nLa generazione comprende le schede Radeon 9500, 9550, 9600, 9700, 9800 e le X300, X550 e X600, mentre per le schede integrate si hanno le Xpress 200, con caratteristiche differenti a seconda del processore da abbinare\nR420.\nVennero aggiunte le funzioni delle DirectX 9.0b, tra cui il Shader model 2b, grande passo avanti nella programmabilit\u00e0. Nel 2004 ATI introdusse l'utilizzo di una tecnologia di produzione a 130\u00a0nm, mediante l'utilizzo di wafer low-k.\nIl chip fu utilizzato nelle schede Radeon X700, X800 e X850.\nSerie X1000.\nLanciata nell'ottobre 2005, questa generazione di processori ATI supporta il Shader Model 3.0, oltre che la tecnologia di rendering a virgola mobile per l'applicazione di effetti High dynamic range rendering e di Antialiasing.\nInclude le schede X1300, X1600, X1650, X1800, X1900 e X1950.\nArchitettura TeraScale.\nOpenGL 3 - DirectX 10.\nSerie HD 2000.\nIl core grafico R600 \u00e8 composto da 320 stream processors riuniti in matrici SIMD. A differenza delle precedenti generazioni, questa generazione ha deluso un po' gli appassionati del marchio perch\u00e9, nonostante il prezzo di vendita inferiore, le soluzioni ATI serie HD2000 sono generalmente meno veloci delle schede Nvidia concorrenti.\nQuesta generazione \u00e8 la prima di ATI con supporto alle DirectX 10, introdotte nel sistema operativo Microsoft Windows Vista, e ad utilizzare un'architettura a shader unificati.\nInclude le schede Radeon HD2900XT, HD2900PRO, HD2900GT, HD2600XT, HD2600PRO, HD2400XT e HD2400PRO.\nNell'estate 2007 sono anche state presentate le GPU DX10 per notebook dell'azienda: Mobilty Radeon HD2600 e HD2400.\nSerie HD 3000.\nIl 15 novembre 2007 AMD ha presentato la famiglia di GPU Radeon basate sul chip RV670 (die shrink di R600), prima GPU ad essere prodotta a 55\u00a0nm e con il supporto per le librerie grafiche Microsoft DirectX 10.1. Queste schede, commercializzate sotto il nome di Radeon HD3800, portano anche una nuova nomenclatura.\nIl 28 gennaio 2008 AMD ha presentato la scheda Radeon HD3870X2 (nome in codice R680), prima scheda ATI basata su due GPU (2*RV670) collegate in CrossFire sullo stesso PCB.\nSerie HD 4000.\nIl 25 giugno \u00e8 invece uscito il chip RV770, evoluzione di RV670 di cui ne condivide l'architettura con molte migliorie. Il chip, essendo dotato di funzionalit\u00e0 di risparmio energetico, consuma poco pi\u00f9 dell'RV670 pur contenendo il doppio di stream processor e di TMU. Questa \u00e8 stata la prima VGA ad utilizzare memorie GDDR5.\nNel settembre 2008 \u00e8 uscita la (2*RV770).\nA fine ottobre 2008, la societ\u00e0 canadese ha presentato la Radeon HD4830; tale scheda \u00e8 composta da un processore RV770LE, con clock a 575\u00a0MHz, che dispone di un numero di stream processors ridotto a 640 rispetto agli 800 delle schede HD4850 e HD4870.\nIl 28 aprile 2009 ATI ha presentato la prima scheda video al mondo prodotta con processo produttivo a 40 nm; la scheda video denominata HD4770 dispone di un clock di 750\u00a0MHz e di memoria GDDR5.\nOpenGL 4 - DirectX 11.\nSerie HD 5000.\nIl 23 settembre 2009 ha debuttato la famiglia di GPU ATI Radeon basate sul chip RV870 cypress, la prima GPU DirectX 11 al mondo. L'RV870 \u00e8 prodotto con tecnologia a 40 nm, contiene 1600 Stream Processor e ha potenza di calcolo di picco pari a 2,7 TeraFLOPS nella sua versione pi\u00f9 potente, il doppio rispetto a RV770. \nLe schede video che montano questa GPU prendono il nome di ATI Radeon HD 5800, sono tutte dotate di memorie GDDR5 con un'interfaccia a 256 bit e frequenze che aumentano di quasi un gigahertz rispetto alle precedenti proposte high end. \nPer la prima volta dopo 7 anni (l'ultima volta fu nel tardo 2002 con la 9700PRO), ATI arriva in anticipo con una nuova architettura di maggiore potenza rispetto alla rivale Nvidia. \nNei mesi a seguire sono giunti sul mercato i derivati dell'RV870, tutti prodotti con processo a 40\u00a0nm, completando cos\u00ec la serie ATI Radeon HD 5000. L'intera famiglia di schede grafiche \u00e8 dotata di tecnologia Eyefinity (possibilit\u00e0 di collegare fino a 6 monitor per singola scheda video per immagini ad altissime risoluzioni video) e supporta Open Physics (tramite openCL), in risposta alla tecnologia Physx della rivale Nvidia.\nCuriosit\u00e0 sulla serie HD 5000.\nIn una presentazione delle Radeon 5800 series, AMD-ATI apostrofa le soluzioni Fermi della concorrente NVIDIA con il nomignolo scherzoso di \"paper dragon\" ovvero \"dragone di carta\", in quanto mentre la casa canadese aveva gi\u00e0 le proprie radeon sugli scaffali dei negozi, NVIDIA dal canto suo pubblicizzava unicamente gli impressionanti dati delle sue future GPU Fermi, ancora su carta, senza rendere possibile un confronto tangibile e diretto con le ATI.\nSerie HD 6000.\n\u00c8 la prima serie a presentare il brand AMD anzich\u00e9 ATI, marchio commerciale dismesso il 30 agosto 2010.\nSono una famiglia di GPU prodotte a 40\u00a0nm con nome in codice Northern Islands, compatibili con le Directx 11. Le prime schede di questa famiglia a debuttare il 22 ottobre 2010 sono state le AMD Radeon HD 68XX, nei modelli 6850 e 6870 (nomi in codice Barts Pro e XT), seguite dalle HD 69XX nei modelli 6950 e 6970 presentate il 15 dicembre 2010 (nomi in codice Cayman Pro e XT) e l'8 marzo 2011 dalla HD 6990 soluzione a doppia GPU (nome in codice Antilles).\nArchitettura Graphics Core Next.\nOpenGL 4 - DirectX 11.\nSerie HD 7000.\nGPU prodotte a 28\u00a0nm con nome in codice Southern Islands, furono le prime a implementare l'architettura Graphics Core Next. Vennero presentate fra il 2009 e il 2013 in tre famiglie: 79xx (\"Tahiti)\", 78xx (\"Pitcairn)\", e 77xx (\"Cape Verde\").\nSerie HD 8000.\nGPU prodotte a 28\u00a0nm con nome in codice Sea Islands, con piccole variazioni sulla serie HD 7000, presentate a fine 2012.\nSerie Rx 200.\nGPU prodotte a 28\u00a0nm, nome in codice Volcanic Islands, presentate fra il 2013 e il 2014.\nVulkan - DirectX 12.\nAMD ha annunciato durante il 2015 il supporto completo a DirectX 12 e Vulkan per tutte le GPU con architettura GCN.\nSchema della numerazione dei prodotti.\nA partire dalla serie 9xxx, ATI ha utilizzato uno schema fisso per la nomenclatura dei suoi prodotti:\nCon le nuove Radeon HD 2000, AMD ha creato un nuovo tipo di nomenclatura, in cui i suffissi (XT, PRO..) vengono convertiti con numeri. La nuova nomenclatura \u00e8 stata ovviamente utilizzata anche per le serie successive.\nDriver.\nDriver proprietari AMD \"Radeon Software Crimson Edition\" (in precedenza \"Catalyst\").\nI driver ufficiali AMD possono essere scaricati liberamente dal sito web Il 24 novembre 2015 AMD ha rilasciato i nuovi driver \"Radeon Software Crimson Edition\" sostituendo gli AMD Catalyst. Il nuovo pacchetto software, oltre a una nuova architettura di driver, contiene una nuova interfaccia grafica per la configurazione scritta in Qt risultando pi\u00f9 responsiva e veloce nel configurare le varie preferenze e impostazioni di overclock. Attualmente (al 2017) i driver sono disponibili solo per Microsoft Windows (dalla versione 7) e per Linux (tramite il pacchetto fglrx).\nDriver open source \"Radeon\".\nI driver open source sono sviluppati per il sistema Direct Rendering Infrastructure dagli sviluppatori del kernel Linux, hobbysti e sviluppatori AMD.\nIl sistema \u00e8 composto dai seguenti componenti:\nLa parte di gestione 3D \u00e8 divisa in 5 driver a seconda della tecnologia della GPU:\nIn passato, prima dello sviluppo unificato dei driver, esisteva anche il driver \"RadeonHD\" per le sole microarchitetture R500 e R600.\nAttualmente i driver open source \"radeon\" hanno prestazioni e funzionalit\u00e0 equiparabili a quelle dei driver proprietari.\nSistemi operativi supportati.\nI driver \"radeon\" vengono sviluppati su Linux e principalmente per Linux. Tuttavia, essendo open source potrebbero essere adattati ad altri sistemi operativi.\nFreeBSD ha adottato il sistema DRI, per cui visto che anche Mesa 3D non \u00e8 sviluppato esclusivamente per Linux, dovrebbe godere del medesimo supporto di Linux."}
{"id": "1055787", "revid": "181699", "url": "https://it.wikipedia.org/wiki?curid=1055787", "title": "Lilangeni", "text": ""}
{"id": "1055788", "revid": "40858", "url": "https://it.wikipedia.org/wiki?curid=1055788", "title": "ATI Radeon", "text": ""}
{"id": "1055793", "revid": "125694018", "url": "https://it.wikipedia.org/wiki?curid=1055793", "title": "Il racconto d'inverno", "text": "Il racconto d'inverno (\"The Winter's Tale\") \u00e8 una tragicommedia o romance scritta dal drammaturgo inglese William Shakespeare nel 1611 circa. \u00c8 stata tuttavia considerata a lungo, in passato, semplicemente una commedia o una tragedia a lieto fine.\nTrama.\nPolissene e Leonte sono, rispettivamente, i re di Boemia e di Sicilia, grandi amici di infanzia. Polissene va a rendere omaggio a Leonte in Sicilia, e vi permane nove mesi, al termine dei quali si accinge a salutare l'amico per tornare nel suo regno. Leonte, dispiaciuto per la partenza, supplica l'amico di restare, e prega anche la propria moglie, Ermione, di dissuaderlo dall'andar via. Inizialmente inamovibile, Polissene cede alle lusinghe di Ermione e decide di prolungare il soggiorno: Leonte, per\u00f2, sembra turbato dall'eccessiva confidenza tra i due. Poich\u00e9 Ermione \u00e8 in avanzato stato di gravidanza, in Leonte si insinua il sospetto che la paternit\u00e0 non sia sua ma dell'amico Polissene. Roso dalla gelosia, incarica Camillo, barone di Sicilia, di avvelenare l'amico: quest'ultimo, sebbene non voglia contraddire il suo re, si trova in conflitto poich\u00e9 non intende macchiarsi dell'omicidio. Polissene, avvertito da Camillo, decide di fuggire e porta con s\u00e9 il cortigiano per risparmiarlo dalla punizione di Leonte. La fuga, per\u00f2, conferma i sospetti di Leonte, che allontana Mamilio, il suo piccolo figlio, da Ermione, e la offende verbalmente, facendola condurre poi in prigione nonostante il suo stato: la condizione le procurer\u00e0 un parto prematuro, cos\u00ec che Ermione dar\u00e0 alla luce una bimba che chiamer\u00e0 Perdita. Per sincerarsi dei suoi sospetti, Leonte decide di interrogare l'Oracolo di Delfi, e manda presso di lei Cleomene e Dione, due cortigiani, per raccoglierne il responso.\nNel frattempo Paolina, moglie del barone di Sicilia Antigono, preleva la piccola dalla prigione in cui \u00e8 nata ed affronta Leonte, dichiarandosi pronta a giurare sulla nobilt\u00e0 di Ermione. Leonte la caccia in malo modo, ma non trova il coraggio di far uccidere la piccola: l'affida cos\u00ec ad Antigono, chiedendogli di sbarazzarsene. Intanto Ermione viene processata, ma il responso dell'oracolo, che avrebbe dovuto decretarne la colpevolezza, depone invece a favore della regina, che viene dichiarata casta e vittima di un marito geloso. Leonte \u00e8 incredulo, quando giunge la notizia che Mamilio, privato dell'affetto della madre e sapendola accusata dal padre, muore di crepacuore. Alla notizia, Ermione ha un malessere: portata fuori dal tribunale, ne annuncer\u00e0 la morte Paolina, condendo il suo discorso contro il re con parole severe. A Leonte non rimane altro che scontare il rimorso della morte della moglie e dei figli a causa dei suoi infondati sospetti.\nAntigono intanto, giunto alle sponde della Boemia, abbandona la piccola Perdita che viene trovata e raccolta da un contadino ed un pastore, che l'accudiscono facendole da padri ma che non ne conoscono la reale identit\u00e0 sebbene capiscano, dai tesori che la piccola ha con s\u00e9, che sia di nobili origini. Antigono viene nel frattempo sbranato da un orso e la nave che lo ha condotto in Boemia affonda: in tal modo, nessuno in Sicilia sa che Perdita \u00e8 stata risparmiata da morte certa dai due uomini. Passano quindici anni e Perdita, divenuta una fanciulla bellissima, si innamora di Florizel, figlio di Polissene ignaro che la giovine fosse figlia di un re. D'altro canto Florizel, per non svelare la sua identit\u00e0, si spaccia agli occhi dei pastori come un loro simile, assumendo il nome di Doricle.\nPolissene e Camillo, desiderosi di capire le strane frequentazioni di Florizel, si mascherano da contadini e, sotto mentite spoglie, si presentano ad una festa campestre desiderosi di spiare il principe. La festa \u00e8 ricca di danze e di personaggi particolari come il vagabondo Autolico, truffatore e ladro di professione. Polissene, capite le intenzioni del figlio di sposare Perdita, svela la propria identit\u00e0 alla ragazza ed intima a Florizel di lasciarla perdere, ordinando a quest'ultima di non vedere pi\u00f9 suo figlio. Camillo consiglia al giovane di tentare una via di fuga: presentarsi a Leonte con Perdita fingendo di essere tornati da lui per cancellare i ricordi dell'accusa di adulterio che Polissene si vide infliggere quindici anni prima; in tal modo Camillo avrebbe potuto anche tornare nel paese nat\u00eco, spingendo Polissene a rincorrere il figlio.\nGiungono in Sicilia, alla corte di Leonte, prima Florizel e Perdita, spacciata per principessa della Libia; dopo poco arrivano Polissene e Camillo in citt\u00e0, ed anche Autolico con i pastori che hanno trovato anni prima la piccola Perdita sulla spiaggia boema, desiderosi di dire la verit\u00e0 sulla ragazza, nella quale hanno riconosciuto una discendenza nobile. Si scopre la verit\u00e0 ed i re, con i rispettivi figli, si trovano tutti in casa di Paolina per festeggiare. I due pastori nel frattempo, aiutati da Autolico nel portare la verit\u00e0 a galla, strappano a quest'ultimo la promessa di condurre una vita migliore e senza sotterfugi di dubbia moralit\u00e0.\nNella casa di Paolina \u00e8 custodita una statua dalle sembianze di Ermione: Leonte si strugge dal dolore guardando come essa sia perfettamente somigliante alla moglie. Paolina allora svela che la statua \u00e8 in realt\u00e0 Ermione stessa, trasformata in statua per magia per non permetterle di morire di dolore: rompe cos\u00ec l'incantesimo, riconducendo la regina a nuova vita. La tragicommedia si conclude con il preannunciato matrimonio tra Florizel e Perdita e tra Camillo e Paolina.\nSimboli e temi.\nLe due parti dell'opera subiscono l'influsso del Tempo: questi entra in scena all'inizio del quarto atto, rappresentato dal coro.\nLa condizione temporale \u00e8 qui, quindi, non solo una necessit\u00e0 narrativa, ma un vero e proprio colpo di teatro: il suo intervento, infatti, fa cambiare il registro portandolo da quello propriamente tragico a quello comico. Allo stesso modo, \u00e8 sempre lo scorrere del tempo che consente la riconciliazione tra Leonte ed Ermione, nel frattempo trasformata in statua.\nDal punto di vista dei personaggi, si riprendono schemi della commedia classica degli opposti, per i quali i giovani sono contrapposti ai vecchi: l'amore tra Florizel e Perdita \u00e8 contrastato infatti da Polissene. Come in altre commedie shakespeariane, il lieto fine coincide con la riconciliazione o la formazione di nuove coppie: oltre ai due sposi novelli, anche Camillo trova conforto con la vedova Paolina, mentre Leonte ed Ermione si riscoprono amati. Veicolo di svelamento, il pastore ed il contadino custodi e protettori di Perdita, che si fanno portatori della saggezza popolare e di chiarimenti tra i potenti.\nMolto presente \u00e8 poi il tema della natura, in perfetta armonia con il rinascimento. Se l'arte stessa \u00e8 natura, questa si presenta in scena non solo nelle vesti del Tempo, ma anche dei satiri e delle bucoliche scene della Boemia rurale, contrapposta all'artificiosa corte siciliana.\nRappresentazioni e adattamenti.\n\u2022 Nel 1910, Theodore Marston ne diresse il primo adattamento cinematografico, \"The Winter's Tale\", prodotto dalla Thanhouser Film Corporation e interpretato dall'attrice teatrale Anna Rosemond.\n\u2022 Nel 1967, nel Regno Unito esce un \"The Winter's Tale\" diretto da Frank Dunlop, interpretato da Laurence Harvey e da Jane Asher.\n\u2022 Nel dicembre del 2011, in Italia Federica Tatulli dirige un allestimento de \"Il racconto d'inverno\", interpretato dalle giovani promesse formatesi all'interno dell'accademia da lei diretta, EUTHECA.\n\u2022 Per la stagione teatrale 2011/12 il Teatro dell'Elfo di Milano ne porta in tourn\u00e9e un'edizione diretta in tandem da Ferdinando Bruni e Elio De Capitani\n\u2022 Christopher Wheeldon realizza il Balletto \"Winter's Tale\" per il Royal Ballet, con le musiche di Joby Talbot. La Premiere \u00e8 avvenuta il 10 Aprile 2014 alla Royal Opera House.\n\u2022 Nel 2015 la Kenneth Branagh Theatre Company lo ha portato in scena al Garrick Theatre con Judi Dench (Paulina), Kenneth Branagh (Leonte), Hadley Fraser (Polissene), Miranda Raison (Ermione), Tom Bateman (Floritzel), Jessie Buckley (Perdita), Michael Pennington (Antigono), John Shrapnel (Camillo), Jimmy Yuill (Pastore) e Adam Garcia."}
{"id": "1055796", "revid": "767487", "url": "https://it.wikipedia.org/wiki?curid=1055796", "title": "Repubblica di Connacht", "text": "La Repubblica di Connacht fu uno Stato, di assai breve durata, sorto in Irlanda nel 1798, grazie all'aiuto di volontari provenienti dalla Francia.\nLa repubblica fu proclamata subito dopo la vittoria delle forze francesi e irlandesi, sotto il comando del generale francese Humbert, nella battaglia di Casteblar; come presidente fu scelto John Moore.\nI confini delle repubblica furono molto vaghi e cambiarono spesso a causa delle piccole scaramucce tra le forze britanniche e quelle franco-irlandesi e l'esistenza di questo Stato fu alquanto travagliata, nonostante la sua brevit\u00e0.\nSconfitta definitivamente nella battaglia di Ballinaluck la repubblica cess\u00f2 di esistere e il Regno d'Irlanda fu assorbito dal Regno Unito a seguito dell'atto di Unione."}
{"id": "1055799", "revid": "129019", "url": "https://it.wikipedia.org/wiki?curid=1055799", "title": "Mud\u00e9jar", "text": "Mud\u00e9jar, raramente adattato in italiano in mudegiaro, \u00e8 un termine spagnolo derivato dalla parola araba \"mudajjan\", che significa \"reso domestico, ritardatario, che ha avuto il permesso di rimanere, tributario\". Si riferisce a quei musulmani che rimasero a vivere nei territori della penisola iberica dopo la \"Reconquista\" cristiana, terminata nel 1492 con la caduta del Sultanato di Granada. \nA tali persone fu inizialmente permesso - in base al Trattato di Purchena (1489) - di mantenere la propria cultura, la propria lingua e la propria religione ma, gi\u00e0 entro la fine del XV secolo, ebbe inizio un processo per cui i \"mud\u00e9jar\" dovettero convertirsi al Cristianesimo e parlare il castigliano o il portoghese. Da allora vennero chiamati \"moriscos\".\nStoria.\nAl principio era loro permesso di praticare la religione islamica, utilizzare la loro lingua e mantenere i propri costumi. Essi si organizzarono in comunit\u00e0 denominate aljamas o morer\u00eda, con diversi gradi di autogoverno a seconda delle condizioni di reddito o di subordinazione: nel caso delle Baleari, schiavit\u00f9 totale, in altri casi, il vincolo in condizioni di servit\u00f9 della gleba. A Valencia esistevano i \"moros paliers\" (protettori del re) e altri con minor grado di protezione (\"decimati\" e \"quintati\").\nIn gran maggioranza di condizione sociale umile, erano contadini con uno speciale vincolo all'agricoltura irrigua (orticoltura, terreni in declivio) o artigiani specializzati (muratori, tessitori, lavoratori del cuoio e della seta). Con il tempo le condizioni di convivenza e di tolleranza divennero pi\u00f9 dure, i contatti sociali ed economici fra le comunit\u00e0 si ridussero; alla tradizionale separazione della macelleria (basata su uno speciale metodo di macellazione) si aggiunse il divieto di contatti professionali e di matrimoni misti.\nLe rivolte dei \"mud\u00e9jar\" furono numerose a partire dal XIII secolo e provocarono lo spopolamento di alcune zone (valle del Guadalquivir, nord dell'Alicante), anche se si mantennero in altre, soprattutto nel levante, tanto quello castigliano (Murcia), come in quello aragonese (rimanente del regno di Valencia - D\u00e9nia, J\u00e1tiva, Segorbe -, e inclusa la valle dell'Ebro - Borja, Tarazona, Huesca, Teruel, Saragozza, Calatayud). Alla fine del Medioevo essi rappresentavano circa l'11% della popolazione della Corona d'Aragona.\nLa guerra di Granada (1482-1492) procur\u00f2 il definitivo ampliamento del concetto di \"mud\u00e9jar\" a tutti i musulmani della penisola. Inizialmente le condizioni di reddito consentivano loro di continuare a praticare la religione islamica, ma l'inosservanza delle condizioni pattuite da parte dei cristiani diede origine ai primi conflitti. A partire dalla rivolta di Albaic\u00edn e da quella dei \"mud\u00e9jar\" di Granada nel 1499, essi furono costretti, dal decreto di Granada del 1502, a convertirsi al cristianesimo, divenendo di conseguenza chiamati \"moriscos\", che a parte questo, continuarono a vivere con i loro diversi costumi e a praticare clandestinamente la religione islamica. \nLa rivolta di las Alpujarras (1568) port\u00f2 alla dispersione dei \"moriscos\" di Granada all'interno della Castiglia (non cos\u00ec quelli orientali) e l'impossibilit\u00e0 d'integrazione e il sospetto di connivenza con i pirati barbareschi condussero alla decisione di espellere i \"moriscos\" nel 1609, anche se poi i suoi effetti reali furono scarsi.\nArte mud\u00e9jar.\nDa questo termine ha preso spunto l'arte \"mud\u00e9jar\", uno stile cristiano che incorpora elementi di ispirazione araba, stile che \u00e8 rimasto circoscritto alla penisola iberica."}
{"id": "1055801", "revid": "1305772", "url": "https://it.wikipedia.org/wiki?curid=1055801", "title": "Dara Torres", "text": "Specialista dello stile libero, al \u00e8 l'unica nuotatrice statunitense ad aver preso parte a cinque edizioni dei Giochi olimpici estivi (nel 1984, 1988, 1992, 2000 e 2008), oltre che la nuotatrice pi\u00f9 anziana ad aver fatto parte della squadra olimpica degli USA (ha partecipato ai giochi olimpici del 2008 all'et\u00e0 di 41 anni). Ha stabilito per tre volte il record mondiale sui 50\u00a0m stile libero in vasca lunga.\nLe dodici medaglie conquistate ai Giochi olimpici estivi, la pongono tra gli sportivi con il maggior numero di medaglie olimpiche.\nBiografia.\nInfanzia.\nDara Torres nacque a Beverly Hills, in California, quinta dei sei figli di Edward Torres, imprenditore del gioco d'azzardo, e della ex modella Marylu Kauder, e crebbe a Los Angeles.\nSull'esempio dei suoi fratelli, Dara inizi\u00f2 a nuotare all'et\u00e0 di 7 anni, per poi iscriversi alla squadra di nuoto di Culver City.\nStudi\u00f2 alla Westlake School for Girls (poi Harvard-Westlake School), ove prosegu\u00ec nella pratica natatoria sotto la guida del tecnico Darlene Bible. Negli anni 1980 si tesser\u00f2 per la Mission Viejo Nadadores (squadra natatoria della citt\u00e0 di Mission Viejo) e fu allenata da Mark Schubert (futuro tecnico della nazionale di nuoto statunitense).\nUniversit\u00e0.\nConcluse le scuole superiori, dal 1986 al 1989 la Torres si iscrisse alla University of Florida di Gainesville, gareggiando per la squadra universitaria dei \"Gators\" nelle competizioni della National Collegiate Athletic Association (NCAA), sotto la guida dell'allenatore Randy Reese. In questi anni vinse 9 titoli individuali della Southeastern Conference (SEC), di cui 3 sui 50\u00a0m stile libero (1987, 1988, 1989), 3 sui 100\u00a0m stile libero (1987, 1988, 1989), 1 sui 200\u00a0m stile libero (1987) e 2 sui 100\u00a0m delfino (1988, 1989); fece anche parte delle staffette Fu nominata atleta dell'anno della sua \"conference\" nel 1988, nuotatrice dell'anno nel 1987 e nel 1989, e conquist\u00f2 28 menzioni All-American per il nuoto. Date le regole allora vigenti nella NCAA, nel quinto ed ultimo anno di universit\u00e0 non pot\u00e9 essere schierata nelle squadre di nuoto; decise pertanto di praticare la pallavolo.\nSempre durante l'esperienza universitaria partecip\u00f2 ai mondiali di Madrid 1986, vincendo l\u2019argento nella staffetta 4\u00d7100 m stile libero.\nstile libero\nLa Torres concluse l'universit\u00e0 con un bachelor's degree in telecomunicazioni nel 1990; nel 1999 fu introdotta nella Hall of Fame universitaria.\nOlimpiadi.\n1984.\nConvocata per i Giochi della XXIII Olimpiade di Los Angeles, Dara Torres fu inserita nella staffetta 4\u00d7100\u00a0m stile libero, che conquist\u00f2 la medaglia d'oro. Le compagne di squadra erano Nancy Hogshead, Jenna Johnson e Carrie Steinseifer, pi\u00f9 le riserve Jill Sterkel e Mary Wayte che gareggiarono solo nel secondo turno di qualificazione.\n1988.\nAi Giochi della XXIV Olimpiade di Seul, la Torres prese parte ad una gara individuale e due staffette. Vinse il bronzo nella staffetta 4\u00d7100\u00a0m stile libero, insieme a Mitzi Kremer, Laura Walker e Mary Wayte e l'argento nella staffetta 4\u00d7100\u00a0m mista, in cui nuot\u00f2 solo nelle qualificazioni. Si piazz\u00f2 infine settima sui 100\u00a0m stile libero.\n1992.\nPer i Giochi della XXV Olimpiade di Barcellona, Dara Torres partecip\u00f2 ad un solo evento: la staffetta 4x100 stile libero, insieme a Nicole Haislett, Angel Martino e Jenny Thompson, vincendo l'oro.\n2000.\nDopo aver saltato i giochi del 1996, giochi della XXVII Olimpiade di Sydney furono i pi\u00f9 prodighi di risultati per Dara Torres, che conquist\u00f2 in tutto cinque medaglie. Nuot\u00f2 la seconda frazione della vittoriosa staffetta 4\u00d7100\u00a0m stile libero, in squadra con Amy Van Dyken, Courtney Shealy e Jenny Thompson. La seconda medaglia d'oro arriv\u00f2 nella staffetta 4\u00d7100\u00a0m mista, in squadra con B.J. Bedford, Megan Quann e Jenny Thompson. Dara vinse poi un bronzo individuale sui 50\u00a0m stile libero, the 100\u00a0m farfalla e i 100\u00a0m stile libero (quest'ultimo \"ex aequo\" con Jenny Thompson).\nA 33 anni risult\u00f2 l'atleta pi\u00f9 longeva della squadra statunitense, ma anche la pi\u00f9 medagliata.\n2008.\nDara Torres si present\u00f2 ai trials statunitensi di qualificazione ai Giochi della XXIX Olimpiade, riuscendo ad ottenere il \"pass\" per la gara dei 50\u00a0m stile libero ed abbassando il record nazionale sulla distanza a 24\"25. Il 7 luglio non si schier\u00f2 al via dei 100\u00a0m stile libero, per focalizzarsi sulla singola vasca. Il 30 luglio fu nominata capitano della squadra femminile di nuoto statunitense, insieme ad Amanda Beard e Natalie Coughlin.\nPer prevenire speculazioni su un possibile uso da parte sua di pratiche di doping, la Torres si sottopose volontariamente a controlli approfonditi e rese note le sue tecniche di allenamento.\nA Pechino, Dara Torres vinse l'argento nella staffetta 4\u00d7100\u00a0m stile libero. Questa fu la sua quinta medaglia nella gara.\nIl 17 agosto 2008, all'et\u00e0 di 41 anni e 125 giorni, vinse l'argento sui 50\u00a0m stile libero, abbassando il record nazionale a 24\"07, distaccata di solo 1 centesimo di secondo dalla vincitrice Britta Steffen. Poco pi\u00f9 di mezz'ora dopo, vinse un ulteriore argento nella staffetta 4\u00d7100\u00a0m mista, nuotando la sua frazione in soli 52\"27 (la vasca pi\u00f9 veloce mai nuotata nella storia della gara).\nCon dodici medaglie vinte, Dara Torres divenne la nuotatrice statunitense pi\u00f9 medagliata nella storia delle Olimpiadi; Natalie Coughlin avrebbe eguagliato il suo record nel 2012.\n2009: trials e mondiali.\nAi trials nazionali del 2009, la Torres vinse i 50\u00a0m stile libero e si piazz\u00f2 in finale sui 50\u00a0m farfalla, qualificandosi in entrambi i casi per i mondiali di Roma. Nella piscina del Foro Italico concluse all'ottavo posto i 50\u00a0m stile libero e non pass\u00f2 le batterie nei 50\u00a0m farfalla.\n2012: il ritiro.\nNel 2010 la Torres si fece operare a seguito di un infortunio al ginocchio; nel settembre 2010 annunci\u00f2 di volersi preparare alle qualificazioni per i giochi della XXX Olimpiade a Londra. Ai trials olimpici di quell'anno si piazz\u00f2 quarta sui 50\u00a0m stile libero, distaccata di 9 centesimi dall'ultima delle qualificate, Kara Lynn Joyce. A seguito di questo risultato decise dei concludere la sua ultra trentennale carriera."}
{"id": "1055804", "revid": "33751", "url": "https://it.wikipedia.org/wiki?curid=1055804", "title": "Bata (Guinea Equatoriale)", "text": "Bata \u00e8 una citt\u00e0 costiera della Guinea Equatoriale, posta nella regione del Rio Muni, e capoluogo della provincia del Litorale.\nBata \u00e8 considerata la capitale politica della nazione.\nSociet\u00e0.\nEvoluzione demografica.\nSecondo il censimento del 2001 \u00e8, con 132.235 abitanti, la seconda citt\u00e0 pi\u00f9 popolata della nazione dopo la capitale Malabo, ma le stime del 2005 la pongono al primo posto con 173.046 abitanti. \nIl recente sviluppo che ha portato ad una forte urbanizzazione \u00e8 dovuto all'individuazione e allo sfruttamento dei giacimenti di petrolio.\nInfrastrutture e trasporti.\nPorti.\nLa citt\u00e0 possiede un porto abbastanza importante dal quale partono traghetti per Malabo e Douala. \nAeroporti.\n\u00c8 sede dell'aeroporto di Bata.\nCultura.\n\u00c8 abbastanza rinomata per la sua vita notturna e per l'importante mercato.\nStoria.\nFondata nel XVII secolo dai portoghesi sui resti di un villaggio Fang, vide i francesi installarsi alla fine del XIX secolo. Con il trattato di Parigi Bata e tutta la regione furono cedute alla Spagna che ne fece la capitale della Guinea Spagnola. Come indicato dal famoso geografo Max Liniger-Goumaz nel 1907 Bata era un piccolo avamposto militare abitato da 37 europei e 200 africani. Con la sconfitta tedesca in Camerun nel 1917 molti tedeschi arrivarono in citt\u00e0 e ne fecero una base per lo sfruttamento delle foreste. Allo sviluppo economico fece riscontro un notevole afflusso di europei che continu\u00f2 fino al 1969, quando una rivolta anti spagnola port\u00f2 all'allontanamento della popolazione bianca dalla citt\u00e0. Seguirono oltre 15 anni di stagnazione fino agli anni del boom petrolifero.\nSport.\nCalcio.\nIl principale club calcistico cittadino \u00e8 il Drag\u00f3n F\u00fatbol Club.\nLo stadio di Bata fu una delle sedi della Coppa d'Africa 2012, che la Guinea Equatoriale organizz\u00f2 assieme al Gabon, e della Coppa d'Africa 2015, organizzata dalla Guinea Equatoriale. Ha una capienza di 37 500 posti."}
{"id": "1055807", "revid": "91325152", "url": "https://it.wikipedia.org/wiki?curid=1055807", "title": "Villaggio Ambrosiano", "text": "Villaggio Ambrosiano (toponimo della citt\u00e0 metropolitana di Milano) pu\u00f2 riferirsi a:"}
{"id": "1055812", "revid": "363629", "url": "https://it.wikipedia.org/wiki?curid=1055812", "title": "Coronaropatia", "text": "Per coronaropatia o malattia coronarica si intende una qualsiasi alterazione, anatomica o funzionale, delle arterie coronarie, cio\u00e8 dei vasi sanguigni che portano sangue al muscolo cardiaco.\nClassificazione ed eziologia.\nLe coronaropatie possono essere congenite o acquisite.\nLe coronaropatie congenite sono malattie rare, spesso fatali e solitamente individuate nell'infanzia. Possono essere dovute a difetti della genesi di uno o pi\u00f9 vasi coronarici (atresie), a origine anomala (origine comune delle coronarie da un seno coronarico o dall'aorta o dal tronco dell'arteria polmonare) o ad anomalie del loro decorso.\nLe coronaropatie acquisite sono di solito conseguenti a ostruzione di uno o pi\u00f9 rami delle arterie coronarie su base aterosclerotica (causa di gran lunga pi\u00f9 frequente) o non aterosclerotica (interessamento coronarico da parte di fenomeni embolici, da parte di flogosi come nella sarcoidosi o nel LES, oppure deposizione di materiali abnormi, quali l'amiloide, sulle pareti dei vasi).\nEpidemiologia.\nLe coronaropatie congenite sono un gruppo di affezioni rare, le coronaropatie acquisite rappresentano la principale causa di morte, specialmente nei paesi ad alto tenore di sviluppo, nonch\u00e9 uno dei principali problemi di salute, anche se il tasso di mortalit\u00e0 dei pazienti affetti da CAD (\"Coronary Artery Disease\") \u00e8 in forte diminuzione. Negli USA ogni anno le coronaropatie uccidono 500\u00a0000 persone. L'incidenza \u00e8 pi\u00f9 alta negli uomini (2:1) che nelle donne.\nPatogenesi.\nCoronaropatie acquisite.\n1) Fattori predisponenti non influenzabili sono\n2) Fattori di rischio di primo ordine\n3) Fattori di rischio di secondo ordine\nSe son presenti due fattori di primo ordine, il rischio di sviluppare una coronaropatia si quadruplica. Se son presenti tre fattori di primo ordine, il rischio aumenta di 10 volte.\nAttualmente \u00e8 in corso di studio una possibile concausa all'aterosclerosi di natura infettiva (infezione persistente di \"chlamydia pneumoniae\"?).\nNell'infarto al di sotto dei 30 anni si rilevano\nFisiopatologia.\nIl cuore \u00e8 vascolarizzato solitamente da due arterie principali, in equilibrio di flusso tra loro: l'arteria coronaria destra, che ne ossigena la parete posteriore, e l'arteria coronaria sinistra, da cui si dipartono l'arteria interventricolare anteriore (IVA), che irriga la parete anteriore e gran parte del setto interventricolare, e il ramo circonflesso (CX).\nIl circolo coronarico si definisce a seconda che l'arteria discendente posteriore origini dalla coronaria destra o dalla sinistra rispettivamente a dominanza destra o a dominanza sinistra. Nell'85% dei casi abbiamo una dominanza destra, nel 10% sinistra, nel 5% il circolo \u00e8 bilanciato e la parete posteriore del cuore \u00e8 irrorata da entrambe le coronarie. In funzione del numero di vasi interessati dalla stenosi ateromasica, si parler\u00e0 di malattia di 1, 2 o 3 vasi.\nIn relazione alla percentuale di stenosi del condotto arteriosa possiamo distinguere 4 ordini di gravit\u00e0:\nClinica.\nLa malattia coronarica si manifesta come\nLa manifestazione iniziale di una coronaropatia sintomatica pu\u00f2 essere\nDiagnosi.\nLa diagnosi \u00e8 eminentemente clinico-anamnestica, per il dolore toracico caratteristico, ma l'assenza di dolore non esclude la diagnosi, poich\u00e9 pi\u00f9 del 50% delle crisi ischemiche sono asintomatiche. L'elettrocardiogramma \u00e8 uno strumento fondamentale. Fatto a riposo risulta essere normale, a meno che ripetuti episodi ischemici non abbiano creato piccoli infarti, e quindi avremo modificazioni aspecifiche dell'onda T.\nL'Holter, ovvero l'ECG delle 24h, \u00e8 utile in quanto permette di individuare le condizioni che nella vita normale esprimono un'ischemia silente.\nL'ECG sotto sforzo (ergometria) risulta avere buone specificit\u00e0 e sensibilit\u00e0. La specificit\u00e0 risulta essere dell'80%. Pi\u00f9 forte \u00e8 lo sforzo e pi\u00f9 numerose sono le stenosi coronariche, pi\u00f9 sensibile \u00e8 l'esame. Nella malattia a 1 vaso la sensibilit\u00e0 \u00e8 del 60%, a 2 vasi \u00e8 del 70%, a 3 vasi dell'80%. La sensibilit\u00e0 dell'ergometro \u00e8 inferiore nelle donne.\nFalsi negativi si hanno in caso di mancato raggiungimento dello sforzo massimale (calcolato come 220-et\u00e0, mentre lo sforzo sottomassimale \u00e8 200-l'et\u00e0). Falsi positivi si hanno spesso con gli ipertesi: in questo caso avremo sottoslivellamento ST senza lesioni coronariche.\nLa cosiddetta sindrome Q presenta pazienti con angor e risultati ergometrici positivi, ma coronarografia normale. \u00c8 pi\u00f9 frequente nelle donne.\nTipico dell'angor \u00e8 il sottoslivellamento ST di almeno 0,1 mV nelle derivazioni periferiche e almeno 0,2 mV in quelle precordiali.\nNell'angina di Prinzmetal si rileva invece un sopraslivellamento del tratto ST.\nRischi di un ECG da sforzo capitano in 1-2 casi su 10.000 e si tratta prevalentemente di fibrillazione ventricolare, e quindi l'occorrente per la rianimazione cardiopolmonare dev'essere presente durante la seduta.\nControindicazioni sono l'angina instabile, la stenosi del tronco comune, l'insufficienza cardiaca manifesta, l'aneurisma aortico manifesto, l'ipertensione arteriosa sistemica mal controllata (diastolica &lt;115\u00a0mmHg), aritmie mal controllate.\nUna prova sotto sforzo \u00e8 consigliata in soggetti asintomatici oltre i 40 anni in caso di presenza di pi\u00f9 fattori di rischio.\nTerapia chirurgica.\nGli interventi chirurgici sono divisi in due gruppi, a seconda che si utilizzi o meno in circolo coronarico (chirurgia indiretta e chirurgia diretta). Nuove tendenze sono rivolte verso due obiettivi: minimizzare l'accesso chirurgico (chirurgia miniinvasiva) in cui l'accesso non avviene pi\u00f9 attraverso una toracotomia mediana e associare la CEC alla chirurgia miniinvasiva con cannulazione periferica e clampaggio aortico tramite palloncino endovascolare in aorta ascendente.\nChirurgia coronarica indiretta.\nGli interventi di chirurgia coronarica indiretta sfruttano la circolazione sinusale del miocardio (connessione tra cavit\u00e0 cardiache e circolo tradizionale). Sono state messe a punto tecniche chirurgiche raffinate:\nChirurgia coronarica diretta.\nCostituiscono gli interventi pi\u00f9 importanti, che hanno determinato il boom della chirurgia cardiaca, e sono rivolti al riutilizzo dell'albero coronarico nativo (interventricolare anteriore e coronaria di destra). Si tratta di interventi di by-pass, cio\u00e8 un tratto di vaso sano viene anastomizzato con la coronaria stenotica a valle del restringimento."}
{"id": "1055813", "revid": "1543377", "url": "https://it.wikipedia.org/wiki?curid=1055813", "title": "Funcrusher Plus", "text": "Funcrusher Plus \u00e8 il primo album del gruppo hip hop statunitense Company Flow, pubblicato nel 1997 e contenente 7 delle 8 tracce del precedente \"Funcrusher EP\" (esclusa Corners 94) pi\u00f9 12 tracce scritte ex novo. Ampiamente elogiato dai critici musicali, \u00e8 ritenuto uno dei migliori album hip hop degli anni novanta. Nel 2003, \"Pitchfork\" inserisce \"Funcrusher Plus\" nella sua lista dei migliori 100 album degli anni novanta. Nel 2014, \"Complex\" inserisce l'album nella propria lista sui 90 migliori album rap degli anni novanta. La rivista britannica \"Fact\" nel 2015 lo ha messo al quarto posto tra le 100 migliori pubblicazioni hip hop indipendenti di sempre."}
{"id": "1055816", "revid": "125019", "url": "https://it.wikipedia.org/wiki?curid=1055816", "title": "Alfa-fetoproteina", "text": "L'alfa-fetoproteina (o \u03b1-fetoproteina, AFP) \u00e8 una proteina prodotta nell'embrione e nel feto durante la loro fase di sviluppo, precisamente dal sacco vitellino e dal fegato fetale.\nLa proteina \u00e8 codificata dal gene AFP. \u00c8 presente nel sangue del feto in quantit\u00e0 elevata specie nel secondo trimestre della gravidanza e cos\u00ec aumenta anche nel siero materno. Le analisi sanguigne (screening) per misurare la AFP hanno due applicazioni principali:\nL'esame viene effettuato tra la quindicesima e la ventesima settimana di gestazione: se i valori fossero molto elevati verranno richiesti esami aggiuntivi come l'ecografia ostetrica e il controllo del liquido amniotico. Questa proteina pu\u00f2 essere visualizzata nell'elettroforesi delle sieroproteine, appartiene in particolare alla banda delle \u03b11-globuline.\nIl test per l'AFP viene talora associato ad altri due esami, valori dell'estriolo e della gonadotropina corionica umana, e prende il nome di tri-test, che oltre ai difetti del tubo neurale ci pu\u00f2 indirizzare sulla presenza della trisomia 18 e della trisomia 21.\nAFP nei neonati normali.\nIl range normalit\u00e0 dell'AFP per adulti e bambini \u00e8 variamente indicato in: minore di 50, minore di 10 e minore di 5\u00a0ng/mL.\nAlla nascita, i neonati hanno livelli di AFP quattro o pi\u00f9 ordini di grandezza sopra il range di normalit\u00e0. Questi livelli tornano alla norma durante il primo anno di vita.\nCause fetali di riduzione.\nNel 1984 Merkatz e coll. hanno dimostrato che nel siero delle donne i cui figli erano affetti da trisomia 21, i livelli di alfa-fetoproteina (AFP) nel secondo trimestre di gravidanza sono significativamente pi\u00f9 bassi rispetto alla norma.\nUtilizzo come marker tumorale.\nL'AFP \u00e8 nota come marcatore dei tumori epatici (il 50% degli epatocarcinomi, per l'aumentata rigenerazione delle cellule epatiche), ma, come molti altri marcatori tumorali, \u00e8 poco sensibile e quindi non viene usata per la diagnosi precoce e negli screening, poich\u00e9 la sua negativit\u00e0 non permette di escludere la presenza del tumore.\n\u00c8 invece utile per monitorare l'andamento di una neoplasia gi\u00e0 nota: una riduzione della alfa-fetoproteina pu\u00f2 indicare una buona efficacia del trattamento (dopo un'operazione chirurgica) e l'assenza di recidive, poich\u00e9 gli alti livelli di AFP sarebbero legati alle dimensioni della massa tumorale (infatti le cellule tumorali sono indifferenziate e presentano sulla loro superficie proteine simili a quelle fetali, quindi i valori dell'esame dipendono strettamente dalla \"quantit\u00e0\" e dalla \"grandezza\" della neoplasia)."}
{"id": "1055819", "revid": "76963", "url": "https://it.wikipedia.org/wiki?curid=1055819", "title": "Adrianne Palicki", "text": "Biografia.\nAdrianne Palicki nasce a Toledo, in Ohio, da Nancy French e Jeffrey Palicki. Il padre ha origini polacche e ungheresi. Il fratello maggiore, Eric, \u00e8 uno scrittore di fumetti e da lui ha ricevuto la passione per il genere. Si \u00e8 diplomata nel 2001 alla Whitmer High School di Toledo.\nPalicki inizia la sua carriera di attrice recitando nei corti \"Getting Rachel Back\" e \"Rewrite\" di Tom Lisowski e apparendo in alcune serie televisive come \"Smallville\" e \"CSI - Scena del crimine\". Nel 2005 recita anche nel telefilm \"Supernatural\", nel ruolo di Jessica Lee Moore, la fidanzata di Sam Winchester, ma solo per pochi episodi.\nDal 2006 partecipa al telefilm \"Friday Night Lights\", nel ruolo di Tyra Collette.\nNel 2010 entra nel cast del film \"Legion\", con Paul Bettany. Nel 2012 interpreta Toni Mason in \"Red Dawn - Alba rossa\", remake del film dell\"84 \"Alba rossa\", di John Milius.\nNel 2013 \u00e8 Lady Jaye in \"G.I. Joe - La vendetta\", secondo capitolo dei film dedicati ai G.I. Joe della Hasbro.\nEra stata anche scelta per interpretare Wonder Woman nell'omonima serie di David E. Kelley (\"Boston Legal\"), ma il \"pilot\" fu bocciato dalla casa di produzione; tuttavia, finir\u00e0 per interpretare un'altra supereroina dei fumetti, Barbara Morse, alias Mimo, nella serie TV \"Agents of S.H.I.E.L.D.\".\nNel 2017, nei panni del comandante Kelly Grayson, \u00e8 coprotagonista con Seth McFarlane della serie televisiva \"The Orville\".\nDoppiatrici italiane.\nNelle versioni in lingua italiana dei suoi lavori, Adrianne Palicki \u00e8 stata doppiata da:"}
{"id": "1055821", "revid": "838137", "url": "https://it.wikipedia.org/wiki?curid=1055821", "title": "Susie O'Neill", "text": "Specializzata nella farfalla e nello stile libero ha vinto otto medaglie ai Giochi olimpici, di cui due d'oro. Nel marzo 2007 le \u00e8 stata intitolata la piscina di Melbourne, quella al posto del campo centrale della Rod-Laver-Arena del tennis (sede degli Australian-Open).\nFu la piscina temporanea che ospit\u00f2 i mondiali di nuoto 2007."}
{"id": "1055823", "revid": "1305772", "url": "https://it.wikipedia.org/wiki?curid=1055823", "title": "Monte Stivo", "text": "Il Monte Stivo \u00e8 una montagna delle Prealpi Bresciane e Gardesane alta 2054\u00a0m, situata nella parte meridionale del Trentino, fra Arco e Rovereto.\nToponimo.\nVi sono due etimologie ipotizzabili riguardo al nome \"Stivo\": \nDescrizione.\nIl versante est presenta una parete rocciosa che termina in una ripida sequenza di massi e sassi, chiamata dagli abitanti del posto \"gerom\".\nA quota 2012 metri si trova il Rifugio Stivo Prospero Marchetti, dedicato al primo presidente della SAT.\nSulla sommit\u00e0, appena al di sotto della vetta, \u00e8 installato un punto panoramico a 360 gradi dal quale si possono ammirare, oltre alle maggiori montagne delle Alpi Orientali (Marmolada, Adamello, Presanella, Piz Bo\u00e8, Gran Pilastro, ecc.) anche scorci sul bacino benacense e, nei giorni pi\u00f9 tersi, sulla pianura veneta verso Venezia.\nLa cima \u00e8 raggiungibile grazie a un buon numero di sentieri che partono da ogni versante della montagna.\nFauna.\nSui versanti orientali ed occidentali dello Stivo, cos\u00ec come di tutta la catena, \u00e8 possibile osservare la tipica fauna alpina: camosci, caprioli, lepri, marmotte e galli cedroni. Da alcuni anni sembra diventata costante la presenza di una popolazione di orsi.\nDa qualche anno \u00e8 possibile scorgere regolarmente nei cieli della catena (che arriva fino al Monte Bondone) una coppia di aquile con uno/due piccoli.\nSport.\nIl Monte Stivo appare particolarmente adatto per coloro che praticano volo libero (parapendio)."}
{"id": "1055826", "revid": "110157", "url": "https://it.wikipedia.org/wiki?curid=1055826", "title": "Shrewsbury", "text": "Shrewsbury \u00e8 una cittadina inglese, capoluogo della contea di Shropshire, non molto lontana dalla frontiera con il Galles. \u00c8 la seconda localit\u00e0 della contea per popolazione, dopo Telford ed \u00e8 sede della Diocesi di Shrewsbury.\nStoria.\nLa fondazione del paese risale al 700 d.C. circa. Contiene un castello e il centro storico \u00e8 quasi completamente circondato dal fiume Severn.\nNel 1403, poche miglia a nord del centro abitato, vi ebbe luogo la battaglia di Shrewsbury, in localit\u00e0 \"Battlefield\"; vi si fronteggiarono re Enrico IV ed Henry Percy \"Hotspur\" e la vittoria del primo fu celebrata in un dramma di William Shakespeare (Henry IV, Part 1, Act 5).\nNella cittadina nacque il famoso biologo e naturalista Charles Darwin scopritore dei meccanismi attraverso i quali avviene l'evoluzione della specie.\nCultura.\nLetteratura.\n\u00c8 ambientata a Shrewsbury una fortunata serie di romanzi gialli di Ellis Peters che ha come protagonista un monaco erborista di nome Cadfael.\nSport.\nLa locale squadra di calcio professionistica \u00e8 lo Shrewsbury Town F.C.. La squadra attualmente milita nella Football League One, la terza serie calcistica inglese. Dal 2007 lo stadio in cui disputa le partite casalinghe \u00e8 il New Meadow - dal 1910 al 2007 il club ha giocato allo stadio Gay Meadow. I successi dello Shrewsbury Town F.C. comprendono la vittoria per sei volte della Coppa del Galles, un record per un club inglese, una permanenza di 10 anni nell'allora Second Division, ora chiamata Football League Championship, dal 1979 al 1989, un campionato di Third Division nel 1979 e la vittoria della finale play-off di Football Conference nel 2004."}
{"id": "1055835", "revid": "433605", "url": "https://it.wikipedia.org/wiki?curid=1055835", "title": "Stadio Arturo Collana", "text": "Lo stadio Arturo Collana \u00e8 un impianto sportivo polivalente di Napoli; si trova sulla collina del Vomero e, per capacit\u00e0 di spettatori, \u00e8 il secondo stadio cittadino. Ospita partite di calcio, football americano e rugby a XV.\nStoria.\nNacque come stadio di calcio alla fine degli anni 1920, e inizialmente prese il nome di \"Stadio XXVIII Ottobre\". Fu denominato anche \"campo sportivo del Littorio\", fu costruito anche grazie a una raccolta fondi \"pro-stadio\". A quell\u2019epoca i finanziatori locali della quartiere avevano permesso la costruzione di una piccola palazzina che doveva ospitare i calciatori della squadra con le loro famiglie, e solo dopo fu trasformata negli spogliatoi: oggi, quell\u2019antica palazzina, ospita il Liceo Classico Adolfo Pansini. Dall'anno dell'inaugurazione fu utilizzato dalla squadra del quartiere l'Internapoli Football Club fino al 1935 anno in cui la squadra si sciolse. Nel 1964 la squadra fu rifondata e torn\u00f2 a giocare allo stadio Arturo Collana, fino all'anno 1977 quando la squadra cambi\u00f2 denominazione e si trasferisce a Posillipo. \nOspit\u00f2 saltuariamente le partite interne dell'Associazione Calcio Napoli, divenendone in seguito il campo ufficiale durante la stagione 1933-1934 a causa dei lavori di ristrutturazione dello Stadio Giorgio Ascarelli, scelto per ospitare il .\nNel corso della seconda guerra mondiale il Napoli ritorn\u00f2 a giocare solo nel 1942 e per breve tempo: dopo l'8 settembre 1943 fu requisito dalla Wehrmacht-Heer e utilizzato come campo di concentramento nel quale rinchiudere i napoletani da inviare in Germania, provocando la reazione dei cittadini, sfociata poi nelle Quattro giornate di Napoli.\nNell'immediato dopoguerra l'impianto, ribattezzato per breve tempo \"Stadio della Liberazione\", torn\u00f2 a ospitare la squadra azzurra, essendo l'unico in citt\u00e0 a garantire un minimo di agibilit\u00e0. Nel 1946, durante la partita Napoli-Bari, alla rete di Lushta, la prima del giocatore albanese coi partenopei, l'esultanza fu tanta e scomposta da provocare il cedimento di un settore della tribuna, col conseguente crollo e un bilancio di 114 feriti.\nIl 6 novembre 1955, al termine della partita Napoli-Bologna, vi fu un'invasione di campo che si concluse con un bilancio di circa 160 tra contusi e feriti, di cui otto gravi. Il tumulto scoppi\u00f2 in seguito al rigore concesso a fine gara a favore del Bologna col conseguente insperato pareggio dei felsinei.\nL'utilizzo dello stadio avrebbe dovuto essere una soluzione provvisoria, anche per l'inadeguatezza della capienza, ma tale situazione di precariet\u00e0 si protrasse invece per 15 anni a causa della distruzione durante la guerra dello Stadio Giorgio Ascarelli nel 1942, fino all'inaugurazione e al trasferimento della squadra nel nuovo Stadio del Sole, poi San Paolo, a Fuorigrotta nel 1959. \nSuccessivamente fu intitolato ad Arturo Collana (26 novembre 1894 - 22 maggio 1959), giornalista sportivo tra i soci fondatori, nel 1946, del Gruppo Napoletano Giornalisti Sportivi, successivamente confluito nell'Associazione (poi diventata Unione) Stampa Sportiva Italiana.\nSu tale terreno la Partenope Rugby vinse due campionati italiani consecutivi, nel 1965 e nel 1966.\nCompletamente ristrutturato negli anni 1970, \u00e8 diventato un centro sportivo polifunzionale dove si possono svolgere gare di atletica e partite di calcio e di rugby (ha ospitato anche incontri della Nazionale italiana), e contiene anche palestre, una pista di pattinaggio, un club di tennis e una piscina.\nLa palestra pi\u00f9 grande, dotata di spalti, fu il campo di casa della squadra di pallacanestro femminile di serie A1 di Napoli, fino alla chiusura per inagibilit\u00e0 e rischi di crollo. Il parquet del Collana \u00e8 quello \"storico\" del Palazzetto dello Sport Mario Argento, teatro dei successi del basket napoletano dei primi anni 1970, trasferito dopo lo smantellamento del palazzetto di Fuorigrotta. Dopo la chiusura della palestra del Collana, che ospitava societ\u00e0 di pallacanestro e di pallavolo per allenamenti e partite ufficiali, venne eliminato il soffitto e la palestra divenne campo di calcetto all'aperto (oggi anche quest struttura risulta chiusa al pubblico).\nVi gioc\u00f2 per un certo periodo verso met\u00e0 anni 1980 anche la Societ\u00e0 Sportiva Calcio Campania.\nDalla stagione 2012-13 fino al 2016-17 ha ospitato la squadra di calcio femminile di Napoli.\nIn questa struttura vi \u00e8 anche la sede del Tennis Club Vomero, che ospita ogni manifestazioni nazionali ed internazionali di tennis.\nDenominazione.\nLo stadio ebbe nel tempo le seguenti denominazioni:\nCon delibera di giunta n. 691 del 13 settembre 2012 il comune di Napoli, gestore dell'impianto, ne approv\u00f2 il ripristino del nome \"Stadio della Liberazione\"; la decisione definitiva al riguardo spetta tuttavia alla Regione Campania, proprietaria della struttura."}
{"id": "1055838", "revid": "5901", "url": "https://it.wikipedia.org/wiki?curid=1055838", "title": "Pontecagnano", "text": ""}
{"id": "1055841", "revid": "1543377", "url": "https://it.wikipedia.org/wiki?curid=1055841", "title": "Museo del legno Luigi Magugliani", "text": "Il museo del legno \"Luigi Magugliani\" \u00e8 un museo del comune di Corbetta (MI) ospitato in un'antica fabbrica per la lavorazione del legno.\nStoria.\nIl museo prende il nome da Luigi Magugliani, che fond\u00f2 nel 1867 i primi Cantieri Magugliani che un tempo avevano sede nell'attuale Piazza del Popolo e spostandoli poi in via Madonna. Nel 1884 lo stesso fondatore acquist\u00f2 dal rag. Caio alcuni terreni nell'attuale via Volta per costruire una nuova sede della propria attivit\u00e0 sempre in crescita facendo costruire i fabbricati che ancora oggi costituiscono il pezzo forte del museo.\nLa ditta ha continuato la propria attivit\u00e0 sino al 1997 orientandosi sempre pi\u00f9 dal commercio del legname al restauro del mobile antico od alla produzione del mobile artistico. Dopo quasi 10 anni di inattivit\u00e0, la struttura \u00e8 stata donata al comune di Corbetta da Luigi Magugliani, nipote dell'omonimo fondatore, che vi ha realizzato un museo di archeologia industriale.\nIl museo \u00e8 articolato in tre locali distinti: nel primo ha sede una grande caldaia a tubi di fumo di tipo \"Cornovaglia\" risalente alla fine dell'Ottocento, collegata ad una bellissima ciminiera in mattoni sportente lungo via Volta che ancora oggi ricorda anche a distanza la presenza e l'importanza della fabbrica.\nIl percorso prosegue nel reparto mobili dell'azienda ove ha sede anche una \"legnoteca\" contenente molte travi di differenti essenze arboree per illustrare le diverse qualit\u00e0 di legni usati nella produzione di mobili.\nUn'enorme segatronchi veneziana in legno del 1860, che funzionava un tempo con lo stesso principio dei mulini ad acqua, \u00e8 invece stata dislocata in una struttura appositamente costruita sul vecchio terreno della fabbrica in via Caldara con l'intento di ricreare l'ambiente tipico della segheria di fine ottocento con una struttura architettonicamente rustica e la collezione di un certo numero di attrezzi da lavoro dell'epoca.\nDal 2012 il museo \u00e8 stato chiuso per inagibilit\u00e0 del luogo, mentre rimane visitabile su prenotazione l'area ella segatronchi veneziana."}
{"id": "1055851", "revid": "729019", "url": "https://it.wikipedia.org/wiki?curid=1055851", "title": "Stazione di Champagne-Ardenne TGV", "text": "Champagne-Ardenne TGV \u00e8 una stazione ferroviaria aperta dal 10 giugno 2007 sulla linea ferroviaria ad alta velocit\u00e0 LGV Est europ\u00e9enne, in Francia. La stazione \u00e8 situata nel comune di Bezannes, vicino a Reims, nella regione Champagne-Ardenne.\nArchitettura.\nDotata di 6 binari, questa stazione di 700 m\u00b2 di cui 450 accessibili al pubblico, \u00e8 situata a Bezannes, nel bel mezzo delle vigne della regione Champagne-Ardenne. L'edificio destinato ai viaggiatori, costruito principalmente a base di acciaio e vetro, \u00e8 lungo 50 m e largo 14.\nL'utilizzo delle \"pierre de Courville\" (la stessa che fu utilizzata per la costruzione della cattedrale di Reims) da parte dell'architetto Pierre-Michel Desgrange \u00e8 stata prevista per meglio integrare l'edificio nel contesto paesaggistico. La stazione, nel suo complesso, \u00e8 costata 10 milioni di euro.\nCollegamenti previsti.\nOgni giorno, 27 TGV verso ovest e altrettanti verso est fanno sosta a \"Champagne-Ardenne TGV\".. La stazione \u00e8 direttamente collegata con: \nDa notare, tuttavia, che questa stazione non \u00e8 direttamente collegata al ramo LGV Sud-Est e, quindi, a Lione e a Marsiglia.\nCirca 650.000 viaggiatori all'anno sono attesi sin dall'apertura della stazione.\nUn'ulteriore precisazione \u00e8 utile: \"Champagne-Ardenne TGV\", situata 5\u00a0km a sud di Reims, non \u00e8 l'unica stazione dell'agglomerazione. Infatti, il TGV Est collega 8 volte al giorno (8 AR) la stazione gi\u00e0 esistente del centro della citt\u00e0 di Reims con la Gare de Paris Est.\nAccedere alla stazione.\n\u00c8 facilmente accessibile grazie alle autostrade A4 e A26, e alla futura circonvallazione autostradale di Reims. Sono stati creati circa 700 posti di parcheggio, oltre a dei piazzali per taxi e autobus. Nell'ottobre 2010, la stazione sar\u00e0 anche raggiungibile mediante la prima linea tranviaria di Reims, attualmente in costruzione. \nQuesta stazione ha l'originalit\u00e0 di possedere, accanto ai binari TGV, due binari supplementari che sono utilizzati per le corrispondenze con i treni regionali TER Champagne-Ardenne verso Reims, Charleville-M\u00e9zi\u00e8res, Ch\u00e2lons-en-Champagne e Saint-Dizier. Questo raccordo \u00e8 stato reso possibile grazie ad un investimento di 46,8 milioni di euro."}
{"id": "1055852", "revid": "599013", "url": "https://it.wikipedia.org/wiki?curid=1055852", "title": "Jerry Lucas", "text": "Gi\u00e0 all'et\u00e0 di 15 anni Jerry era una leggenda del playground e con la sua altezza (quasi definitiva) di e con la sua precisione al tiro si districava benissimo nella pallacanestro.\nCarriera.\nHigh school.\nNel 1956 e 1957 milit\u00f2 nella squadra della Middletown High School vincendo il campionato dell'Ohio. Frantum\u00f2 letteralmente tutti i record precedenti di quel college e divent\u00f2 il primo giocatore dei college famoso in tutti gli USA. Nonostante tutto veniva lasciato giocare poco e la sua media di punti era relativamente bassa, decise cos\u00ec di migliorare la sua realizzazione alzando notevolmente le sue percentuali al tiro. Allenatori da tutta l'America percorrevvano migliaia di miglia per andare a vedere le partite di Lucas. Lucas \u00e8 stato considerato uno dei 5 migliori giocatori delle high school americane. Il suo team perse una sola partita nel 1958 ai play-off. Ad un certo punto la sua squadra vinse 76 partite consecutive.\nUniversit\u00e0.\nLucas decise di continuare gli studi, e and\u00f2 alla Ohio State University dove insieme ad altre tre star del basketball del college (John Havlicek, Mel Nowell e Larry Siegfried) partecip\u00f2 a tre campionati NCAA. Furono campioni nazionali nel 1960, ed ebbero giusto una sconfitta nel 1961. Lucas fu nominato tutti e tre gli anni uno dei migliori dieci giocatori del campionato. Fu l'unico giocatore a mettere a segno nello stesso campionato NCAA 30 punti e 30 rimbalzi. Dopo si spos\u00f2 e decise di andarsene. Il suo numero, l'11, fu il primo ritirato dalla Ohio State University.\nOlimpiadi del 1960.\nNelle olimpiadi di Roma nel 1960 fece parte del team USA insieme a Oscar Robertson, Jerry West, Walt Bellamy e Terry Dischinger che fu considerato uno dei migliori team di non professionisti di tutti i tempi e vinse facilmente la medaglia d'oro. Lucas era primo nei punti segnati e primo nei rimbalzi fatti. La sua realizzazione al tiro fu impressionante: ben l'84%.\nCarriera professionistica.\nCleveland Pipers (ABL).\nIl grandissimo giocatore non era interessato ad un contratto professionistico, ma decise comunque di firmare per i Cleveland Pipers della American Basketball League (ABL) nel 1962. La ABL and\u00f2 in bancarotta e Lucas fu costretto a rescindere il suo contratto.\nNBA.\nLucas decise di firmare per i Cincinnati Royals nel 1963. L\u00ec pot\u00e9 giocare insieme a Oscar Robertson, Bob Boozer e Adrian Smith. Il duo Robertson-Lucas fall\u00ec e non riuscirono a vincere nessun campionato negli anni '60.\nRicevette il NBA Rookie of the Year Award nel 1964 con medie di 17,7 punti e 17,4 rimbalzi a partita a MVP dell'NBA All Star Game nel 1965. Grazie alla sua abilit\u00e0 in tutte le specialit\u00e0 della pallacanestro divent\u00f2 uno dei migliori giocatori di sempre. Per ben due stagioni mise a referto una media di 20 punti e 20 rimbalzi a partita, solo Wilt Chamberlain fu capace di questo. Fece lo stesso anche nei play-off del 1965 e 1966. \u00c8 l'unica ala NBA a far mettere a referto una media di 20 rimbalzi a partita a parte Bob Pettit, e nello stesso anno vinse anche la classifica di rimbalzisti con 21,1 rimbalzi a partita.\n\u00c8 anche l'unica ala ad aver preso 40 rimbalzi in una sola partita. Nel suo primo anno nella NBA fu primo anche nella percentuale di realizzazione al tiro con pi\u00f9 del 50% di realizzati. Fu nominato anche il pi\u00f9 intelligente giocatore che abbia mai calcato un campo NBA. Negli anni '60 fu la miglior ala della NBA.\nNel 1969 i Royals ingaggiarono Bob Cousy come allenatore che cercando di restaurare la squadra vendette Lucas ai San Francisco Warriors nel 1970, in quell'anno Lucas ebbe una grande flessione nei suoi risultati dato che i Warriors erano rallentati da giocatori inesperti e da infortuni, ma riuscirono ad andare ai play-off nel 1971.\nNel 1971 fu venduto ai New York Knicks per Cazzie Russell, per quella stagione apparve come quello che era un giocatore ormai stanco. I New York gli affiancarono Willis Reed e Dave DeBusschere. Dopo l'infortunio di Reed fu costretto a giocare come centro e con il suo stile di gioco, finalmente riemerse dalla mediocrit\u00e0 e ridivenne il giocatore a cui tutti ambivano, e aiut\u00f2 la sua squadra ad andare alle finali nel 1972. Grazie a lui vinsero nel 1973 un campionato NBA.\nNel 1974 i Knicks ritentarono il colpo per vincere il campionato ma furono battuti nelle finali della East Conference.\nLucas, Willis Reed e Dave DeBusschere si ritirarono l'anno dopo.\nAl suo ritiro Lucas era quarto nella classifica di rimbalzi dopo Wilt Chamberlain, Bill Russell e Bob Pettit.\nLucas fu introdotto nella Basketball Hall of Fame nel 1979 insieme a Oscar Robertson e Jerry West"}
{"id": "1055853", "revid": "92689", "url": "https://it.wikipedia.org/wiki?curid=1055853", "title": "Liquid Swords", "text": "Liquid Swords \u00e8 il secondo album da solista di GZA, membro ufficiale dei Wu-Tang Clan, dopo il semi-sconosciuto \"Words From the Genius\". L'album \u00e8 stato ufficialmente pubblicato il 7 novembre 1995 dall'etichetta Geffen Records. La registrazione delle tracce musicali inizi\u00f2 nel 1995 a Staten Island, New York, nello studio di registrazione di RZA, leader de-facto del collettivo Hip-Hop, nonch\u00e9 cugino dello stesso GZA.\nL'album campiona pesantemente i dialoghi del film di arti marziali Shogun il giustiziere e mantiene, per tutte le tracce prodotte da RZA, un'atmosfera molto cupa campionata principalmente dal Soul. Nei testi di GZA non mancano, come di consueto, riferimenti al crimine, agli stupefacenti in genere e, particolarit\u00e0 dello stesso rapper, agli scacchi e alla filosofia. \nSebbene sia accreditato a GZA/Genius l'album contiene diverse apparizioni di tutti e nove i membri del Wu-Tang Clan.\nAlla sua uscita l'album entr\u00f2 nella chart list Billboard 200 americana alla nona posizione, e alla seconda nella chart list dei migliori album R&amp;B/Hip-Hop. L'11 gennaio 1996 venne certificato \"oro\" per le vendite dalla Recording Industry Association of America (RIAA). In principio l'album ricevette buoni responsi dalla critica in generale per la qualit\u00e0 complessiva dei testi e per la musicalit\u00e0 \"ipnotica\". \nCon il passare degli anni i giudizi positivi sono aumentati grazie a molti editori che l'han considerato uno dei migliori nella storia dell'Hip-Hop. Nel 2007, il quotidiano \"Chicago Tribute\" ha citato Liquid Swords come uno dei \"viaggi lirici pi\u00f9 sostanziali della storia dell'Hip-Hop\". Insieme al primo album da solista di Raekwon, \"Only Built 4 Cuban Linx...\", \"Liquid Swords\" \u00e8 spesso citato come uno degli album da solista pi\u00f9 riusciti del Wu-Tang Clan. Dal 2010 si specula che GZA e RZA stiano lavorando ad un sequel per commemorare i 15 anni di \"Liquid Swords\"\nConcepimento.\nBackground.\nDopo il successo del primo album da solista del Wu-Tang Clan, \"Tical\" di Method Man, e del secondo \"Return to the 36 Chambers: The Dirty Version\" di Ol' Dirty Bastard, il membro del Wu-Tang Clan Raekwon registrava il suo primo acclamato album \"Only Built 4 Cuban Linx...\" nei primi mesi del 1995. RZA, il produttore di entrambi gli album, in quel periodo completava l'album sopra citato e contemporaneamente dava vita a \"Liquid Swords\".\nProduzione.\nCome gli altri album del Wu-Tang Clan, \"Liquid Swords\" \u00e8 stato prodotto nel seminterrato di RZA, adibito a studio di produzione a Staten Island, New York. Sui testi GZA dichiar\u00f2: \"It's hard to say something is gonna be classic or not. But I can say that I felt the magic with this one. I actually saw it grow and come together, and felt that it was special as we were doing it.\" (\"\u00c8 difficile dire se qualcosa \u00e8 destinata a diventare un classico o no. Ma posso dire che sento qualcosa di magico in questo. Effettivamente l'ho visto crescere e camminare con me, e ho capito che era speciale quello che avevamo fatto\"). Successivamente GZA dichiar\u00f2 al \"The Seattle Times\":\nPromozione.\nLa copertina dell'album, stando alle note di ringraziamento alla fine dell'album, \u00e8 stata disegnata dal fumettista Denys Cowan della DC-Milestone Comics e dal manager di GZA Geoffrey L. Garfield, che commission\u00f2 il lavoro a Cowan. Garfield, accanito fan di fumetti, disse che la copertina fu supervisionata dall'auspicio della \"GZA GrafX\", una compagnia sussidiaria della \"GZA Entertainment\" una compagnia fondata dal rapper e dal suo stesso manager. Il concetto della copertina, due guerrieri armati di spade che combattono su una scacchiera \u00e8 stato concepito dallo stesso Genius/GZA, accanito giocatore di scacchi. L'iconografia del Wu-Tang Clan, la celebre \"G\", stavolta di \"Genius\" fu renderizzata da DJ Mathematics, membro dietro le quinte del gruppo.\nGZA godette anche di una brillante carriera da regista dei suoi stessi video, insieme al manager Garfield. Produsse, appunto, quattro videoclip provenienti dal suo album: \"Liquid Swords\", \"Cold World\", \"Shadowboxin'/4th Chamber\", and \"I Gotcha Back\".\n\"Liquid Swords\" venne portato sul palco per intero da GZA il 13 luglio 2007 al Pitchfork Music Festival e successivamente in Gran Bretagna il 9 dicembre al All Tomorrow's Parties e il 10 dello stesso mese al KOKO (venue) a Londra. Dopo la cancellazione di una sua successiva apparizione a Brooklyn, New York, GZA and\u00f2 al Knitting Factory di New York il 13 e 14 dicembre dello stesso mese.\nTracce.\nTutte le tracce sono prodotte da RZA eccetto l'ultima, la numero 13, che \u00e8 prodotta da 4th Discipline.\nL'asterisco (*) indica una traccia che originariamente era assente sul vinile o sulla musicassetta, ma presente nella riedizione su CD."}
{"id": "1055855", "revid": "78273", "url": "https://it.wikipedia.org/wiki?curid=1055855", "title": "Loggia di San Paolo", "text": ""}
{"id": "1055859", "revid": "287204", "url": "https://it.wikipedia.org/wiki?curid=1055859", "title": "Riserva coronarica", "text": "Per riserva coronarica si vuole intendere la differenza tra la perfusione coronarica a riposo e la perfusione coronarica massimale.\nLe coronarie possono essere vascolarizzate principalmente durante la diastole, cio\u00e8 la fase di rilassamento del ciclo cardiaco (finestra diastolica), mentre durante la sistole vi circola poco sangue. Si deve poi distinguere tra coronaria destra (irrorata abbondantemente anche in sistole), e coronaria sinistra (nella quale passa pochissimo sangue in sistole e l'irrorazione \u00e8 prevalentemente diastolica), questo per il diverso spessore della parete ventricolare miocardica, sulla cui superficie decorrono le coronarie (ventricolo sinistro circa 3 volte ventricolo destro).&lt;br&gt;\nQuesto comporta la necessit\u00e0 di un buon equilibrio tra frazione d'eiezione, cio\u00e8 sangue espulso dal ventricolo e frequenza cardiaca.\nOltre al fattore tempo, \u00e8 fondamentale anche lo spessore del tessuto da irrorare: in caso di pareti cardiache spesse l'apporto di ossigeno negli strati pi\u00f9 profondi sar\u00e0 pi\u00f9 difficile, poich\u00e9 ivi la pressione esercitata dai fasci muscolari \u00e8 pi\u00f9 elevata.&lt;br&gt;\nEcco perch\u00e9 un infarto colpisce inizialmente a livello sottoendocardico."}
{"id": "1055860", "revid": "599013", "url": "https://it.wikipedia.org/wiki?curid=1055860", "title": "Marko Mili\u010d", "text": "Carriera.\nNato da padre pesista e madre discobola, sceglie la via della pallacanestro pur dilettandosi in giovent\u00f9 anche col lancio del martello. Dopo aver esordito con la squadra della sua citt\u00e0 di origine, il Triglav Kranj, si trasferisce all'Olimpia Lubiana con cui si mette in mostra. Durante questo periodo, in una gara delle schiacciate in Slovenia \u00e8 riuscito a schiacciare saltando sopra una Honda TRX.\nDichiaratosi eleggibile per il draft NBA 1997, viene chiamato dai Philadelphia 76ers al secondo giro con la 34\u00aa scelta complessiva, salvo poi essere scambiato ai Phoenix Suns in cambio di Tom Chambers. Alla sua prima esperienza in NBA segna 2,8 punti nei 4,9 minuti a disposizione, scendendo in campo in 33 occasioni. Durante il periodo del \"lockout\" in NBA inizia l'annata seguente al Fenerbah\u00e7e, prima di ritornare a Phoenix e disputare altri 11 incontri tra il febbraio e l'aprile 1999.\nLa sua carriera prosegue in patria, con il ritorno all'Olimpia Lubiana, mentre un anno pi\u00f9 tardi approda al Real Madrid. La stagione 2001-02 \u00e8 quella dell'esordio nel campionato italiano, con il trasferimento alla Fortitudo Bologna. Rimane ancora in Serie A per diversi anni: gioca rispettivamente un anno con il Roseto Basket, poi segue coach Melillo nel passaggio alla Scavolini Pesaro rimanendovi per un biennio, quindi un anno all'altra squadra bolognese, la Virtus.\n\"Air Milko\" veste nuovamente la divisa dell'Olimpia Lubiana dal 2006 al gennaio del 2009, eccezion fatta per una parentesi al Real Madrid nei primi mesi del 2007. Separatosi dopo poche partite dai francesi dell'Orl\u00e9ans, firma un contratto fino al termine dalla stagione con la Vanoli Cremona. La salvezza in Serie A e le sue prestazioni personali spingono la dirigenza cremonese ad offrirgli il rinnovo contrattuale per altre due stagioni.\nNel dicembre 2012 si trasferisce in Iran al Mahram Tehran.\nDopo aver giocato due stagioni in Kuwait, il 14 ottobre 2015 annuncia il ritiro.\nNazionale.\nCon la Nazionale slovena, Mili\u010d ha disputato 6 campionati europei, dal 1995 al 2005 in cui ha ottenuto il miglior piazzamento giungendo al 6\u00ba posto finale, ed un campionato mondiale nel 2006 (12\u00ba posto finale)."}
{"id": "1055861", "revid": "1318658", "url": "https://it.wikipedia.org/wiki?curid=1055861", "title": "Contea di Gallatin (Montana)", "text": "La contea di Gallatin (in inglese Gallatin County) \u00e8 una contea del Montana, negli Stati Uniti. Il suo capoluogo amministrativo \u00e8 Bozeman ed \u00e8 la quinta contea dello Stato in termini di popolazione con i suoi abitanti.\nGeografia fisica.\nLa contea occupa un'area di di cui lo 0,99% \u00e8 coperto d'acqua. Il territorio \u00e8 aumentato il 7 novembre 1997 quando il Yellowstone National Park non venne pi\u00f9 considerato una contea e venne invece suddiviso tra le contee di Gallatin e di Park. Le contee confinanti sono le seguenti:\nStoria.\nLa contea di Gallatin fu una delle nove contee originarie del Montana e venne creata nel 1864 dalla Legislazione Territoriale.\nEducazione e cultura.\nScuole pubbliche:\nScuole private:\nMusei:"}
{"id": "1055864", "revid": "2228524", "url": "https://it.wikipedia.org/wiki?curid=1055864", "title": "Stadio Partenopeo", "text": "Lo stadio Partenopeo, anche noto come stadio Ascarelli, fu un impianto sportivo di Napoli per ospitare le partite di calcio della squadra del Napoli.\nStoria.\nLo stadio fu progettato da Amedeo D'Albora su commissione del primo presidente del Napoli Giorgio Ascarelli e fu edificato nei pressi della zona nota come \"Rione Luzzatti\", nei pressi della stazione Centrale. Le tribune furono costruite in legno e l'impianto, inizialmente denominato \"Stadio Vesuvio\", poteva contenere 20.000 spettatori.\nI lavori vennero interamente finanziati dallo stesso Ascarelli, facoltoso industriale tessile di origine ebraica, che lo fece divenire il primo e finora unico stadio di propriet\u00e0 del Napoli in pi\u00f9 di novanta anni di storia.\nLa prima partita ivi disputata fu il 16 febbraio 1930, poco pi\u00f9 di due settimane dopo, il presidente Ascarelli mor\u00ec ed in sua memoria l'impianto fu intitolato al suo nome, divenendo lo \"Stadio Giorgio Ascarelli\".\nIn vista dei mondiali italiani del '34 l'impianto, ribattezzato col nuovo e definitivo nome di \"Stadio Partenopeo\" fu interamente ricostruito in cemento armato, in modo da portare la sua capienza a 40.000 persone.\nDopo i mondiali ritorn\u00f2 ad esser sede abituale delle partite casalinghe del Napoli e nel 1937 la societ\u00e0 vi attu\u00f2 il singolare esperimento dell'ingresso libero alle donne. Nel 1942 lo stadio fu raso al suolo dai bombardamenti alleati per poi divenire, durante la ricostruzione post-bellica, una sorta di sversatoio delle macerie dei palazzi circostanti colpiti anch'essi dai bombardamenti. Successivamente, quel che era rimasto dello stadio divenne una baraccopoli a causa della sua occupazione da parte di molti senzatetto della zona, che ridussero l'impianto ad un rudere irrecuperabile. Dopo essere stato anche oggetto di ripetuti saccheggi, si decise la totale demolizione dello stadio, e l'unico indizio della sua esistenza ormai permane solo nel nome che popolarmente ha preso e mantiene un vicino rione di case, chiamato appunto \"Rione Ascarelli\"."}
{"id": "1055868", "revid": "33751", "url": "https://it.wikipedia.org/wiki?curid=1055868", "title": "Lek (moneta)", "text": ""}
{"id": "1055874", "revid": "1543377", "url": "https://it.wikipedia.org/wiki?curid=1055874", "title": "Metodo delle variazioni delle costanti", "text": "In analisi matematica, il metodo di variazione delle costanti o metodo di Lagrange \u00e8 una procedura generale che consente di determinare l'integrale generale di un'equazione differenziale lineare di qualunque ordine e qualunque sia la funzione continua formula_1 che costituisce il termine noto. Questo metodo risulta applicabile laddove si riescano a determinare n soluzioni indipendenti dell'equazione omogenea associata e delle primitive di opportune funzioni che forniscono la soluzione di un sistema.\nIl metodo \u00e8 qui illustrato inizialmente per equazioni del primo e del secondo ordine, e quindi generalizzato a equazioni di ordine \"n\" arbitrario. La variabile da cui dipende la funzione incognita formula_2 \u00e8 chiamata in tutti gli esempi formula_3.\nEquazioni del primo ordine.\nUna equazione differenziale del primo ordine in forma normale \u00e8 del tipo:\nIl metodo di variazione delle costanti consiste nella ricerca di soluzioni del tipo:\nottenute a partire da una soluzione dell'equazione omogenea associata:\ndel tipo:\ndove formula_8 \u00e8 una primitiva di formula_9 e formula_10 \u00e8 una costante arbitraria. Il motivo per cui il metodo si chiama cos\u00ec \u00e8 dovuto al fatto che la costante formula_10 viene trasformata in una funzione formula_12 da determinare.\nIl metodo consiste essenzialmente nella sostituzione di formula_13 nell'equazione differenziale originaria. Per effettuare la sostituzione, \u00e8 necessario calcolare innanzitutto la derivata prima, usando la regola di Leibniz:\nSostituendo quanto appena ricavato nell'equazione di partenza si ottiene:\nda cui, sostituendo:\nSemplificando si ottiene:\nIsolando ci\u00f2 che ci interessa e integrando entrambi i membri:\nda cui l'integrale generale dell'equazione completa \u00e8:\nA questo punto l'unica difficolt\u00e0 \u00e8 il calcolo di un integrale che pu\u00f2 non essere immediato, o addirittura, non risolvibile con metodi analitici.\nEquazioni del secondo ordine.\nUna equazione differenziale del secondo ordine \u00e8 del tipo:\nIl metodo di variazione delle costanti in questo caso consiste nella ricerca di soluzioni del tipo:\ncostruite a partire da due soluzioni formula_22 e formula_23 dell'equazione omogenea associata:\nPoich\u00e9 spesso l'equazione omogenea associata \u00e8 di pi\u00f9 semplice risoluzione, questo metodo risulta essere utile in molti casi concreti.\nIl metodo consiste essenzialmente nella sostituzione di formula_13 nell'equazione differenziale originaria. Per effettuare la sostituzione, \u00e8 necessario calcolare innanzitutto la derivata prima, usando la regola di Leibniz:\nAl fine di semplificare i calcoli, si impone la condizione seguente:\nQuesto fa s\u00ec che risulti:\ne di conseguenza:\nSostituendo quanto appena ricavato nell'equazione di partenza si ottiene:\ne quindi:\nI primi due addendi sono identicamente nulli, poich\u00e9 formula_32 e formula_33 sono soluzioni dell'equazione omogenea, quindi il tutto si riduce a:\nTutto ci\u00f2 porta allo studio del sistema lineare di due equazioni nelle incognite formula_35 e formula_36:\nIl determinante della matrice:\n\u00e8 il wronskiano di formula_32 e formula_33: questo \u00e8 nullo se e solo se le due soluzioni sono dipendenti. Ne segue che in questo caso non \u00e8 mai nullo, ed il sistema ha sempre una soluzione, data da:\nIntegrando formula_42 e formula_43 si pu\u00f2 ottenere a scelta o una soluzione particolare dell'equazione di partenza (integrando definitamente) o l'integrale generale dell'equazione di partenza (integrando indefinitamente).\nEquazioni di ordine \"n\".\nNel caso di equazioni di ordine \"n\":\nsi considerano le n soluzioni indipendenti dell'equazione omogenea e si cerca una soluzione particolare dell'equazione nella forma:\nSi risolve quindi il sistema lineare nelle \"n\" incognite formula_46:\nIl determinante di questo sistema viene detto determinante wronskiano e, come sopra, si pu\u00f2 dimostrare che \u00e8 sempre non nullo a partire dall'indipendenza delle soluzioni dell'equazione omogenea. Si determinano le funzioni incognite integrando gli n termini soluzioni del sistema di cui sopra, per ricavare l'integrale generale dell'equazione.\nNello specifico, data un'equazione ordinaria lineare non omogenea:\nsia formula_49 un sistema fondamentale di soluzioni della corrispondente equazione omogenea:\nAllora una soluzione particolare dell'equazione non omogenea \u00e8 data da:\ndove formula_52 sono funzioni differenziabili che si assume soddisfino le condizioni:\nConsiderando la soluzione particolare dell'equazione omogenea, differenziando ripetutamente e utilizzando le condizioni precedenti:\nCon un'ultima differenziazione si ha:\nSostituendo quindi la soluzione particolare nell'equazione di partenza e applicando le ultime due relazioni si ottiene:\nQuesta equazione e la precedente sono sistemi lineari che possono essere risolti con la regola di Cramer:\ndove formula_58 \u00e8 il wronskiano del sistema fondamentale di soluzioni e formula_59 \u00e8 il wronskiano del sistema fondamentale con l'i-esima colonna rimpiazzata da formula_60.\nLa soluzione particolare dell'equazione non omogenea pu\u00f2 essere scritta come:"}
{"id": "1055875", "revid": "5901", "url": "https://it.wikipedia.org/wiki?curid=1055875", "title": "Cavaliere della Stella della Solidariet\u00e0", "text": ""}
{"id": "1055876", "revid": "1310927", "url": "https://it.wikipedia.org/wiki?curid=1055876", "title": "Futbol'nyj Klub Rostov", "text": "Il Futbol'nyj Klub \u00abRostov\u00bb Rostov-na-Donu () \u00e8 una societ\u00e0 calcistica russa con sede nella citt\u00e0 di Rostov sul Don. Milita attualmente nella Prem'er-Liga, la massima serie del campionato russo di calcio, e disputa le partite interne nello Stadio Olimp-2 di Rostov (17.026 posti).\nIl suo palmar\u00e8s annovera una Coppa di Russia (2013-2014) ed un secondo posto ottenuto al termine della Prem'er-Liga 2015-2016, piazzamento che ha permesso al club di prendere parte alla fase a gironi di Champions League (passando dai turni preliminari).\nStoria.\nPeriodo sovietico.\nFondata il 10 maggio del 1930, col nome di Sel'ma\u0161stroj; in seguito rinominata prima Sel'ma\u0161 e poi Traktor, fu dal 1953 che, col nome di Torpedo, partecip\u00f2 per la prima volta al campionato sovietico, partendo dalla Klass B, cio\u00e8 la seconda serie. Dal 1957 al 2003 prese il nome di Rostsel'ma\u0161. Rimase in seconda serie fino alla riforma dei campionati del 1962; la riconquist\u00f2 due anni dopo nel 1964, vincendo prima il proprio girone e poi la lunga serie di play-off russi.\nRimase in seconda serie fino al 1969 quando, in coincidenza con la nuova riforma dei campionati, scomparve dalla scena. Ripart\u00ec nel 1975 dalla Vtoraja Liga (la nuova terza serie). Tra il 1981 e il 1984 collezion\u00f2 quattro secondo posti consecutivi, non riuscendo ad accedere ai play-off promozione; nel 1985, infine, vinse il finalmente il proprio girone e, al primo tentativo, anche quello dei play-off, tornando dopo 17 anni in seconda serie, allora nota come Pervaja Liga. Vi rimase, senza ottenere risultati di rilievo, fino alla dissoluzione dell'Unione Sovietica.\nPeriodo russo.\nCon la nascita del campionato russo fu subito collocato in Vys\u0161aja Liga, la massima serie; nel 1993, alla seconda partecipazione, fu retrocesso in seconda serie. L'anno seguente, per\u00f2, fin\u00ec secondo, trovando l'immediato ritorno in Vys\u0161aja Liga. Disput\u00f2 sempre campionati di medio - bassa classifica, raggiungendo come massimo risultato il sesto posto del 1998, che gli consent\u00ec l'accesso alla Coppa Intertoto 1999; in quella competizione arriv\u00f2 fino in semifinale dove affront\u00f2 la Juventus, venendo sconfitta con un 9-1 complessivo (4-0 in casa e 5-1 in trasferta), e cos\u00ec eliminata.\nIl settimo posto del 1999, gli valse la seconda partecipazione consecutiva all'Intertoto: nell'edizione del 2000 vennero immediatamente eliminati dai francesi dell'Auxerre. Da segnalare la prestazione in Coppa di Russia 2002-2003 quando per la prima volta la squadra, che in quella stagione fu rinominata Rostov, raggiunse per la prima volta la finale, perdendo contro lo Spartak Mosca.\nScesa per la seconda volta in seconda serie nel 2007, ritrov\u00f2 immediatamente la promozione, vincendo la Pervyj divizion 2008, con nove punti di vantaggio sulla seconda classificata Kuban e diciassette sulla terza (prima delle non promosse).\nL'8 maggio 2014 vinse per la prima volta la Coppa di Russia, battendo in finale ai rigori il Krasnodar.\nNel 2014-2015 si classific\u00f2 14\u00aa in massima divisione e dovette spareggiare con il Tosno per mantenere il posto nel campionato. Con due vittorie (1-0 e 4-1) la squadra di Rostov guadagn\u00f2 la permanenza in prima serie.\nNella stagione 2015-2016 sovvertendo i pronostici si piazz\u00f2 stabilmente ai vertici del campionato e soprattutto al primo posto per molte giornate. Al termine del campionato si classific\u00f2 seconda, qualificandosi per i preliminari di Champions League, scavalcata solo nelle ultime giornate dal CSKA Mosca.\nSuperato nel terzo turno preliminare l' (2-2 in casa, 2-0 in Belgio), pareggi\u00f2 per 1-1 contro l' ad Amsterdam e il 25 agosto 2016 ottenne la prima storica qualificazione alla Champions League grazie alla vittoria per 4-1 sugli olandesi. Il 23 novembre sconfisse il per 3-2 in casa, ottenendo la prima vittoria nella fase a gironi della competizione. Terminato al terzo posto il girone con , Bayern e , fu ammesso ai sedicesimi di finale di Europa League, dove elimin\u00f2 lo prima di essere estromesso dal torneo dal agli ottavi di finale.\nIl 19 giugno 2020, in occasione della 23\u00aa giornata di Prem'er-Liga 2019-2020, diventa la prima squadra del massimo torneo russo a subire dieci gol nella stessa partita, precisamente nel 10-1 subito in casa del ; in campo era scesa la formazione giovanile in quanto la prima squadra era in quarantena forzata a causa della positivit\u00e0 al COVID-19 di sei suoi calciatori.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 20 agosto 2021.\""}
{"id": "1055885", "revid": "119637630", "url": "https://it.wikipedia.org/wiki?curid=1055885", "title": "Bronzina", "text": "La bronzina, anche detta cuscinetto a strisciamento o cuscinetto radente, \u00e8 uno strumento meccanico atto a ridurre l'attrito di rotazione.\nEssa \u00e8 costituita da due elementi cilindrici coassiali, uno dei quali solidale con il corpo del supporto e l'altro con l'asse del corpo in movimento.\nCaratteristiche.\nLo studio della tribologia applicata ai cuscinetti di questo tipo \u00e8 stata formalizzata da Arnold Sommerfeld.\nLa caratteristica importante \u00e8 che questi due componenti della bronzina siano in grado di resistere all'usura e che soprattutto permettano un ridotto attrito sulle superfici striscianti, in modo da potere avere una vita pi\u00f9 lunga possibile.\nIl nome deriva dal fatto che queste, soprattutto in passato, erano costruite prevalentemente con uno strato di bronzo che forniva un attrito radente minore rispetto ad altri materiali, risultando perfetto per tale scopo, mentre ora al loro interno hanno una sottile lamina di bronzo forellata, impregnata di teflon (\"boccola autolubrificante a secco\").\nAltri nomi.\nLe bronzine o cuscinetti a strisciamento, a seconda della loro forma, possono assumere altri nomi. Tali forme rientrano nella classificazione delle \"bronzine oscillanti\" o \"cuscinetti a strisciamento oscillanti\":\nMateriali.\nI materiali con cui vengono costruiti i cuscinetti di strisciamento appartengono alla categoria dei cosiddetti \"metalli bianchi\" (leghe a base di stagno, stagno e piombo, stagno e zinco).\nIn generale comunque i materiali con cui vengono costruiti i cuscinetti di strisciamento devono avere: \nI metalli bianchi possiedono tutte queste caratteristiche eccetto la resistenza meccanica, per questo il cuscinetto viene in genere realizzato in due parti: quella a contatto con l'albero sar\u00e0 realizzata in metallo bianco, l'altra verr\u00e0 costruita invece con un materiale dotato di elevata resistenza meccanica.\nMotivo del suo utilizzo.\nIl motivo per cui si utilizza la bronzina \u00e8 dato dal fatto che con la boccola (bussola) si aveva sempre, anche se in quantit\u00e0 minore, un'usura dell'organo supportato o della sede su cui poggia, invece utilizzando la bronzina, che \u00e8 costituita da due componenti, si evita che tale organo supportato sia soggetto a usura, soprattutto quando il materiale di tale organo non sia particolarmente resistente ad usura.\nAccorgimenti.\nPer evitare il rischio che i perni si dispongano con inclinazione eccessiva (coppie portanti) o anche solo per consentire l'adattamento automatico alla direzione del carico (coppie di spinta), si adottano cuscinetti (bronzine) detti \"oscillanti\" aventi la parte interna della bronzina (che ruota sull'altro componente della bronzina stessa) caratterizzata da una superficie sferica, i quali possono perci\u00f2 disporsi inclinati.\nUsi.\nLa bronzina, oltre a essere un supporto di vari componenti in rotazione sul proprio asse, come:\npu\u00f2 inoltre essere utilizzata anche in un tipo di forcella motociclistica detta \"forcellone\" o \"senza steli\", dove ha l'importante compito di garantire la rotazione della ruota a destra e sinistra."}
{"id": "1055886", "revid": "1048993", "url": "https://it.wikipedia.org/wiki?curid=1055886", "title": "Belozersk", "text": "Belozersk (russo: \u0411\u0435\u043b\u043e\u0437\u0435\u0301\u0440\u0441\u043a), conosciuta come Beloozero (\u0411\u0435\u043b\u043e\u043e\u0301\u0437\u0435\u0440\u043e, \"Paese del lago bianco\") fino al 1777, \u00e8 una cittadina russa dell'Oblast' di Vologda, situato sulla riva meridionale del Lago Bianco, da cui prende il nome e capoluogo del Belozerskij rajon.\nStoria.\nMenzionata per la prima volta nell'862, Belozersk fu una delle cinque citt\u00e0 russe pi\u00f9 antiche (le altre erano Staraja Ladoga, Velikij Novgorod, Polotsk e Rostov Velikij). Quando in quell'anno Rjurik uccise Vadim e riconquist\u00f2 Velikij Novgorod, diede il controllo di Belozersk a suo fratello Sineus, fino alla sua morte nel 864. In diverse occasioni l'insediamento fu trasferito da una parte del lago all'altra.\nNell'XI secolo la regione era abitata principalmente da trib\u00f9 finno-ugriche che resistevano strenuamente ai tentativi di cristianizzazione. Nel 1071 i sacerdoti pagani locali guidarono una ribellione che fu ferocemente repressa da Jan Vj\u0161ati\u010d, comandante della Rus' di Kiev. La Cronaca degli anni passati racconta che i corpi dei capi della rivolta rimasero sospesi a una quercia finch\u00e9 non furono fatti a pezzi da un orso, che era considerato dai pagani un animale sacro.\nBeloozero fu la capitale di un piccolo Principato tra il 1238 e il 1370, anno in cui fu annessa dal Granducato di Moscovia. Nel 1389 le fu comunque riconosciuta una sorta di semi-indipendenza all'interno della Moscovia. Nel 1352 la citt\u00e0 fu colpita da una violenta epidemia di peste che costrinse i suoi abitanti ad abbandonare l'insediamento in cui vivevano e a trasferirsi 17\u00a0km pi\u00f9 a ovest, dove ancor oggi si trova. Dal 1486, Beloozero divenne il centro amministrativo della provincia di Belo. Poich\u00e9 era situata in una posizione strategicamente importante ai confini settentrionali del Granducato, Ivan III di Russia vi costru\u00ec un sistema di fortificazioni comprendente delle palizzate in legno e otto torri da difesa. Il XV e il XVI secolo segnarono l'apogeo della citt\u00e0 che divent\u00f2 un punto di snodo commerciale tra il nord e il sud della Russia. All'inizio del XVII secolo la citt\u00e0 perse gradatamente la propria importanza e fu inoltre parzialmente distrutta dalle forze polacche.\nMonumenti.\nI suoi monumenti medievali pi\u00f9 noti sono:\nIl circondario \u00e8 inoltre ricco di antichi chiostri, come il monastero di Kirillo-Belozerskij e il Convento di Ferapontov.\nEconomia.\nLe attivit\u00e0 pi\u00f9 importanti nell'area sono quelle della lavorazione del legno e della produzione alimentare."}
{"id": "1055887", "revid": "30794", "url": "https://it.wikipedia.org/wiki?curid=1055887", "title": "Disueri", "text": "Il Disueri \u00e8 un fiume della Sicilia.\nPercorso.\nNasce dei pressi del comune di Piazza Armerina e all'altezza di 150 metri sul livello del mare il suo sbarramento d\u00e0 vita al lago Disueri, da cui esce con il nome di fiume Gela.\nIl suo corso \u00e8 di circa 27\u00a0km, tra i comuni di Piazza Armerina e Gela.\nNon riceve nessun affluente."}
{"id": "1055897", "revid": "767487", "url": "https://it.wikipedia.org/wiki?curid=1055897", "title": "Per pochi dollari ancora", "text": "Per pochi dollari ancora \u00e8 un film western del 1966 diretto da Giorgio Ferroni.\nTrama.\nDopo la fine della guerra di secessione americana, mentre i soldati confederati catturati durante la guerra sono ancora prigionieri degli unionisti, i sudisti irriducibili non hanno accettato la resa del generale Robert Edward Lee e si sono organizzati in bande di fuorilegge, pur di continuare la loro lotta. Uno di loro, catturato e condannato a morte, viene graziato perch\u00e9 si rivela essere a conoscenza di informazioni della massima segretezza: informazioni che solo alcuni alti ufficiali nordisti erano autorizzati a conoscere. L'uomo non sa in che modo il suo capo abbia avuto tali informazioni, ma dal suo racconto l'ufficiale responsabile del campo apprende che i circa 800 uomini della banda sono stati ingannati: Fort Yuma ed il suo tesoro sono prede tutt'altro che facili, ed un tentativo di assaltare quel forte significherebbe mandarli tutti al macello. Al fine di evitare un'inutile carneficina, l'ufficiale incarica due sottufficiali di consegnare al comandante di Fort Yuma un dispaccio per informarlo del caso, mentre un altro ex-sudista, lo scaltro Gary Hammond, viene liberato col compito di indagare e scoprire chi \u00e8 la talpa."}
{"id": "1055898", "revid": "125764038", "url": "https://it.wikipedia.org/wiki?curid=1055898", "title": "Kostajnica", "text": "Kostajnica (in cirillico serbo \"\u041a\u043e\u0441\u0442\u0430\u0458\u043d\u0438\u0446\u0430\" fino al 1992 \"Bosanska Kostajnica\", dal 1992 al 2004 \"Srpska Kostajnica\") \u00e8 una citt\u00e0 e municipalit\u00e0 nel nord-ovest della Repubblica Serba di Bosnia ed Erzegovina.\nSituata sulla sponda sinistra del fiume Una, un affluente della Sava, fa parte della Repubblica Serba di Bosnia ed Erzegovina. Il fiume delimita il confine con la Croazia, sull'altra sponda si trova il centro abitato di Hrvatska Kostajnica, chiamata spesso anch'essa Kostajnica. Ai tempi dell'Impero austro-ungarico i due centri abitati costituivano la citt\u00e0 di Kostajnica (\"Castanowitz\"). "}
{"id": "1055903", "revid": "1305772", "url": "https://it.wikipedia.org/wiki?curid=1055903", "title": "Donna con ventaglio (Picasso 1908)", "text": "Donna con ventaglio \u00e8 un olio su tela (152\u00d7101 cm) realizzato nel 1908 dal pittore spagnolo Pablo Picasso. \u00c8 conservato a San Pietroburgo al Museo dell'Ermitage.\nComposizione.\nCome suggerito dal titolo, l'opera raffigura una donna seduta mentre trattiene un ventaglio sul grembo. Basandosi sulla plasticit\u00e0 del soggetto, sulle sue forme geometriche e giocando su tonalit\u00e0 di ocra e rossobruno, la tela presenta la mescolanza di varie correnti e influenze che stavano influenzando l'opera di Picasso in questo periodo: Paul C\u00e9zanne, l'arte africana ."}
{"id": "1055905", "revid": "1371684", "url": "https://it.wikipedia.org/wiki?curid=1055905", "title": "La casetta in giardino", "text": "La casetta in giardino \u00e8 un'opera realizzata nel 1908 dal pittore spagnolo Pablo Picasso. \u00c8 realizzata con olio su tela e misura cm 92x73.\n\u00c8 conservata a Mosca nel Museo Pu\u0161kin.\nIl quadro \u00e8 ispirato al lavoro di Braque, amico di Picasso, col quale l'artista aveva stretto una stretta collaborazione, che si risolse qualche anno dopo con la nascita del Cubismo."}
{"id": "1055906", "revid": "1305772", "url": "https://it.wikipedia.org/wiki?curid=1055906", "title": "La contadina", "text": "La Contadina \u00e8 un'opera realizzata nel 1908 dal pittore spagnolo Pablo Picasso.\nLa tecnica utilizzata \u00e8 quella dell'olio su tela; la tela misura cm 81x56.\n\u00c8 conservata a San Pietroburgo al Museo dell'Ermitage."}
{"id": "1055907", "revid": "1305772", "url": "https://it.wikipedia.org/wiki?curid=1055907", "title": "La driade", "text": "La driade \u00e8 un'opera realizzata nel 1908 dal pittore spagnolo Pablo Picasso.\nQuesta tela \u00e8 realizzata con olio su tela, misura cm 185x108 ed \u00e8 conservata a San Pietroburgo nel Museo dell'Ermitage.\nIl soggetto del quadro \u00e8 una donna nuda, col corpo scomposto ma bilanciato."}
{"id": "1055908", "revid": "1305772", "url": "https://it.wikipedia.org/wiki?curid=1055908", "title": "Tre donne (Picasso)", "text": "Tre donne \u00e8 un olio su tela realizzato tra il 1908 ed il 1909 dal pittore spagnolo Pablo Picasso. Il dipinto misura 200 centimetri di altezza per 178 di larghezza ed \u00e8 conservato a San Pietroburgo nel Museo dell'Ermitage.\nLa tela mostra la pesante influenza che ebbero in questo periodo su Picasso l'arte africana e i lavori di Braque."}
{"id": "1055909", "revid": "391988", "url": "https://it.wikipedia.org/wiki?curid=1055909", "title": "Vincenzo Florio (traghetto)", "text": ""}
{"id": "1055917", "revid": "767487", "url": "https://it.wikipedia.org/wiki?curid=1055917", "title": "Riccia fluitans", "text": "La Riccia fluitans \u00e8 una pianta che vive nei laghi e nei fiumi, solitamente sul pelo dell'acqua formando folti cuscinetti che sono l'ideale rifugio per i piccoli pesci e per gli avannotti appena nati.\nTuttavia la si trova talvolta anche sommersa, in natura, dove attecchisce sul fango e prende una forma terrestre sviluppando dei corti rizoma che le permettono di ancorarsi da sola sul fondo.\nIl suo ambiente ideale ha le seguenti caratteristiche:\nIn acquario.\nDa questi dati si evince che la pianta si adatta facilmente al nostro acquario d'acqua dolce e non ha moltissime pretese in tema di valori dell'acqua.\nIn natura ne esistono di due tipi distinguibili dai colori che vanno dal verde chiaro al verde smeraldo.\nLa specie pi\u00f9 chiara cresce meglio con una bassa illuminazione.\nNella crescita galleggiante \u00e8 una pianta parca che non ha grosse esigenze di nutrienti, CO2 e luce visto che \u00e8 a contatto con i neon e ha libero accesso al pi\u00f9 grande serbatoio naturale di CO2 presentato dall'aria stessa.\nIl giapponese Takashi Amano ha dato l'ispirazione a molti acquariofili sulla coltivazione sommersa di questa pianta che, in queste condizioni, richiede una forte illuminazione, una buona fertilizzazione, aggiunta di CO2 in vasca e tanta tanta cura e pazienza.\nPu\u00f2 essere ancorata con del filo finissimo da pesca o una retina per capelli a tronchi e pietre.\nIn queste condizioni la coreografia offerta da questa pianta \u00e8 davvero spettacolare e una vera chicca sono le bolle di ossigeno, che si vengono a formare punta delle sue foglioline, fenomeno chiamato \"Pearling\".\nRichiede comunque moltissima cura e costanza in queste condizioni in quanto, non avendo radici, tende innanzitutto a staccarsi dal supporto su cui \u00e8 stato ancorato e poi a marcire nella parte sottostante a contatto con il supporto.\nRichiede quindi frequenti potature e rilegature.\nIn conclusione \u00e8 un'ottima ossigenatrice ed utilissima come nascondiglio per i pesci appena nati, che altrimenti verrebbero mangiati."}
{"id": "1055922", "revid": "599013", "url": "https://it.wikipedia.org/wiki?curid=1055922", "title": "Gavin Rae", "text": "Carriera.\nClub.\nInizi\u00f2 la sua carriera nel Dundee, dove si afferm\u00f2 come uno dei migliori centrocampisti scozzesi meritandosi anche la chiamata in nazionale. Dopo 8 anni e pi\u00f9 di 200 presenze in campionato, nel gennaio 2004 si trasfer\u00ec a giocare nei Rangers.\nDebutt\u00f2 con la squadra di Glasgow il 3 gennaio 2004 nel derby contro il , ma fu costretto a uscire dopo soli 30 minuti per un infortunio muscolare. Al suo rientro dall'infortunio riusc\u00ec a segnare il primo gol con la nuova maglia contro la sua vecchia squadra, il Dundee. La sua brillante carriera sub\u00ec per\u00f2 una seria interruzione il 24 aprile 2004 quando, nella partita di campionato contro il Dundee United, si infortun\u00f2 gravemente al ginocchio, rimanendo lontano dai campi di gioco per quasi due anni.\nIl suo ritorno fu il 18 febbraio 2006 contro l' e nel finale di quella stagione riusc\u00ec a riguadagnarsi la maglia da titolare anche grazie all'infortunio di Barry Ferguson.\nNella stagione 2006/2007 ha mantenuto il posto da titolare, ricevendo anche la fascia da capitano nelle partite in cui Barry Ferguson non era in campo.\nA fine stagione ha per\u00f2 lasciato la squadra scozzese a parametro zero, passando al Cardiff City.\nNazionale.\nHa debuttato con la maglia della Nazionale scozzese nel 2001 contro la Polonia."}
{"id": "1055925", "revid": "767487", "url": "https://it.wikipedia.org/wiki?curid=1055925", "title": "Kuniva", "text": "Fa parte del gruppo hip hop D12, con cui ha lavorato negli album \"Devil's Night\" e \"D12 World\".\nCon il pi\u00f9 celebre membro dei D12, Eminem, ha collaborato al suo primo lavoro underground \"Infinite\". Con Kon Artis fa anche parte della crew Da Brigade, ed \u00e8 il cofondatore dell'etichetta discografica Runyon Ave. Records, che prende il nome da Runyon Avenue a Detroit.\nNel 2005 \u00e8 apparso con molti altri D12 nel film \"The Longest Yard\", nel ruolo di un carcerato.\nNei lavori del suo gruppo, Kuniva si nasconde occasionalmente dietro l'alter ego Rondell Beene, rumoroso magnaccia di Chicago con denti finti e una voce grave. Inoltre \u00e8 ritenuto il pi\u00f9 aggressivo membro dei D12, con testi come:\n\"We as deep as a motherfucker, we bout to get it crunk\"\n\"You just another punk in the club about to get jumped\"\n\"I settle my vendettas wit AKs, barettas\"\n\"We ain't 'posed to be in here wit' our weapons but still they let us\"\n\"Switch blade, brass knuckles, nickel plated belt buckles\"\n\"Broken beer bottles, when we walk in you can smell trouble\"\n\"Elbows flyin', bitches cryin', niggaz bleedin\"'\n\"You retreatin, running to your car and skatin off, we G'ing\"\n\"We make examples outta you haters running yo' mouth,\"\n\"We the reason why your peoples are pourin they forties out.\" - D12, \u201c40oz\u201d"}
{"id": "1055933", "revid": "110157", "url": "https://it.wikipedia.org/wiki?curid=1055933", "title": "Slavonice", "text": "Slavonice \u00e8 una citt\u00e0 della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1055934", "revid": "287204", "url": "https://it.wikipedia.org/wiki?curid=1055934", "title": "Zohar", "text": "Il Sefer ha-Zohar (in ebraico \"\u05e1\u05e4\u05e8 \u05d4\u05d6\u05d5\u05d4\u05e8\", Libro dello Splendore) o semplicemente Zohar (in ebraico \"\u05d6\u05d5\u05d4\u05e8\" \"Zohar\" \"splendore\"), anche testo profetico ebraico, \u00e8 il libro pi\u00f9 importante della tradizione cabalistica.\nIl termine Zohar \u00e8 un termine generico che serve da titolo a un \"corpus\" letterario composito la cui redazione comprende pi\u00f9 decenni. In realt\u00e0, questo titolo non indica altro che la parte principale del testo.\nSecondo l'ipotesi accademica moderna, non accettata dal mondo ortodosso, esso fu redatto in Castiglia verso il 1275, in un artificioso aramaico letterario, sotto forma di un commentario al Pentateuco e con alcune appendici (commento al Libro di Rut e al Cantico dei Cantici), e rappresenta il compendio, la \u00absumma\u00bb delle dottrine cabalistiche medievali, annoverando una ventina di testi diversi. In esso si ritrova la teoria delle dieci \u00abSefirot\u00bb, quella dei quattro mondi, e l'altra della funzione preponderante che l'animo umano pu\u00f2 esercitare nell'economia generale dell'universo. \u00c8 un linguaggio antropomorfico, regolarmente adoperato nell'esposizione delle dottrine: l'elemento creatore \u00e8 il maschio, il Padre che nel mondo delle Sefirot corrisponde alla grazia e alla bont\u00e0; esso genera l'elemento recettivo, che \u00e8 la femmina, la Madre, e corrisponde alla giustizia e alla collera; dalla loro unione nasce il Figlio o Mediatore che produce la piet\u00e0 e la salvezza. Lo Zohar spesso detto \u00absanto\u00bb, ebbe nel mondo ebraico una diffusione straordinaria, quasi pari a quella della Bibbia; soltanto nel secolo XVII si deline\u00f2 contro di esso una reazione parte di alcuni rabbini, che temevano la sua strumentalizzazione da parte di sette eretiche. Lo scopo al quale mira lo Zohar \u00e8 puramente spirituale:\nLo Zohar contiene anche alcuni inni religiosi:\nAmbientazione storica.\nLa \"Guida dei perplessi\" di Maimonide, per la struttura dei concetti simile allo Zohar, influenz\u00f2 i suoi tempi direttamente ed apertamente; dal momento della sua comparsa suggestion\u00f2 le menti dei suoi contemporanei, facendoli entusiasmare o costernare. Eppure, dopo due secoli dalla sua pubblicazione, due secoli di profonda influenza, cominci\u00f2 man mano a perdere vigore, finch\u00e9, per parecchi secoli, scomparve quasi totalmente dalla consapevolezza delle masse ebraiche. Fu solo alla fine del XVIII secolo che l'Illuminismo Ebraico (\"Haskalah\") la port\u00f2 nuovamente in evidenza, cercando di renderla una forza dinamica e attiva per il proprio movimento innovatore.\nBen differente fu il destino dello Zohar, che dovette venire alla luce dalla pi\u00f9 completa e impenetrabile anonimia nonch\u00e9 occultamento. Per oltre cento anni non suscit\u00f2 quasi nessun interesse. Quando poi entr\u00f2 in scena espresse (e quindi attrasse) i sentimenti di una ristretta cerchia di persone che, riunitesi in conventicole sciolte e frammentarie, cercavano nuove esperienze mistiche e una nuova comprensione del mondo ebraico, ma che non possedevano alcuna minima nozione del libro che stavano aprendo, un libro che avrebbe avuto, tra i tanti che tentavano di esprimere nuove prospettive esistenziali in allegorie e simboli, una grande diffusione. Quando quei gruppi, tra i quali aveva acquisito dominanza, si provarono capaci, nelle tempeste della storia ebraica, di esser portatori di nuove attitudini religiose che acquisirono sempre pi\u00f9 autorevolezza, allora lo Zohar, in un bagliore differito ma estremamente intenso della vita nazionale ebraica, venne ad assolvere il grande compito storico di testo sacro a completamento della Bibbia e del Talmud su un nuovo livello di coscienza religiosa. Questo carattere ispiratore gli \u00e8 stato affisso da numerosi gruppi ebraici in Europa orientale e in Oriente fino ai nostri giorni, n\u00e9 hanno loro esitato ad affermare quella conclusione finale che \u00e8 stata affermata dai tempi pi\u00f9 antichi nel riconoscimento di un testo sacro, vale a dire, che l'effetto sull'anima di una tale opera non dipende affatto dal suo essere compresa.\nAttribuzioni.\nPrime considerazioni.\nSospetti sollevati dal fatto che lo Zohar fosse stato scoperto da una singola persona e che si riferisse agli eventi storici del periodo post-talmudico, mentre pretendeva provenienza da un tempo precedente, caus\u00f2 dubbi sulla paternit\u00e0 dell'opera fin dall'inizio. Joseph Jacobs e Isaac Broyde, nel loro articolo sulla Zohar per la \"Jewish Encyclopedia\" del 1906, citano una storia che narra del noto cabbalista Isaac ben Samuel di Acco, che pare avesse sentito direttamente dalla vedova di de Leon che il marito avesse scritto lo Zohar a scopo di lucro:\nTuttavia, Isaac evidentemente aveva ignorato la presunta confessione della donna a favore della testimonianza di Joseph ben Todros e di Jacob, un allievo di Moses de Le\u00f3n, entrambi i quali gli assicurarono sotto giuramento che il lavoro non era stato scritto da de Leon. Nel corso del tempo, l'opinione generale della comunit\u00e0 ebraica venne ad essere una di accettazione delle affermazioni di Moses de Leon, considerando lo Zohar come un vero e proprio libro di misticismo tramandato dal II secolo. Lo Zohar si diffuse tra gli ebrei con notevole rapidit\u00e0. A malapena 50 anni erano passati dalla sua comparsa in Spagna, che gi\u00e0 veniva citato da molti cabalisti, compresi lo scrittore mistico italiano Menahem Recanati e il castigliano Todros Abulafia. Tuttavia, alcune comunit\u00e0 ebraiche, come quella yemenita \"Baladi\", andalusa sefardita e certe comunit\u00e0 italiane, non l'accettarono mai come autentico.\nTardo Medioevo.\nCon il XV secolo, la sua autorit\u00e0 nella comunit\u00e0 ebraica spagnola era tale che Joseph ibn Shem-Tov ne trasse degli argomenti per i suoi attacchi contro Maimonide; anche i rappresentanti della filosofia ebraica non mistica cominciarono ad affermare la sua sacralit\u00e0 e ad invocare la sua autorit\u00e0 nelle decisioni di alcune questioni rituali. Secondo l'opinione di Jacobs e Broyde costoro furono attratti dalla sua glorificazione dell'uomo, dalla sua dottrina dell'immortalit\u00e0 e dai suoi principi etici che sono pi\u00f9 in linea con lo spirito dell'ebraismo talmudico di quanto non fosse insegnato dai filosofi, in contrasto con la visione di Maimonide e dei suoi seguaci, i quali consideravano l'uomo come frammento dell'universo, la cui immortalit\u00e0 dipende dal grado di sviluppo del suo intelletto attivo. Lo Zohar invece dichiarava che l'Uomo era il signore della creazione, la cui immortalit\u00e0 dipende unicamente dalla sua moralit\u00e0.\nAl contrario, Elijah del Medigo (c.1458 - c.1493), nel suo\" Bechinat ha-Dat\", cerc\u00f2 di dimostrare che lo Zohar non poteva essere attribuito a Shimon bar Yohai sostenendo che, se fosse stato un suo lavoro, lo Zohar sarebbe stato menzionato dal Talmud, come era avvenuto per altre opere del periodo talmudico; che se bar Yohai avesse conosciuto per rivelazione divina il significato nascosto dei precetti, le sue decisioni sulla legge ebraica del periodo talmudico sarebbero state adottate dal Talmud; che non avrebbe contenuto i nomi di rabbini che erano vissuti in un periodo successivo a quello di Shimon e che, se la Cabala era una dottrina rivelata, non ci sarebbe stata alcuna divergenza di opinione tra i cabalisti in merito all'interpretazione mistica dei precetti.\nColoro che credevano nella autenticit\u00e0 dello Zohar replicarono che la mancanza di riferimenti all'opera nella letteratura ebraica era dovuta al fatto che bar Yohai non aveva messo per iscritto i suoi insegnamenti ma li aveva trasmessi oralmente ai suoi discepoli, di generazione in generazione, fino a quando finalmente le dottrine furono incorporate nello Zohar. Non trovavano strano che bar Yochai non avesse predetto avvenimenti futuri o fatto riferimenti ad eventi storici del periodo post-talmudico..\nL'autenticit\u00e0 dello Zohar fu accettata da luminari ebrei del XVI secolo come Rabbi Yosef Karo (m.1575), Rabbi Moses Isserles (m. 1572) e Rabbi Solomon Luria (m.1574), che scrisse che la Legge ebraica (Halakhah) segue lo Zohar, eccetto quando lo Zohar viene contraddetto dal Talmud babilonese.\nPeriodo illuministico.\nIl dibattito \u00e8 proseguito incessantemente nel corso delle generazioni; le argomentazioni di del Medigo venivano riprese da Leone Modena (m.1648) nel suo \"Ari Nohem\" e un'opera dedicata alla critica dello Zohar, \"Mi\u1e6dpa\u1e25at Sefarim\", fu scritta da Jacob Emden che, battagliando contro i rimanenti seguaci del movimento di Sabbatai Zevi (dove Zevi, falso messia ed apostata ebraico, citava profezie messianiche dallo Zohar come prova della sua legittimit\u00e0), cercava di dimostrare che il libro su cui Zevi basava le sue dottrine era un falso. Emden sosteneva che lo Zohar cita erroneamente certi passaggi della Scrittura; fraintende il Talmud; contiene alcune osservanze rituali che furono ordinate da successive autorit\u00e0 rabbiniche; menziona le crociate contro i musulmani (che non esistevano nel II secolo); usa l'espressione \"esnoga\" - termine portoghese per \"sinagoga\" - e d\u00e0 una spiegazione mistica della punti vocalici ebraicipunti, che furono introdotti solo molto tempo dopo il periodo talmudico.\nL'influenza dello Zohar e della Cabala in Yemen, dove erano stati introdotti nel XVII secolo, diede luogo al movimento \"Dor Daim\", i cui seguaci affermavano che le credenze fondamentali dell'ebraismo stessero rapidamente diminuendo a favore del misticismo della Cabala. Il movimento \"Dor Daim\", guidato dal rabbino Yi\u1e25yah Qafi\u1e25, emerse come una forza riconoscibile nella parte finale del XIX secolo e consider\u00f2 i cabalisti come irrazionali, anti-scientifici e di atteggiamento anti-progressivo. Il suo scopo era di combattere l'influenza dello Zohar e relativi sviluppi nella Cabala moderna, che era allora molto diffusa nella vita ebraica yemenita, ripristinando ci\u00f2 che il movimento credeva essere un approccio razionalista all'ebraismo radicato in fonti autentiche e salvaguardando l'antica (\"Baladi\") tradizione di osservanza ebraica yemenita che si credeva fosse basata su questo approccio. Particolarmente controverse erano le opinioni del Dor Daim sullo Zohar, presentate nell'opera \"Milhamoth Hashem\" (\"Guerre del Signore\"), scritta da Rabbi Qafi\u1e25. Un gruppo di rabbini di Gerusalemme pubblic\u00f2 poi un attacco a Rabbi Qafi\u1e25 col titolo \"Emunat Hashem\" (\"Fede del Signore\") e furono adottate misure per ostracizzare i membri del movimento.\nNelle comunit\u00e0 ashkenazite dell'Europa orientale, successive autorit\u00e0 religiose, incluso il Gaon di Vilna (m.1797) e Rabbi Shneur Zalman di Liadi (m.1812) (il Baal HaTanya) credevano nell'autenticit\u00e0 dello Zohar.\nOpinioni religiose contemporanee.\nLa maggior parte dell'Ebraismo ortodosso sostiene che gli insegnamenti della Cabala sono stati trasmessi da maestro a maestro, in una catena lunga e continua, dall'epoca biblica fino alla sua redazione da parte di Shimon bar Yohai. Molti accettano integralmente le affermazioni che gli insegnamenti della Cabala sono in sostanza una rivelazione fatta da Dio al patriarca biblico Abramo, a Mos\u00e8 e ad altre figure antiche ma che non venne mai stampata e resa disponibile al pubblico fino al momento della pubblicazione medievale dello Zohar. La maggior accettazione di questa sequenza di eventi si trova tra l'ebraismo Haredi. Alcuni rivendicano la tradizione che Rabbi Shimon abbia scritto che l'occultamento dello Zohar sarebbe durato esattamente 1200 anni dal momento della distruzione del Santo Tempio di Gerusalemme. Il Tempio di Gerusalemme fu distrutto nel 70 e.v. e cos\u00ec, prima di rivelare lo Zohar nel 1270, Moses De Leon scopr\u00ec i manoscritti in una grotta in Israele. Rabbi Yechiel Michel Epstein (m.1908) e Rabbi Yisrael Meir Kagan (m.1933) credevano entrambi nell'autenticit\u00e0 dello Zohar.\nFiducia nella autenticit\u00e0 dello Zohar tra i movimenti ebraici ortodossi pu\u00f2 essere attualmente constatata in varie forme su internet. In un articolo in pi\u00f9 parti, Chabad.org presenta \"\"The Zohar's Mysterious Origins\" (\"Le origini misteriose dello Zohar\") di Moshe Miller, che reputa lo Zohar come il prodotto di pi\u00f9 generazioni di studiosi, ma ne difende l'autenticit\u00e0 complessiva del testo e confuta molte delle critiche testuali di Scholem e Tishby.Vedi bibliografia Lo Zohar figura con prominenza nella mistica di Chabad. Anche un altro importante sito ebraico ortodosso, \"Aish.com\", dimostra un'ampia accettazione dello Zohar facendovi riferimento in molti dei propri articoli.\nAlcuni ebrei ortodossi moderni rifiutano la succitata opinione, reputandola ingenua e superficiale. Altri accettano la precedente posizione rabbinica che lo Zohar sia un'opera scritta nel periodo medievale intermedio da Moses de Leon ma sostengono che, poich\u00e9 \u00e8 ovviamente basato su materiale antecedente, possa ancora essere ritenuto autentico ma non come autorevole o senza errore, come altri all'interno dell'Ortodossia potrebbero ritenere.\nGli ebrei di denominazioni ebraiche non ortodosse accettano le conclusioni di studi storici accademici sullo Zohar e su altri testi cabalistici. La maggior parte dei non-ortodossi quindi ha sempre considerato lo Zohar come pseudepigrafo e apocrifo. Tuttavia molti ammettono che alcuni dei suoi contenuti possano avere un significato per l'ebraismo moderno. Siddur a cura di ebrei non ortodossi hanno spesso brani tratti dalle opere Zohar e altri cabalistici, ad esempio Siddur Sim Shalom a cura di Jules Harlow, anche se gli editori non sono cabalisti.\nSiddurim redatti da ebrei non ortodossi spesso presentano brani dello Zohar e di altre opere cabalistiche.\nNegli ultimi anni c'\u00e8 stata una crescente volont\u00e0 da parte di ebrei non ortodossi di studiare lo Zohar, una minoranza tiene una posizione simile a quella ortodossa moderna descritta sopra, specialmente quegli ebrei che appartengono al Rinnovamento giudaico.\nLo Zohar \u00e8 respinto da quasi tutte le correnti ebraiche spagnole e portoghesi. Alcuni fra loro credono che lo Zohar sia una raccolta di idee basate su errate interpretazioni di concetti midrashici.\nGiudizi critici.\nNel secolo scorso, lo storico ebreo Gershom Scholem asser\u00ec che lo stesso Moses de Le\u00f3n quasi sicuramente era stato l'autore dello Zohar. Tra gli altri fattori, Scholem not\u00f2 i frequenti errori di grammatica aramaica, tracce sospette di parole e fraseologie spagnole e la scarsa conoscenza della terra di Israele. Yeshayahu Leibowitz, rinomato professore di filosofia dell'Universit\u00e0 Ebraica di Gerusalemme, dichiar\u00f2 che \"\u00c8 chiaro che la Zohar fu scritta da de Leon, tanto chiaro quanto \u00e8 chiaro che Theodor Herzl ha scritto \"Medinat HaYehudim\" (Der Judenstaat).\"\nAltri studiosi ebrei hanno anche proposto la possibilit\u00e0 che lo Zohar sia stato scritto da un gruppo di persone, incluso de Leon. Questa teoria generalmente presenta de Leon quale capo di una scuola mistica, le elaborazioni della quale produssero lo Zohar.\nUn'altra teoria sulla paternit\u00e0 dello Zohar \u00e8 quella che afferma che fu trasmesso come il Talmud, prima di esser messo per iscritto: come tradizione orale, poi riapplicata alle mutevoli condizionias ed infine registrata. Tale opinione afferma che lo Zohar non fu scritto da Shimon bar Yo\u1e25ai, ma fu nondimeno un'opera santa poich\u00e9 conteneva i suoi principi.\nAnche se de Leon avesse scritto il testo, l'intero contenuto del libro non deve considerarsi fraudolento. Parti di esso potrebbero essere basate su opere pi\u00f9 antiche, siccome era una pratica comune attribuire la paternit\u00e0 di un documento a un rabbino antico per dare pi\u00f9 peso al documento . \u00c8 inoltre possibile che Moses de Leon si considerasse ispirato a scrivere questo testo.\nNell'ambito dell'Ebraismo ortodosso, si mantiene l'opinione tradizionale che Shimon bar Yohai sia stato l'autore. Rabbi Menachem Mendel Kasher, in un articolo sul periodico \"Sinai\", ricusa molti dei punti di Scholem e scrive:\nPer quanto riguarda la mancanza di conoscenza della terra di Israele da parte dello Zohar, Scholem si basa sui numerosi riferimenti alla citt\u00e0 Kaputkia (Cappadocia), che afferma si trovi in Turchia e non in Israele. Tuttavia, una citt\u00e0 con questo nome si trova proprio in Israele, ed appare sul Targum Onkelos, Targum Jonathan, Mishnah, Talmud babilonese e svariati midrashim.\nOpinioni storiografiche.\nNell'importante articolo scritto sulla \"Encyclopaedia Judaica\" da Gershom Scholem dell'Universit\u00e0 Ebraica di Gerusalemme vi \u00e8 una discussione approfondita delle fonti citate dallo Zohar. Scholem reputa l'autore dello Zohar come se avesse basato l'opera su una grande variet\u00e0 di fonti ebraiche preesistenti, mentre allo stesso tempo si inventa una serie di opere fittizie che lo Zohar sembra citare, ad esempio, il \"Sifra de-Adam\", il \"Sifra de-Hanokh\", il \"Sifra di-Shelomo Malka\", il \"Sifra de-Rav Hamnuna Sava\", il \"Sifra de-Rav Yeiva Sava\", il \"Sifra de-Aggadeta\", la \"Raza de-Razin\" e molti altri.\nLe opinioni di Scholem sono ritenute accurate dalla maggioranza degli storici della Cabala ebraica ma, come tutte le indagini storiche testuali, non sono accettate acriticamente; la maggior parte delle seguenti conclusioni sono tuttora considerate valide, anche se l'analisi accademica dei testi originali \u00e8 progredita notevolmente da quando Scholem present\u00f2 la sua ricerca innovativa. Tra gli studiosi che continuano a ricercare le fondamenta dello Zohar, si annoverano Yehudah Liebes (che ha scritto nel 1976 la sua dissertazione dottorale per Scholem sul tema di un \"dizionario del vocabolario della Zohar\"), e Daniel Matt, anche lui uno studente di Scholem, che sta ricostruendo l'edizione critica dello Zohar sulla base di manoscritti originali inediti.\nMentre molte idee originali nello Zohar sono presentate come opere (fittizie?) di mistica ebraica, molti insegnamenti mistici antichi - chiaramente rabbinici - sono presentati senza nominare le loro reali fonti identificabili. Studi accademici dello Zohar dimostrano che molte delle sue idee si basano sul Talmud, su diverse opere di midrash e su precedenti scritti di mistica ebraica. Scholem scrive:\nL'autore dello Zohar ha tratto brani dai commentari della Bibbia scritti da rabbini medievali, tra cui Rashi, Abraham ibn \u201bEzra, David \u1e32im\u1e25i e anche da autorit\u00e0 successive come Nahmanide e Maimonide. Scholem offre una variet\u00e0 di esempi di tali \"assorbimenti\".\nLo Zohar attinge anche da antecedenti testi mistici, come lo Sefer Yetzirah e Bahir, ed dai primi scritti medievali dei \"Chasidei Ashkenaz\".\nScholem identific\u00f2 un'altra influenza sullo Zohar, che proveniva da un circolo di cabalisti del Castiglia che si occupavano della comparsa di un influsso maligno proveniente dall'interno del mondo delle Sephirot. Scholem vedeva questo dualismo tra bene e male all'interno della Divinit\u00e0 come una sorta di inclinazione \"gnostica\" all'interno della Cabala, e come un predecessore del \"Sitra Ahra\" (l'Altro, la parte del male), nello Zohar. Il testo principale del Circolo castigliano era il \"Trattato dell'Emanazione Sinistra\", scritto da Rabbi Isaac ha-Kohen intorno al 1265.\nContenuti.\nLo Zohar e il Tikunei haZohar furono stampati separatamente nell'anno ebraico 5318 (1558 e.v. circa), a Mantova. Quando furono stampati erano in circolazione molti manoscritti parziali che non erano disponibili ai primi tipografi. Questi furono stampati successivamente col titolo \"Zohar Chadash\" ma lo \"Zohar Chadash\" in realt\u00e0 contiene sia parti che riguardano lo Zohar, sia altre che, chiamate \"Tikunim\" (plurale di \"Tikun\", \"Riparazione\"), sono simili al \"Tikunei haZohar\", come descritto qui appresso. \"Zohar\" pu\u00f2 riferirsi alla sola prima raccolta Zohar, con o senza le relative sezioni di Zohar Chadash o all'intero complesso di Zohar e Tikunim.\nQuando ci si riferisce a pagine o numeri di volume dello Zohar questi convenzionalmente seguono l'ordine di impaginazione o la suddivisione in tre volumi dell'edizione mantovana. Citazioni vengono fatte con \"parashah\" e numeri di pagina o secondo il volume e la pagina.\n\"Zohar\".\nLa prima parte dello Zohar, nota anche come \"Zohar `Al haTorah\" (Zohar della Torah, \u05d6\u05d5\u05d4\u05e8 \u05e2\u05dc \u05d4\u05ea\u05d5\u05e8\u05d4) o \"Midrash Rashbi\", contiene diversi \"libri\" pi\u00f9 piccoli come descritti pi\u00f9 sotto.\nQuesto libro fu pubblicato in tre volumi: Volume 1 su \"Bereishit\" (Genesi), Volume 2 sullo \"Shemot\" (Esodo) e Volume 3 suin \"Viyikra, Bamidbar e Devarim\" (Levitico, Numeri e Deuteronomio). All'inizio del primo volume viene messa una \"Prefazione al Libro dello Zohar\" (pagine 1a - 14b). Dopo questa introduzione viene il commentario dello Zohar alla maggior parte delle \"parashiyot\" (porzioni) della Torah. C'\u00e8 dello Zohar per tutte le porzioni di \"Bereishit\" fino al libro di \"Vayikra\"; su \"Bamidbar\" non c'\u00e8 Zohar per le ultime due porzioni: \"Matot\" (sebbene per questa \"parashah\" ci sia un breve paragrafo a pagina 259b) e \"Mas`ei\". Sul \"Devarim\" non c'\u00e8 Zohar per \"Devarim, Re'eh, Ki-Tavo, Nitzavim,\" e \"veZot haBerakhah\". Stampati con questi tre volumi ci sono questi tre libri pi\u00f9 piccoli:\nSifra diTzni`uta / Libro dell'Occultamento (\u05e1\u05e4\u05e8\u05d0 \u05d3\u05e6\u05e0\u05d9\u05e2\u05d5\u05ea\u05d0)\nQuesto piccolo \"libro\", di tre pagine, (Volume 2, pp.\u00a0176b-179a) \u2014 il cui titolo, \"Libro dell'Occultamento\" testimonia della sua importanza e unicit\u00e0 \u2014 \u00e8 considerato una delle parti pi\u00f9 importanti e concentrate dello Zohar. Ci si trovano i fondamenti della Torah ed i segreti in sottili e profonde allusioni/\"remazim\".\nEsternamente si tratta di un commentario di versi seminali di \"Bereishit\" (che formano un'unica sezione della parashah di Genesi). Si compone di cinque capitoli. Intrinsecamente comprende, secondo Rashbi, il fondamento della Cabala che viene spiegata a lungo nello Zohar e nei successivi libri cabalistici. Rabbi Shalom Buzaglo disse: \"Rashbi - che i suoi meriti ci proteggano - ha detto (Zohar Vol. 2, p. 176a), \u00ab\"Sifra diTzni `uta\" \u00e8 di cinque capitoli che sono inclusi in un Grande Palazzo e riempiono tutta la terra\u00bb intendendo questi cinque paragrafi comprendono tutta la saggezza della Cabala... poich\u00e9 la \"Sifra diTzni`uta\" il poco che contiene il tanto; brevit\u00e0 con saggezza meravigliosa e gloriosa.\" Lo stile di questo scritto \u00e8 alquanto oracolare e oscuro, nessun nome viene menzionato, solo brevissime allusioni vengono fatte a varie dottrine, senza nessuna spiegazione.\nCi sono coloro che attribuiscono la \"Sifra diTzni`uta\" al patriarca Giacobbe; tuttavia, Rabbi Eliezer Tzvi di Kamarno nel suo libro \"Zohar Chai\" scrisse, \"\"Sifra diTzni`uta\" fu composta da Rashbi... e la deriv\u00f2 dalle \"baraita\" che erano state trasmesse ai Tannaim dal Monte Sinai all'epoca di Mos\u00e8, in modo simile a come Rabeinu HaKadosh organizz\u00f2 i sei ordini della Mishnah da ci\u00f2 che veniva tramandato da prima.\"\nIdra Rabba / La Grande Assemblea (\u05d0\u05d3\u05e8\u05d0 \u05e8\u05d1\u05d0)\nL'Idra Rabba si trova nello Zohar Vol. 3, \"parashat Nasso\" (pp.\u00a0127b-145a), ed il titolo ebraico significa \"La Grande Assemblea\". \"\"Idra\" \u00e8 il posto a sedere dei saggi, sedile di solito circolare, e la parola \"Rabba\"/Grande\" differenzia questa sezione dalla sezione \"Idra Zuta\", che era un'assemblea di minor numero di saggi, che si form\u00f2 in seguito, come indicato pi\u00f9 sotto.\n\"Idra Rabba\" contiene la discussione di nove amici di Rashbi, che si riuniscono insieme per dissertare dei grandi e profondi segreti della Cabala ebraica. I nove sono: Rabbi Eliezer suo figlio, Rabbi Abba, Rabbi Yehuda, Rabbi Yossi bar Yaakov, Rabbi Yitzchak, Rabbi Chezkiyah bar Rav, Rabbi Chiyya, Rabbi Yossi e Rabbi Yisa. Dopo l'inizio del dibattito fatto da Rashbi i saggi si alzano e, uno dopo l'altro, argomentano sul segreto della Divinit\u00e0, mentre Rashbi aggiunge i suoi pensieri e risponde alle loro parole. Le lezioni in questa sezione spiegano principalmente le parole della \"Sifra diTzni`uta\", in un modo simile a come la Gemara spiega la Mishnah.\nNell\"'Idra Rabba\", prima che l'assemblea si sciolga, viene narrato che tre degli studenti morirono: Rabbi Yossi bar Yaakov, Rabbi Chezkiyah bar Rav e Rabbi Yisa. La composizione di questa sezione \u00e8 strutturalmente perfetta; la totalit\u00e0 dei discorsi costituisce un insieme sistematico e si sviluppa gradualmente nel corso della rivelazione dei misteri da parte di Shimon: i suoi discepoli vengono sempre pi\u00f9 pervasi dall'estasi e, in una drammatica apoteosi finale, tre studenti muoiono in uno stato di trance estatica. Come scritto, appena morti questi studenti, si riempirono di luce divina e iniziarono il loro viaggio verso il mondo eterno. I rimanenti studenti videro i loro amici portati via dagli angeli. Rabbi Shimon pronunci\u00f2 alcune parole per calmarli, gridando: \"Forse, Dio non voglia, un decreto \u00e8 stato passato su di noi per essere puniti, dato che ci \u00e8 stato rivelato ci\u00f2 che non \u00e8 mai stato rivelato a nessuno dal momento in cui Mos\u00e8 si trov\u00f2 sul Monte Sinai!\" In quell'attimo una voce celeste tuon\u00f2: \"Sei fortunato, Rabbi Shimon! E fortunata \u00e8 la tua parte e la parte degli amici che rimangono in vita con te! Infatti vi \u00e8 stato rivelato ci\u00f2 che non \u00e8 stato rivelato a tutte le schiere superiori.\"\nIdra Zuta / L'Assemblea Minore (\u05d0\u05d3\u05e8\u05d0 \u05d6\u05d5\u05d8\u05d0)\nL\"Idra Zuta\" si trova nella Zohar Vol. 3, \"parashat Haazinu\" (p.\u00a0287b - 296b), ed \u00e8 chiamata \"\"Idra Zuta\" che significa \"L'Assemblea Minore\", per distinguerla dalla Grande Assemblea, l\"Idra Rabba\" succitata. Nell\"Idra Zuta\" i colleghi e discepoli di Rashbi si riuniscono nuovamente, questa volta in sette, dopo la morte dei tra di cui sopra. Nell\"Idra Zuta\", i \"Chevraya Kadisha\" sono privilegiati di udire gli insegnamenti di Rashbi che includono le parole spiegate nell\"Idra Rabba.\" Si narra inoltre della morte di Shimon, che viene descritta drammaticamente, e un lungo discorso viene riportato che riassume i misteri della grande \"Idra\", introducendo inoltre certe nuove specificazioni.\nRa`aya Meheimna / Il Pastore Fedele (\u05e8\u05e2\u05d9\u05d0 \u05de\u05d4\u05d9\u05de\u05e0\u05d0)\nIl libro \"Ra`aya Meheimna\", che significa \"Il Pastore Fedele\" e che sicuramente \u00e8 il \"libro\" pi\u00f9 esteso della Zohar, contiene ci\u00f2 che Mos\u00e8, il \"pastore fedele\" appunto, insegna e rivela al Rashbi e ai suoi amici, che includono Tannaim e Amoraim. In questa assemblea di Amici Santi, che si radunarono presso il Beit Midrash, di Rabbi Shimon bar Yohai segreti e rivelazioni sulle mitzvot della Torah vengono spiegate e chiarite. Poich\u00e9 tratta di mitzvot, dalla \"Ra`aya Meheimna\" si pu\u00f2 apprendere molto sui sistemi delle decisioni halakhiche dei rabbini.\n\"Ra`aya Meheimna\" si dipana su numerose \"parashiyot\" dello Zohar. Alcune parti sono stampate su pagine separate mentre altre sono inserite nel corpo stesso dello Zohar. \"Ra`aya Meiheimna\" si trova nei Volumi 2 e 3 dello Zohar ma non esplicitamente nel Vol. 1. Diversi grandi rabbini e saggi hanno cercato di trovare la \"Ra`aya Meheimna\", che originariamente comprendeva una esteso libro delle 613 mitzvot, e ordinarlo secondo la classificazione dei comandamenti positivi e negativi, e persino stamparlo come libro separato.\nNelle lezioni alla fine dello Zohar, \"Ra`aya Meheimna\" viene a volte citata come \"Chibra Kadma'ah\" -- \"il libro precedente\".\nIn merito all'importanza della \"Ra`aya Meheimna\", Rabbi Moshe Cordovero disse: \"Sappiate che questo libro, che si chiama `\"Ra`aya Meheimna\", che Rashbi ha fatto con gli tzadikim che si trovano in Gan Eden, fu una riparazione della Shekhinah e un aiuto e Suo sostegno nell'esilio, perch\u00e9 non c'\u00e8 aiuto o sostegno per la Shekhinah oltre ai segreti della Torah... E tutto ci\u00f2 che egli dice qui dei segreti e dei concetti, \u00e8 tutto con l'intenzione di unificare la Shekhinah e aiutarLa durante l'esilio.\nMidrash haNe`elam / Il Midrash Nascosto (\u05de\u05d3\u05e8\u05e9 \u05d4\u05e0\u05e2\u05dc\u05dd)\n\"Midrash haNe`elam\" \u00e8 collocato nel corpo dello Zohar (\"parashat Vayera, Chayei Sarah, Toldot\") e dello Zohar Chadash (pp.\u00a02b-30b; 46b-47b (nell'edizione dello Zohar Chadash di Rav Reuvein Margolies), e su \"parashat Balak, Ki Teitze,\" e sull'intero \"Zohar Chadash\" di \"Shir haShirim, Ruth\", e \"Eikah\").\nSecondo Moses ben Mordecai Zacuto (detto il \"Ramaz\") \u00e8 giusto che si intitoli \"Midrash haNe'elam\" poich\u00e9 \"il suo tema \u00e8 principalmente sulla \"neshamah\" (un livello superiore dell'anima), la fonte del quale si trova su \"Beri'ah\", che \u00e8 il luogo del Gan Eden (Giardino dell'Eden) Superiore; \u00e8 iscritto nel \"Pardes Rimonim\" che il drash \u00e8 su \"Beri'ah\"... e il midrash rivelato \u00e8 il segreto dell'esternalit\u00e0, il \"Midrash haNe'elam\" \u00e8 il segreto dell'internalit\u00e0, che \u00e8 il neshamah. Questo derush si basa sulla neshamah; il suo nome \u00e8 appropriato - \"Midrash haNe'elam\".\nLa lingua del \"Midrash haNe'elam\" \u00e8 a volte l'ebraico e a volte l'aramaico, a volte entrambi. A differenza del corpo dello Zohar, i suoi drasha sono corti e non lunghi. Inoltre, i temi discussi - l'opera della Creazione, la natura dell'anima, i giorni di Mashiach e l\u2018\"Olam Haba\" - non sono del tipo che si trova nello Zohar, cio\u00e8 la natura di Dio, l'emanazione dei Mondi, le \"forze\" del male e altro. Qui si incontrano non solo Shimon ed i suoi amici ma anche un gruppo di altre autorit\u00e0 che, come gli altri, sono figure leggendarie o maestri talmudici dei primi secoli (Tannaim e Acharonim).\nIdra deVei Mashkana, Heikhalot, Raza deRazin, Saba deMishpatim, Tosefta,\" e \"Sitrei Torah\nEsistono nello Zohar diverse sezioni che sono di natura differente riguardo ai loro contenuti e alla loro importanza, come segue: \"Idra deVei Mashkana\" (\"Assemblea della Casa del Tabernacolo\"), che tratta principalmente dei segreti della preghiera e si trova nello Zohar Vol. 2, \"parashat Mishpatim\" (pp.\u00a0122b-123b). \"Heikhalot\" (\"Palazzi\") descrive i palazzi del Gan Eden e della Geenna e contiene molti argomenti sulla preghiera mistica. Si trova nello Zohar Vol. 1, \"parashat Bereishit\" (pp 38a-45b); Vol. 2 \"parashat Pekudei\" (pp.\u00a0244b-262b, \"heikhalot\" di santit\u00e0; pp.\u00a0262b-268b, \"heikhalot\" di impurit\u00e0). \"Raza deRazin\" (\"Secretum Secretorum\", Segreto dei Segreti) riguarda la rivelazione dell'essenza dell'uomo tramite le caratteristiche del volto e delle mani. Si trova nella Zohar Vol. 2,\"parashat Yitro\" (pp.\u00a070a-75a). \"Saba deMishpatim\" (\"L'Anziano sugli Statuti\") \u00e8 il commentario di Rav Yiba Saba in merito alla metempsicosi e alle punizioni del corpo nella tomba. Si trova nello Zohar Vol. 2,\"parashat Mishpatim\" (pp.\u00a094a-114a). \"Tosefta\" sono paragrafi che contengono gli inizi dei capitoli sulla saggezza della Cabala sullo Zohar e sono sparsi dappertutto nei tre volumi dello Zohar. \"Sitrei Torah\" sono drasha dei versi della Torah su temi spirituali e sul segreto della Divinit\u00e0, e si trovano nello Zohar Vol. 1. Questa sezione ha caratteristiche teosofiche e di psicologia mistica.\n\"Zohar Chadash\"/ Il Nuovo Zohar (\u05d6\u05d5\u05d4\u05e8 \u05d7\u05d3\u05e9).\nDopo che il libro dello Zohar fu stampato (a Mantova e a Cremona, negli anni ebraic 5318-5320 (circa 1558-1560 e.v.) altri manoscritti furono ritrovati che comprendevano paragrafi che riguardavano il Zohar nel loro contenuto ma che non erano stati inclusi nelle edizioni allora pubblicate. Tali manoscritti riguardavano anche tutte le parti dello Zohar - alcuni erano simili allo Zohar sulla Torah, altri erano simili alle parti interne dello Zohar (\"Midrash haNe`elam, Sitrei Otiyot\" ecc.) e alcuni si riferivano al \"Tikunei haZohar\". Una trentina di anni dopo che la prima edizione dello Zohar era stata stampata i manoscritti furono raccolti e disposti secondo le parashot della Torah e delle Meghillot (sembra che la concordanza fosse fatta dal cabalista Rabbi Avraham Halevi di Tsfat) e stampate prima a Salonicco nell'anno ebraico 5357 (circa 1587 e.v.) e poi a Cracovia (5363), e successivamente in molte altre edizioni.\nEsiste una \"Zohar Chadash\" della Torah su molte 'parashot del \"chumash\". Nel \"chumash Bereishit\": \"Bereishit, Noach, Lekh Lekha, Vayeira, Vayeishev.\" Nel \"chumash Shemot\": \"Beshalach, Yitro, Terumah, Ki Tissa\". Nel \"chumash Vayikra\": \"Tzav, Acharei, Behar\". Nel \"chumash Bamidbar\": \"Chukat, Balak, Matot\". Nel \"chumash Devarim\": \"Va'etchanan, Ki Tetze, Ki Tavo.\"\nDentro i paragrafi dello \"Zohar Chadash\" sono inseriti \"Sitrei Otiyot\" (\"Segreti della Lettere\") e \"Midrash haNe`elam\", in pagine separate. Seguono i \"midrashim\" - \"Midrash haNe`elam\" sullee megillot: \"Shir haShirim, Ruth e Eikhah.\" Alla fine sono stampati i Tikunim (\"Tikunei Zohar Chadash\", \u05ea\u05d9\u05e7\u05d5\u05e0\u05d9 \u05d6\u05d5\u05d4\u05e8 \u05d7\u05d3\u05e9), come il Tikunei haZohar.\n\"Tikunei haZohar\" / Rettifica dello Zohar (\u05ea\u05d9\u05e7\u05d5\u05e0\u05d9 \u05d4\u05d6\u05d5\u05d4\u05e8).\n\"Tikunei haZohar\", che fu stampato come libro separato, include settanta commentari chiamati \"Tikunim\" (lett. \"Riparazioni\") e un'aggiunta di altri undici Tikkunim. In alcune edizioni sono pubblicati Tikunim che erano gi\u00e0 stati stampati nello Zohar Chadash, che per contenuto e stile riguardano anche il Tikunei haZohar.\nCiascuno dei settanta Tikunim del \"Tikunei haZohar\" inizia spiegando la parola \"Bereishit\" (\u05d1\u05e8\u05d0\u05e9\u05d9\u05ea) e continua spiegando altri versi, principalmente su \"parashat Bereishit\" ma anche dal resto del Tanakh. Ci\u00f2 vien fatto col metodo del Sod in commentari che rivelano gli aspetti occultati e mistici della Torah.\n\" Tikunei haZohar\" e \"Ra`aya Meheimna\" sono simili per stile, linguaggio e concetti ma differenti dal resto dello Zohar. Per esempio l'idea dei Quattro Mondi appare su \"Tikunei haZohar\" e \"Ra`aya Meheimna\" ma non altrove, come accade anche con l'uso del termine \"Cabala\". Nella terminologia, quello che viene chiamato Cabala nel \"Tikunei haZohar\" e \"Ra`aya Meheimna\" \u00e8 semplicemente chiamato \"razin\" (indizi o suggerimenti) nel resto dello Zohar.\nSu \"Tikunei haZohar\" esistono molti riferimenti a \"chibura kadma\u2018ah\" (col significato \"il libro antecedente\") e rimanda al corpo principale dello Zohar.\nParti dello Zohar.\nLa visione tradizionale rabbinica \u00e8 che quasi tutto lo Zohar e le parti in esso contenute (cio\u00e8 quelle parti di cui sopra) sono stati scritti e compilati da Rabbi Shimon bar Yohai, ma alcune parti erano precedenti al Rashbi e lui le ha usate (come per es. \"Sifra deTzni`uta\", v.s.), altre sono state scritte o redatte da generazioni dopo la morte di Rashbi (ad esempio, Tannaim posteriori a Shimon sono occasionalmente menzionati). Tuttavia, a parte queste, nello Zohar sono citate decine di fonti pi\u00f9 antiche che erano in possesso di Rashbi e del suo Chevraya Kadisha, e furono apparentemente il fondamento della tradizione cabalistica dello Zohar. Queste includono \"Sefer Raziel, Sifra de'Agad'ta, Sifra de'Adam haRishon, Sifra de'Ashmedai, Sifra Chakhmeta `Ila'ah diVnei Kedem, Sifra deChinukh, Sifra diShlomoh Malka, Sifra Kadma'i, Tzerufei de'Atvun de'Itmasru le'Adam beGan `Eden\", e altre ancora. Dalla prospettiva ebraica ci\u00f2 dimostra che l'insegnamento del \"Sod\" nel libro dello Zohar non \u00e8 stato inventato nel periodo Tannaitico ma piuttosto \u00e8 una tradizione dei tempi antichi che Rashbi e il suo Chevraya Kadisha hanno utilizzato e su cui hanno costruito e fondato la loro Cabala le cui radici sono anche nella Torah scritta che \u00e8 stato data da Hashem a Mos\u00e8 nel Sinai.\nEsaminando in maniera pi\u00f9 accurata gli scritti sopra citati e la loro correlazione, appare evidente che debbano essere suddivisi in due gruppi. Uno include i primi diciotto titoli, tra i quali per\u00f2 le due sezioni della \"Midrash haNe'elam\" occupana una posizione speciale; gli ultimi tre parti formano un secondo gruppo che differisce radicalmente dal primo. Scholem afferma che i diciotto scritti che compongono il primo gruppo e possono dirsi i costituenti della \"vera\" Zohar, siano l'opera di un singolo autore. Non appare accettabile che siano stati prodotti in periodi differenti da autori differenti, n\u00e9 sembra possibile individuare strati storici differenti tra le varie parti in questione. Qua e l\u00e0 potrebbe esser stata aggiunta una frase o alcune parole in data posteriore, ma in linea generale la distinzione - che alcuni critici ritengono ancora valida - tra le parti cosiddette \"autentiche\" e successive interpolazioni, non hanno alcun fondamento degno di ulteriori indagini.\nEsegesi.\nSecondo lo Zohar la perfezione morale dell'uomo influenza il mondo ideale delle Sefirot; poich\u00e9, sebbene le Sefirot siano direttamente correlate all'Ein Sof (ebraico: \u05d0\u05d9\u05df \u05e1\u05d5\u05e3, Infinito) e sono Sua espressione e modalit\u00e0, l'Albero della Vita stesso dipende dall'uomo, ovviamente in relazione a Dio stesso: solo lui pu\u00f2 realizzare l'effusione divina.\nQuesto concetto somiglia a quello del Tiqqun 'Olam. La rugiada che vivifica l'universo scorre dal giusto.\nCon la pratica della virt\u00f9 e della perfezione morale, l'uomo pu\u00f2 aumentare l'emanazione della grazia celeste.\nAnche la vita fisica \u00e8 sottomessa alla virt\u00f9.\nQuesto, dice lo Zohar, \u00e8 indicato dalle parole \"perch\u00e9 il Signore Dio non aveva fatto piovere\" (Genesi ), che significa che non vi era ancora stata un'azione benefica nei cieli, perch\u00e9 l'uomo non era ancora stato creato per invocarla.\nLo Zohar assume quattro tipi di esegesi del testo biblico, dal letterale al pi\u00f9 mistico:\nLe lettere iniziali di questi termini (P, R, D, S) insieme formano la parola \"Pardes\" (\"paradiso/giardino\"), che \u00e8 diventata la designazione della definizione zoharica dei quattro significati testuali, dei quali il senso mistico viene considerato il pi\u00f9 alto.\nPunti di vista accademici.\nNel suo \"Cabala ed erotismo\", Moshe Idel (professore di Misticismo ebraico, Universit\u00e0 Ebraica di Gerusalemme) asserisce che la distinzione fondamentale tra la corrente razionale-filosofica e quella mistica dell'ebraismo, come esemplificata dallo Zohar, \u00e8 la convinzione mistica che la Divinit\u00e0 sia complessa piuttosto che semplice, e che il divino sia dinamico ed incorpori il genere, con dimensione sia maschile che femminile. Queste polarit\u00e0 devono essere congiunte (avere \"yihud\", \"unione\") per mantenere l'armonia del cosmo. Idel caratterizza questo punto di vista metafisico come \"diteismo\", ritenendo che ci siano due aspetti di Dio, e chiama il processo di unione col termine \"teoeroticismo\". Questo diteismo - le dinamiche che comporta, e i suoi riverberi all'interno della creazione - \u00e8 senza dubbio l'interesse centrale dello Zohar e costituisce una gran parte del suo discorso.\nBisogna anche citare il lavoro di Elliot R. Wolfson (professore di Misticismo ebraico, Universit\u00e0 di New York), che \u00e8 stato uno dei pochi a contestare la visione convenzionale, che \u00e8 stata affermata anche da Idel. Wolfson riconosce altres\u00ec l'importanza del simbolismo eteroerotico nella comprensione cabalistica della natura divina. L'unicit\u00e0 di Dio \u00e8 percepita in termini androgini, come accoppiamento di maschile e femminile, il primo caratterizzato da capacit\u00e0 di eccedere e il secondo come possibilit\u00e0 di ricevere. Dove Wolfson si stacca da Idel e da altri studiosi della Cabala, \u00e8 nella sua insistenza sul fatto che la conseguenza di tale unione eteroerotica \u00e8 il ripristino del femminile nel maschile. Come nel caso dell'Adamo originale, la donna fu costruita dall'uomo, e la loro congiunzione carnale fu raffigurata col diventare una sola carne, cos\u00ec l'ideale dei cabalisti \u00e8 la ricostituzione di quello che Wolfson chiama l'androgino maschile. Molto pi\u00f9 vicino in spirito ai dicta gnostici antichi, Wolfson afferma che l'ideale escatologico della Cabala tradizionale \u00e8 quello della femmina che diventa maschio.\nInfluenze.\nEbraismo.\nDa una parte, lo Zohar fu lodato da molti rabbini poich\u00e9 opponeva il formalismo religioso, stimolava immaginazione ed emozioni e, per molta gente, aiutava a rinvigorire l'esperienza della preghiera. In molti posti la preghiera era diventata un mero esercizio religioso esteriore, deve invece essere il mezzo per trascendere gli affari terreni e mettersi in contatto con Dio.\nSecondo la \"Jewish Encyclopedia\", \"D'altra parte lo Zohar fu censurato da molti rabbini perch\u00e9 propagava molte credenze superstiziose e produceva numerosi sognatori mistici, la cui immaginazione sovreccitata popolava il mondo di spiriti, demoni e ogni sorta di influenze buone e cattive\". Molti rabbini classici, soprattutto Maimonide, reputavano tutte queste come una violazione dei principi ebraici della fede.\nLa sua modalit\u00e0 mistica di spiegare alcuni comandamenti veniva applicata dai suoi commentatori a tutte le osservanze religiose e produceva una forte tendenza a sostituire l'ebraismo mistico al posto del tradizionale ebraismo rabbinico. Ad esempio lo Shabbat, il sabato ebraico, cominci\u00f2 ad essere visto come l'incarnazione di Dio nella vita temporale ed ogni cerimonia eseguita in quel giorno veniva considerata di avere un'influenza sul mondo superiore.\nElementi dello Zohar si insinuarono nella liturgia del XVI e XVII secolo e i poeti religiosi non solo usavano l'allegorismo e il simbolismo dello Zohar nelle loro composizioni ma adottavano anche il suo stile, per esempio l'uso della terminologia erotica per illustrare le relazioni tra l'uomo e Dio. Cos\u00ec, nel linguaggio di alcuni poeti ebraici, i riccioli dell'amata indicano i misteri della Divinit\u00e0; i piaceri sensuali caratterizzano il pi\u00f9 alto grado di amore divino come contemplazione estatica, mentre la vigna rappresenta la condizione in cui le qualit\u00e0 umane si fondono o si esaltano in quelle di Dio.\nNel XVII secolo fu proposto che solo gli uomini ebrei oltre i 40 anni di et\u00e0 potessero studiare la Cabala - e, per estensione, leggere lo Zohar - perch\u00e9 si riteneva fosse troppo potente per quelli meno maturi ed esperti emotivamente .\nNeoplatonismo.\nFondata nel III secolo e.v. da Plotino, la tradizione neoplatonica ha chiare ripercussioni nello Zohar, come del resto molte altre forme di spiritualit\u00e0, siano esse ebraica, cristiana o musulmana. In particolare, il concetto della Creazione tramite emanazioni sequenziali di Dio \u00e8 caratteristico del pensiero neoplatonico. Nei sistemi sia cabalistici che neoplatonici, il Logos, o Sapienza Divina, \u00e8 l'archetipo primordiale dell'universo e fa da mediatore tra l'idea divina e il mondo materiale. Commentatori ebraici dello Zohar presero espressamente atto di tali influenze greche. Non c'\u00e8 comunque dubbio che l'autore dello Zohar avesse letto estratti delle \"Enneadi\" di Plotino, che erano alquanto diffuse nel Medioevo col titolo di \"Teologia di Aristotele\". Cita infatti, in uno dei suoi scritti, la descrizione fatta da Plotino dell'ascesa estatica del filosofo verso il mondo dell'intelligenza pura e della sua visione dell'Uno. Ma allo stesso tempo l'autore zohariano viene sempre pi\u00f9 attratto dall'aspetto mistico dell'Ebraismo, che gli appare come suo vero nucleo centrale, e gradualmente viene a riflettere sul mistero della Divinit\u00e0 nella maniera presentata dalla teosofia cabalistica del suo tempo.\nMisticismo cristiano.\nSecondo la \"Jewish Encyclopedia\" \"l'entusiasmo provato per lo Zohar veniva condiviso da molti studiosi cristiani, come Giovanni Pico della Mirandola, Johannes Reuchlin, Egidio da Viterbo, e altri, i quali tutti credevano che il libro contenesse prove della verit\u00e0 del Cristianesimo. Erano portati a questa convinzione dalle analogie esistenti tra alcuni degli insegnamenti dello Zohar e di alcuni dogmi cristiani, come la caduta e la redenzione dell'uomo e il dogma della Trinit\u00e0, che sembra essere espressa nello Zohar nei seguenti termini:\nTuttavia, molti passi dello Zohar parlano dell'unit\u00e0 e unicit\u00e0 di Dio, nel significato inteso dall'ebraismo, piuttosto che della Trinit\u00e0. Una delle frasi pi\u00f9 comuni dello Zohar \u00e8 \"\"raza d'yichuda\" \"il segreto della sua Unit\u00e0\" che descrive l'Unit\u00e0 di Dio come completamente indivisibile, anche in termini spirituali.\nLa succitata frase delle tre teste, secondo i cabalisti, ha connotazioni estremamente differenti, \nsiccome \u00e8 noto che lo Zohar \u00e8 scritto in termini fortemente codificati secondo la tradizione ebraica, e il suo vero significato si rivela solo ai pi\u00f9 giusti. Ciononostante, il significato semplice della suddetta frase, secondo le fonti ebraiche, non ha nessuna relazione con la Trinit\u00e0. In rapporto all'Ebraismo, Dio stesso \u00e8 incomprensibile.\nComunque, la nostra relazione con Dio \u00e8 la Sua Presenza Divina. Ci\u00f2 potrebbe esser paragonabile ad un uomo in una stanza - c'\u00e8 l'uomo stesso, e c'\u00e8 la sua presenza ed il suo rapporto con gli altri nella stanza. In ebraico, questa \"presenza\" \u00e8 nota come \"Shekhinah\". \u00c8 anche il concetto del Nome di Dio - \u00e8 il Suo rapporto con noi e la Sua presenza nel mondo tra di noi. La Sapienza (letteralmente scritta come \"Campo di Mele\") in termini cabalistici si riferisce alla Shekhinah, la Presenza Divina. L'Inconoscibile (letteralmente scritto come la Presenza Infinitesimale) si riferisce ad eventi sulla terra quando tali eventi possono essere intesi come eventi naturali, invece che di atti di Dio, anche se in realt\u00e0 sono atti di Dio. Ci\u00f2 \u00e8 illustrato come \"percezione\" della Shekhinah attraverso un cristallino sfocato, opaco. Con questo si vuol dire che, anche se vediamo la Presenza di Dio (non Dio stesso), attraverso eventi naturali, lo vediamo solo attraverso una lente sfocata, al contrario dei miracoli, nei quali vediamo chiaramente e riconosciamo la Presenza di Dio nel mondo. Il \"Santo Antico\" si riferisce a Dio stesso, Che \u00e8 impercettibile. Questa \u00e8 la semplice spiegazione \"ebraica\" di quella frase nello Zohar, tuttavia, come si sa, ci sono molte interpretazioni cabalistiche pi\u00f9 profonde e segrete, che non sono dischiuse alla pubblica conoscenza.\nIn base alla \"Jewish Encyclopedia\", \"questa ed altre simili dottrine trovate nello Zohar sono ormai note per essere molto pi\u00f9 antiche del cristianesimo, ma gli studiosi cristiani che sono stati guidati dalla somiglianza di questi insegnamenti a certi dogmi cristiani, hanno ritenuto loro dovere di propagare lo Zohar.\"\nLo studio dello Zohar.\nLo studio dello Zohar \u00e8 paragonato ad un assaggio dall'Albero della vita in particolar modo in quanto sostegno per lo studioso per la rivelazione della Sefirah Binah. I Maestri insegnano come il miglior momento per il suo studio sia dalla mezzanotte, quando vengono aperti pi\u00f9 facilmente i cancelli celesti e la porta del cielo e possibilit\u00e0 pi\u00f9 ampia per il Tikkun. Si ritiene inoltre che chi, del popolo d'Israele, studia lo Zohar abbia la possibilit\u00e0 di non essere colpito dai danni dell'esilio. Studiare lo Zohar \u00e8 sentire la Presenza divina ed essere pronti all'esperienza interiore, fino a trasportare la coscienza in una rivelazione mistica.\nIl libro giunge a seguito di una tradizione che comprende cinque parti:\ne che si \u00e8 trasmessa attraverso i cabalisti con i loro segreti: dal \"Bahir\" e i vari rabbi Abraham Ben David di Posqui\u00e8res, suo figlio Isaac il cieco, Moshe ben Nahman, Jonah Gerondi, e altri tra i circoli di Provenza, Catalogna, Castiglia (dove pare fu composto lo Zohar) e la citt\u00e0 di Gerona il risultato finale della cui ricerca era la restaurazione dell'unit\u00e0 divina attraverso la congiunzione armonica delle Sefirot e la rivelazione (che \u00e8 anche nascondimento) della Shekhinah (che qualcuno intendeva coincidesse con Israele stessa).\nLo Zohar, di circa 1.700 pagine, \u00e8 diviso in 3 sezioni (su \"Genesi\", su \"Esodo\" e la terza sui restanti tre libri della \"Torah\", alle quali si aggiunge una quarta parte recuperata da omissioni precedenti e con commenti a \"Rut\", \"Echa\" e al \"Cantico dei cantici\". In alcune edizioni fanno parte del libro anche il \"Tiqquney Zohar\" (70 modi di commento ai versi d'apertura del \"Libro della Genesi\") e lo \"Zohar Hadash\" (o nuovo Zohar) o altri brevi testi tutti di commento \"amoroso\" verso la Torah intesa meno come testo e pi\u00f9 come presenza viva da corteggiare dinamicamente perch\u00e9 riveli i suoi segreti, l'ultimo dei quali non si potr\u00e0 conoscere prima del tempo messianico.\nIl libro racconta di Shimon bar Yohai e dei suoi 8 allievi che si sostengono vicendevolmente e che si fanno compagnia raccontandosi avventure, vagabondaggi e incontri con altri maestri e strane figure, come di fatto succedeva nei circoli medievali di iniziati alla Cabala. L'ambientazione storica \u00e8 per\u00f2 evitata e si parla di alberi, strade e giardini piuttosto che di case e sinagoghe come luoghi d'incontro (questo fece dire allo Scholem che fosse una specie di \"romanzo mistico\"). Due incontri vengono per\u00f2 tenuti in stanze speciali dell'assemblea: l'Idra Rabba, o grande Idra, e l'Idra Zuta, o piccola Idra: nel primo tre dei nove studiosi muoiono di estasi e nel secondo, anni pi\u00f9 tardi, sette studenti si raccolgono attorno al letto di morte del maestro.\nEdizioni.\nLa prima versione in italiano dell'opera si deve a Sisto IV, che ne incaric\u00f2 la traduzione a Baruch da Benevento, eminente cabalista attivo a Napoli a fine Quattrocento. Fu il cardinale agostiniano Egidio da Viterbo a convincere il papa della bont\u00e0 dell'opera.\nLa prima edizione a stampa \u00e8 uscita a Mantova nel 1558, quasi contemporaneamente a una di Cremona del 1560. Seguono una di Salonicco del 1597 (parziale) e una di Amsterdam del 1715. Quest'ultima \u00e8 spesso la base delle edizioni pi\u00f9 moderne, come quelle di Livorno e di Vilnius."}
{"id": "1055935", "revid": "599013", "url": "https://it.wikipedia.org/wiki?curid=1055935", "title": "Jordi Trias", "text": "Carriera.\nCresciuto nel vivaio della squadra della sua citt\u00e0 natale, nel 2005 passa al Winterthur . In queste due stagioni ha vinto una Lega Catalana, una Coppa del Re e una Supercopa."}
{"id": "1055937", "revid": "2037193", "url": "https://it.wikipedia.org/wiki?curid=1055937", "title": "Riserva naturale orientata Biviere di Gela", "text": "La riserva naturale orientata Biviere di Gela \u00e8 un'area naturale protetta situata nel comune di Gela, in provincia di Caltanissetta ed \u00e8 stata istituita nel 1997.\nStoria.\nL'area su cui sorge la riserva era, fino al Cinquecento, un ambiente salmastro paludoso. All'inizio del Seicento il Duca Giovanni di Aragona la trasform\u00f2 in un lago di acqua dolce collegandolo con un canale sotterraneo al fiume Dirillo. Fino alla met\u00e0 del Novecento il lago era una Riserva di caccia e pesca. Nel 1991 \u00e8 stata dichiarata zona umida di importanza internazionale riconosciuta dalla Convenzione di Ramsar.\nTerritorio.\nLa riserva comprende la zona strettamente circostante il lago Biviere, un lago relitto incassato tra le dune del golfo di Gela, ad appena un chilometro e mezzo dal mare, dal quale, in passato, era in gran parte alimentato. Si trova interamente nel territorio del comune di Gela.\nFlora.\nLa vegetazione dell'area circostante il lago \u00e8 caratterizzata da diverse specie idrofile quali il \"Potamogeton pectinatus\", il \"Ceratophyllum demersum\", lo \"Scirpus maritimus\", lo \"Scirpus lacustris\" e la \"Phragmites australis\".\nI prati circostanti ospitano specie quali il timo ed il rosmarino nonch\u00e9, in primavera, diverse orchidee selvatiche fra cui la \"Ophrys oxyrrhynchos\", raro endemismo siciliano.\nNella fascia dunale che separa il lago dal mare prosperano la ginestra bianca (\"Retama raetam\"), il fiordaliso delle spiagge (\"Centaurea sphaerocephala\") e la rara \"Leopoldia gussonei\", endemismo puntiforme del litorale del golfo di Gela.\nFauna.\nIl Biviere di Gela \u00e8 il pi\u00f9 grande lago costiero della Sicilia e costituisce una delle pi\u00f9 importanti zone di sosta e svernamento per numerose specie di uccelli migratori. L'avifauna, rappresentata da oltre 200 specie, costituisce pertanto l'elemento di maggiore rilievo naturalistico della Riserva.\nTra gli Anatidi \u00e8 facile osservare il Fischione (\"Anas penelope\"), il Codone (\"Anas acuta\"), il Mestolone (\"Anas clypeata\"), la Marzaiola (\"Anas querquedula\") ed il Moriglione (\"Aythya ferina\"); segnalata sporadicamente anche la Moretta tabaccata (\"Aythya nyroca\"), una delle quattro specie italiane maggiormente minacciate di estinzione. Numerose anche le specie di limicoli presenti tra cui il Cavaliere d'Italia (\"Himantopus himantopus\"), la Pittima reale (\"Limosa limosa\"), il Chiurlo (\"Numenius arquata\") e il Corriere piccolo (\"Charadrius dubius\"). Non \u00e8 infrequente incontrare numerose specie di aironi tra cui l'Airone cenerino (\"Ardea cinerea\"), l'Airone bianco maggiore (\"Casmerodius albus\"), la Garzetta (\"Egretta garzetta\"), la Sgarza ciuffetto (\"Ardeola ralloides\") e, pi\u00f9 sporadicamente, il raro Airone rosso (\"Ardea purpurea\"). Presenti, ma di pi\u00f9 difficile osservazione, anche il Tarabuso (\"Botaurus stellaris\") e la Nitticora (\"Nycticorax nycticorax\"), dalle abitudine notturne. Tra le altre specie presenti meritano una menzione il Mignattaio (\"Plegadis falcinellus\"), diventato il simbolo della Riserva, la Spatola (\"Platalea leucorodia\"), il Martin pescatore (\"Alcedo atthis\"), l'Upupa (\"Upupa epops\") e, tra i rapaci, il Falco di palude (\"Circus aeruginosus\"), il Gheppio (\"Falco tinnunculus\") ed il raro Falco pescatore (\"Pandion haliaetus\").\nStrutture ricettive.\nLa Riserva \u00e8 dotata di un parcheggio posto all'ingresso, un centro-visita, aree attrezzate, sentieri e capanni per le osservazioni.\nLe strutture sono state realizzate grazie a finanziamenti della Comunit\u00e0 europea."}
{"id": "1055938", "revid": "3831", "url": "https://it.wikipedia.org/wiki?curid=1055938", "title": "Grotte dell'Addaura", "text": ""}
{"id": "1055941", "revid": "77358", "url": "https://it.wikipedia.org/wiki?curid=1055941", "title": "Biviere di Gela", "text": ""}
{"id": "1055957", "revid": "486946", "url": "https://it.wikipedia.org/wiki?curid=1055957", "title": "Cabalistica", "text": ""}
{"id": "1055969", "revid": "287204", "url": "https://it.wikipedia.org/wiki?curid=1055969", "title": "Bryan Mantia", "text": "\u00c8 noto per aver lavorato con Buckethead, Primus, Guns N' Roses, Godflesh e Tom Waits.\nBiografia.\nFiglio di padre italiano e madre giapponese, inizia a suonare la batteria all'et\u00e0 di 16 anni e successivamente frequenta la Percussion Institute of Technology di Hollywood. Col suo primo gruppo, i Limbomaniacs, pubblica l'album \"Stinky Grooves\" nel 1990.\nDopo avere suonato in diversi altri gruppi e artisti, collabora con Tom Waits, per il quale registra le parti di batteria nei brani \"Such a Scream\" e \"In the Colosseum\" nell'album \"Bone Machine\" del 1992. Successivamente forma il gruppo funk sperimentale Praxis, insieme al\nbassista dei Parliament-Funkadelic Bootsy Collins, al tastierista Bernie Worrell e al chitarrista Buckethead.\nNegli ultimi anni novanta collabora con i Godflesh per l'album \"Songs of Love and Hate\" e l'EP \"Love and Hate in Dub\", e sostituisce Tim Alexander nei Primus, suonando negli album \"Brown Album\", \"Rhinoplasty\" e \"Antipop\". Successivamente prende parte al progetto parallelo del chitarrista dei Primus, Larry LaLonde, i No Forcefield, con cui pubblica due album, e a quello di Les Claypool, i Colonel Claypool's Bucket of Bernie Brains, di nuovo insieme a Buckethead e Worrell.\nNel 2007 collabora con il cantante dei System of a Down, Serj Tankian, per il suo album solista \"Elect the Dead\".\nNel 2008 prende parte alle registrazioni dell'album dei Guns N' Roses, \"Chinese Democracy\" e occasionalmente ai concerti dal vivo."}
{"id": "1055974", "revid": "287204", "url": "https://it.wikipedia.org/wiki?curid=1055974", "title": "Frank Ferrer", "text": "Nell'ottobre del 2006 \u00e8 diventato membro ufficiale dei Guns N' Roses, dopo aver sostituito il batterista Bryan Mantia in numerose occasioni durante i vari concerti in Europa. Ferrer fa anche parte del gruppo The Psychedelic Furs, ed \u00e8 stato nei Love Spit Love. \u00c8 stato in studio di registrazione con artisti come The Beautiful, Robi Draco Rosa e Sarah Clifford.\nNel marzo del 2007 Ferrer \u00e8 stato confermato batterista ufficiale dei Guns N' Roses, dal chitarrista Ron \"Bumblefoot\" Thal. Invece Bryan Mantia ha lasciato la band."}
{"id": "1055981", "revid": "1543377", "url": "https://it.wikipedia.org/wiki?curid=1055981", "title": "Bumblefoot", "text": "Carriera musicale.\nInizi\u00f2 ad esibirsi usando il suo vero nome, Ron Thal; in seguito ha adottato il soprannome \"Bumblefoot\" dal nome in inglese dell'infezione fungina, che ha scoperto di avere mentre aiutava sua moglie agli esami di veterinaria. La Vigier Guitars ha anche realizzato per Ron la \"Vigier Bumblefoot Guitar\", a forma di piede e disegnata come un bombo con ali decorative. La chitarra fu presentata a Bumblefoot nel 1998, ad una riunione NAMM a Los Angeles.\nRon si \u00e8 unito ai Guns N' Roses a met\u00e0 del 2006, sostituendo alla chitarra Buckethead. Con il gruppo ha debuttato all'Hammerstein Ballroom a New York City, il 12 maggio 2006. Da allora sono stati insieme in tour in Europa e Nord America, e si esibiranno anche in Giappone, Sud America ed Oceania. Bumblefoot ha suonato le parti solistiche di chitarra in \"Chinese Democracy\", nonostante l'album sia in produzione dal 1994, molto prima che Ron entrasse nel gruppo. L'album \u00e8 stato pubblicato ufficialmente il 23 novembre 2008. Dal 2015 fa parte del super gruppo Art of Anarchy.\nNel 2017 forma un nuovo supergruppo progressive metal: i Sons of Apollo, composto con il batterista Mike Portnoy, il bassista Billy Sheehan, il tastierista Derek Sherinian e il cantante Jeff Scott Soto.\nChitarre.\nBumblefoot usa soprattutto la Bumblefoot Guitar, realizzata dall'azienda francese Vigier, inoltre si avvale di modelli Excalibur e Surfreter, ma anche la B.B.F.S.C.G. (Bumblefoot Swiss Cheese Guitar). Di recente \u00e8 stato rilasciato un altro modello esclusivo per Ron, con plettri e cavi gi\u00e0 usati sulla Swiss Cheese."}
{"id": "1055982", "revid": "287204", "url": "https://it.wikipedia.org/wiki?curid=1055982", "title": "Joan Higginbotham", "text": "Biografia.\nHigginbotham \u00e8 nata nell'Illinois, nel 1987 ha conseguito un bachelor of science in ingegneria elettronica presso la Southern Illinois University Carbondale, dopodich\u00e9 ha iniziato a lavorare al centro spaziale Kennedy alla divisione dei sistemi elettronici e di telecomunicazione in qualit\u00e0 di ingegnere elettronico del carico.\nNell'aprile del 1996 \u00e8 stata selezionata come candidato astronauta. Ha volato con lo Shuttle nel dicembre 2006 nella missione STS-116 diretta verso la Stazione Spaziale Internazionale nella quale ha trascorso 12 giorni, 20 ore, 44 minuti e 16 secondi nello spazio."}
{"id": "1055987", "revid": "767487", "url": "https://it.wikipedia.org/wiki?curid=1055987", "title": "Paul Tobias", "text": "Biografia.\nAmico di lunga data del cantante dei Guns N' Roses Axl Rose, cominci\u00f2 a collaborare con lui prima di \"Appetite for Destruction\", pi\u00f9 precisamente per la stesura del brano \"Back Off Bitch\", incluso successivamente in \"Use Your Illusion I\". Nel 1994 incise con il gruppo una reinterpretazione di \"Sympathy for the Devil\" dei The Rolling Stones, suonando la chitarra ritmica.\nNel 1995 torn\u00f2 a scrivere nuovi brani con Rose, quando il gruppo stava cercando idee per un nuovo album. Mentre gli ex-componenti Slash e Matt Sorum hanno pubblicamente sostenuto che il coinvolgimento di Tobias li ha ulteriormente indotti a lasciare i Guns N' Roses (Slash defin\u00ec Tobias \u00abil chitarrista pi\u00f9 insipido che abbia mai conosciuto\u00bb), lo stesso non ha ufficialmente risposto a queste accuse. Da allora Tobias inizi\u00f2 a lavorare a tempo pieno con i Guns, registrando canzoni nuove insieme agli attuali membri del gruppo, tra cui Dizzy Reed e Robin Finck.\nNel gennaio del 2001, quando i Guns N' Roses hanno suonato all'House of Blues di Las Vegas e al Rock in Rio III, Axl Rose present\u00f2 Tobias sul palco dicendo che senza il suo aiuto non ci sarebbero pi\u00f9 stati i Guns N' Roses. La band suon\u00f2 l'ultima volta con Tobias nel dicembre del 2001, di nuovo a Las Vegas. Nell'estate del 2002 fu sostituito da Richard Fortus, perch\u00e9 Tobias non era pi\u00f9 a suo agio nel partecipare ad altri tour mondiali.\nAttualmente Paul Tobias \u00e8 chitarrista dei mank Rage, che gi\u00e0 nel 2002 avevano espresso l'intenzione di pubblicare un nuovo album.\nNel gennaio del 2004 gir\u00f2 la voce che Tobias volesse fondare un supergruppo, insieme a Chris Robinson (The Black Crowes), Dean DeLeo ed Eric Kretz (Stone Temple Pilots).\nNel luglio del 2006 \u00e8 stata aperta su Myspace una lista di tre demo, tutti dei mank Rage e in parte scritti da Paul gi\u00e0 prima della sua esperienza con i Guns N' Roses."}
{"id": "1055989", "revid": "46291", "url": "https://it.wikipedia.org/wiki?curid=1055989", "title": "Cochlearius", "text": ""}
{"id": "1055997", "revid": "2232129", "url": "https://it.wikipedia.org/wiki?curid=1055997", "title": "Tupaia", "text": "Tupaia \u00e8 un genere di mammiferi dell'ordine degli Scandentia.\nDescrizione.\nCon il nome \"tupai\" gli indigeni malesi sono soliti chiamare indifferentemente sia gli scoiattoli che le tupaie vere e proprie: in effetti, soprattutto nella forma del corpo e nelle lunghe e folte code, le tupaie ricordano molto gli scoiattoli, e come questi sono animali diurni e arboricoli, sebbene come arrampicatori siano assai pi\u00f9 scadenti.\nPresentano inoltre ancora il muso lungo ed appuntito, la formula dentaria e le orecchie piccole, glabre e tondeggianti, degli insettivori, fra i quali un tempo venivano classificate.\nBiologia.\nLe tupaie comprendono specie erbivore e insettivore. Le loro abitudini sono generalmente diurne.\nDistribuzione.\nIl genere \u00e8 diffuso essenzialmente nell'Asia sudorientale (parte dell'India, Indocina, Malaysia, Indonesia, Filippine).\nTassonomia.\nIl genere \"Tupaia\", un tempo erroneamente ritenuto appartenente ai Primati, \u00e8 oggi collocato nell'ordine degli Scandentia.\nViene tradizionalmente suddiviso in due sottogeneri: \"Tupaia\" e \"Lyonogale\".\nLe specie del sottogenere \"Tupaia\" sono caratterizzati dalla maggiore tendenza alla vita in ambiente terricolo, dalla quale derivano vari adattamenti come dimensioni medio-grandi, muso allungato e conico per \"grufolare\" nel terreno alla ricerca del nutrimento, coda non molto lunga rispetto al corpo, spesso con depositi di grasso alla base, unghie appuntite e tozze, utili per scavare o per spostare pietre, occhi maggiormente orientati lateralmente per una visione a 360\u00b0 dell'ambiente circostante.\nLe specie del sottogenere \"Lyonogale\" sono caratterizzati da uno stile di vita arboricolo, dal quale derivano vari adattamenti come le piccole dimensioni, utili per muoversi in un ambiente intricato come la foresta, il muso pi\u00f9 corto e tozzo, la coda lunga per meglio bilanciarsi, le unghie sottili e appuntite, per meglio ancorarsi ai rami lisci e scivolosi, gli occhi maggiormente orientati frontalmente per una visione binoculare, utili per valutare con precisione le distanze di salto."}
{"id": "1055998", "revid": "73447", "url": "https://it.wikipedia.org/wiki?curid=1055998", "title": "Ron Thal", "text": ""}
{"id": "1055999", "revid": "838137", "url": "https://it.wikipedia.org/wiki?curid=1055999", "title": "Jaime Lucas Ortega y Alamino", "text": "Biografia.\nStudi\u00f2 per il sacerdozio nel Seminario di San Alberto Magno a Matanzas e nel Seminario dei Padri delle Missioni Estere a Quebec, in Canada. Fu ordinato sacerdote il 2 agosto 1964 dal vescovo Jose Maximino Dominguez-Rodriguez di Matanzas e poi assegnato a varie parrocchie nella diocesi di Matanzas dal 1964 al 1966. Dal 1967 al 1969 divenne parroco di Jag\u00fcey Grande, sua citt\u00e0 natale (come tutti i pastori a Cuba, a causa di una grave carenza di sacerdoti in quegli anni dovuta gli arresti di massa, ha servito in parecchie parrocchie e chiese allo stesso tempo) e Pastore della cattedrale di Matanzas assistendo, allo stesso tempo, la parrocchia di Pueblo Nuevo e altre due chiese in campagna. Fu anche presidente della Commissione diocesana della catechesi e realizz\u00f2 un apostolato attivo con i giovani della diocesi (in quegli anni, che furono ancora pi\u00f9 difficili per il lavoro pastorale della chiesa, inizi\u00f2 un movimento giovanile che includeva, tra le altre forme di apostolato, un campo estivo per i giovani, e un'opera di evangelizzazione attraverso opere teatrali eseguite dallo stesso giovent\u00f9).\nDopo l'ordinazione presbiterale del 2 agosto 1964, fu nominato vescovo di Pinar del R\u00edo il 4 dicembre 1978.\nDivenne poi arcivescovo di San Crist\u00f3bal de la Habana dal 21 novembre 1981.\nI vescovi della sua nazione lo elessero presidente della Conferenza Episcopale Cubana per due mandati: dal 1988 al 1998 e dal 2001 al 2007 mentre dal 1995 al 1999 fu anche il numero due dell'intero episcopato latino-americano.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 26 novembre 1994 e fu uno dei cardinali elettori che partecip\u00f2 sia al conclave del 2005 che elesse papa Benedetto XVI sia al conclave del 2013 che elesse papa Francesco.\nNel luglio 2010 medi\u00f2 col governo del suo paese per la liberazione di 52 detenuti politici mentre il 28 febbraio 2011 fu nominato membro della Pontificia Commissione per l'America Latina.\nIl 26 aprile 2016 papa Francesco accolse la sua rinuncia al governo pastorale dell'arcidiocesi per raggiunti limiti di et\u00e0. Il 18 ottobre 2016 comp\u00ec 80 anni e in base a quanto disposto dal \"motu proprio Ingravescentem Aetatem\" di papa Paolo VI del 1970, decaddero tutti gli incarichi ricoperti nella Curia romana e con essi il diritto di entrare in conclave.\nMor\u00ec a L'Avana il 26 luglio 2019 all'et\u00e0 di 82 anni a causa di un tumore del fegato. In seguito ai solenni funerali presieduti due giorni dopo dal suo successore, l'arcivescovo Juan de la Caridad Garc\u00eda Rodr\u00edguez, presso la cattedrale dell'Immacolata Concezione, venne tumulato all'interno del Cimitero de Crist\u00f3bal Col\u00f3n.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1056004", "revid": "1444345", "url": "https://it.wikipedia.org/wiki?curid=1056004", "title": "Live at Montreux 2001", "text": "Live at Montreux 2001 \u00e8 un album live dei Run DMC, che consiste in una esibizione del gruppo al \"Montreux Jazz Festival\" a Montreux, in Svizzera."}
{"id": "1056005", "revid": "125254349", "url": "https://it.wikipedia.org/wiki?curid=1056005", "title": "Luminosit\u00e0 superficiale", "text": "La luminosit\u00e0 superficiale \u00e8 una grandezza fisica impiegata in astronomia per indicare la luminosit\u00e0 degli oggetti astronomici estesi (a differenza delle stelle che appaiono puntiformi), come galassie e nebulose.\nGeneralmente la magnitudine apparente di un oggetto astronomico indica la sua luminosit\u00e0 complessiva. Se per esempio una galassia \u00e8 indicata come avente una magnitudine pari a 12,5, significa che, quando si guarda la galassia, il \"totale\" della luce che percepiamo equivale a quella di una stella di magnitudine 12,5. Tuttavia le stelle appaiono solitamente puntiformi, quindi tutta la loro luce \u00e8 concentrata in un punto; invece in oggetti pi\u00f9 estesi la luce \u00e8 distribuita su un'area maggiore, di parecchi arcosecondi o perfino minuti d'arco. Ne consegue che, a parit\u00e0 di magnitudine, la galassia apparir\u00e0 pi\u00f9 debole e difficile da osservare, rispetto alla stella. Quindi la luminosit\u00e0 superficiale di un oggetto indica quanto l'oggetto \u00e8 effettivamente osservabile.\nCalcolo della luminosit\u00e0 superficiale.\nLa luminosit\u00e0 superficiale viene solitamente data in magnitudini per arcosecondo quadro. Poich\u00e9 la magnitudine \u00e8 logaritmica, il calcolo della luminosit\u00e0 superficiale non pu\u00f2 essere fatto con una semplice divisione delle magnitudine per l'area; infatti, per una sorgente di magnitudine \"m\", che si estende in un'area di \"A\" arcosecondi quadrati, la luminosit\u00e0 superficiale \"S\" sar\u00e0:\nformula_1"}
{"id": "1056008", "revid": "1005847", "url": "https://it.wikipedia.org/wiki?curid=1056008", "title": "Giuseppe Micheli (politico)", "text": "Senatore e, pi\u00f9 volte, deputato e ministro del Regno d'Italia nei governi Nitti II, Giolitti V e Bonomi I, fu anche vicepresidente della Camera dei deputati presieduta da Vittorio Emanuele Orlando e ministro della Repubblica italiana nel secondo governo De Gasperi.\nBiografia.\nGiuseppe Micheli nacque dal notaio Michele e da Maria Mariotti, sorella di Giovanni Mariotti, il quale fu deputato del Regno d'Italia a partire dal 1882, senatore dal 1901 e sindaco di Parma per ben quattro volte tra il 1889 e il 1914. Dopo essersi laureato in giurisprudenza nel 1896, Micheli segu\u00ec le orme paterne ed esercit\u00f2 per anni la professione di notaio.\nIl 15 agosto 1899 fond\u00f2 l'associazione cattolica \"La Giovine Montagna\", per la valorizzazione dell'Appennino emiliano, alla cui nascita fece seguito quella del periodico \"La Giovane Montagna\", fondato sempre dal Micheli come \u201corgano degli interessi delle vallate parmensi e pontremolesi\u201d e di cui fu direttore e anima politica.\nLa carriera politica.\nAmico e collaboratore di Romolo Murri, col quale, tra il 1895 e il 1896, aveva partecipato alla fondazione della Federazione Universitaria Cattolica Italiana, e di Giuseppe Toniolo, nel 1902 Micheli divenne consigliere della \"Cassa di Risparmio di Parma\" e nel 1903 spos\u00f2 Lucia Basetti, figlia del deputato radicale parmense Gian Lorenzo Basetti.\nIl conflitto con Luigi Lusignani.\nTra il 1905 e il 1906 entr\u00f2 in conflitto con un politico romano, docente di diritto presso l'Universit\u00e0 di Parma, che, di l\u00ec a poco, sarebbe diventato Sindaco di Parma: Luigi Lusignani. Gli attriti fra di loro iniziarono quando Lusignani si prese i meriti di un successo elettorale ottenuto da un candidato sostenuto da una coalizione in cui erano presenti anche i cattolici di Micheli.\nLa situazione precipit\u00f2 quando, a causa di Lusignani, la coalizione inizi\u00f2 ad assumere un atteggiamento sempre pi\u00f9 anticlericale. Per contrastare tale tendenza, Giuseppe Micheli caldeggi\u00f2 la candidatura a sindaco di Parma del cattolico Ezio Molesini, utilizzandola anche come ostacolo al desiderio del docente romano di conquistare la poltrona di primo cittadino.\nAlla fine per\u00f2 Lusignani la spunt\u00f2 su Molesini, anche grazie al quindicinale \"L'Araldo liberale\" di Parma, organo dei giovani liberali parmensi, che era sceso in campo per sostenere il romano. Poco dopo la vittoria, per\u00f2, i giovani liberali borelliani parmensi legati a tale periodico dichiararono di essere stati utilizzati, traditi e successivamente scaricati dal neo-sindaco di Parma.\nDa un lato ci\u00f2 provoc\u00f2 la definitiva rottura dei rapporti tra Lusignani e Micheli, ma dall'altra contribu\u00ec a rinsaldare quelli col liberale pavullese Giovanni Borelli, nonostante il ruolo avuto dai seguaci di quest'ultimo nella sconfitta di Molesini. In tutto questo il tradimento operato da Lusignani nei confronti dei giovani liberali ebbe sicuramente un ruolo importante.\nL'elezione a deputato.\nDopo la morte del suocero Gian Lorenzo Basetti, avvenuta nel 1908, accett\u00f2 di candidarsi alla Camera nel collegio reggiano di Castelnovo ne' Monti (lasciato vacante proprio da Basetti) nelle elezioni suppletive del maggio dello stesso anno, riuscendo a farsi eleggere. Nel dicembre dello stesso anno, si rec\u00f2 a Messina per sostenere le popolazioni colpite dal terremoto, anche grazie ad un contributo della \"Cassa di Risparmio di Parma\", di cui allora era ancora consigliere.\nLo sciopero agrario del 1908.\nSempre nel 1908, in seguito al grande sciopero agrario parmense, fu artefice della nascita di una nuova forma di organizzazione, quella delle cosiddette \"Unioni Rurali\", in difesa di braccianti, affittuari e mezzadri. Tuttavia, nel marzo 1911, in qualit\u00e0 di notaio, fu chiamato a rogare l'atto costitutivo di una associazione felinese legata all\"Associazione Agraria Parmense\" presieduta dal collega Lino Carrara, considerata, allora, acerrima \"nemica\" dai lavoratori agricoli.\nInfatti, anni prima, era stata proprio una scelta di tale potente associazione agraria (fondata da Luigi Lusignani nel 1901) di non concedere ai lavoratori agricoli migliori orari di lavoro a causare, ai primi di maggio 1908, lo scoppio del grande sciopero agrario parmense guidato da Alceste De Ambris, sindacalista liccianese, capo della Camera del Lavoro di Parma, il quale era stato represso in modo violento dalle forze dell'ordine nel giugno dello stesso anno.\nIn seguito allo sciopero agrario, il periodico \"La Giovane Montagna\", da lui diretto, aveva preso una posizione netta a favore dell\"Associazione Agraria Parmense\", lasciando cos\u00ec trasparire il suo sentimento antisocialista. Un sentimento, questo, che, per\u00f2, nel corso degli anni, and\u00f2 via via mitigandosi, fino a quando, intorno al 1922, per la precisione dopo i fatti di Parma dell'agosto dello stesso anno, inizi\u00f2 ad emergere con decisione il suo lato antifascista.\nL'adesione al neutralismo.\nAlle elezioni generali del 1909 si era presentato come candidato cattolico-moderato in ben due collegi, ovvero in quello \u201cstorico\u201d di Castelnovo ne' Monti e in quello parmense di Langhirano. In quest'ultimo si era trovato opposto al candidato radicale Cornelio Guerci. Quello del 1909 fu il primo episodio di una serie di accese sfide elettorali che videro sempre vittorioso il Micheli. Nel 1913, per\u00f2, la vittoria conseguita non fu cos\u00ec netta come quella precedente.\nSpesso critico nei confronti del Presidente del Consiglio del Regno d'Italia, Antonio Salandra, Micheli si schier\u00f2 con decisione con i neutralisti durante la prima guerra mondiale. Inoltre, nel maggio 1915 fu contrario all'assegnazione dei pieni poteri al presidente Salandra e, successivamente, nel 1917, neg\u00f2 la fiducia al governo di Vittorio Emanuele Orlando. Inoltre non ader\u00ec immediatamente al Partito Popolare Italiano subito dopo la sua fondazione, avvenuta nel gennaio 1919.\nMinistro del Regno d'Italia.\nMa nell'aprile 1919 fu eletto deputato proprio per il PPI e poco dopo divenne ministro dell'agricoltura nel secondo governo Nitti (dal 21 maggio al 15 giugno 1920), incarico che gli venne confermato nel quinto governo Giolitti (dal 15 giugno 1920 al 4 luglio 1921). Titolare del dicastero dei lavori pubblici nel primo governo Bonomi (dal 4 luglio 1921 al 26 febbraio 1922), si schier\u00f2 successivamente contro il fascismo e nell'agosto del 1922 , divenendo pertanto un bersaglio del Regime.\nDurante il ventennio mussoliniano, era stato per\u00f2 favorevole, inizialmente, a una collaborazione governativa tra il Partito Popolare Italiano e Mussolini. In seguito, per\u00f2, era passato all'opposizione, estremizzando progressivamente il proprio sentimento antifascista, fino alla decisione, presa nel 1924, di confluire nel gruppo degli aventiniani. Una decisione, questa, che lo costrinse a lasciare la vita politica e a tornare stabilmente a Parma, tra il 1925 e il 1926, per riprendere a tempo pieno la professione di notaio.\nLa persecuzione del Regime.\nLa persecuzione del Regime nei suoi confronti inizi\u00f2 nel 1925, quando i fascisti devastarono il suo studio notarile. Secondo alcuni, sempre nello stesso anno, Micheli fu addirittura bastonato quasi a morte. Essa prosegu\u00ec, anche se in maniera meno invasiva, tra il 1930 e il 1936, quando il deputato fu costretto ad interrompere le pubblicazioni del periodico \"La Giovane Montagna\". Quando riprese le pubblicazioni, nel gennaio 1937, lo fece per\u00f2 in tono assai dimesso, rinunciando a qualsiasi commento politico.\nLa scomparsa del figlio.\nAlla persecuzione fascista fecero seguito una serie di tragedie che segnarono profondamente la vita del deputato Popolare. La pi\u00f9 dolorosa di queste fu sicuramente la scomparsa del figlio Michele Micheli (omonimo del padre di Giuseppe), nato nel 1910, il quale, dopo avere svolto anch'egli, per qualche tempo, la professione di notaio, si era arruolato ed era partito per la Russia con il grado di comandante, ma aveva fatto perdere le proprie tracce nel gennaio del 1943 durante la ritirata.\nI rapporti con la Resistenza.\nIl 15 ottobre 1943 lo studio notarile di Micheli, posto in Borgo San Vitale n\u00b0 6 a Parma, diventato uno dei simboli dell'antifascismo parmense dopo la distruzione fascista del 1925, ospit\u00f2 la nascita della sezione locale del Comitato di Liberazione Nazionale. Essa ebbe luogo, per\u00f2, solo dopo la partenza per Chieti dello stesso Micheli, avvenuta nel settembre del 1943 e da lui decisa, come ebbe peraltro modo di dichiarare, per \u201csfuggire al suo arresto, gi\u00e0 ordinato\u201d.\nIl politico parmese fu inoltre costretto a cambiare nome, soprattutto per preservare l'incolumit\u00e0 dei suoi tanti parenti rimasti in Emilia dopo la sua partenza. Dopo la liberazione di Roma, avvenuta all'inizio di giugno del 1944, si trasfer\u00ec nell'Urbe, tornata capitale dopo la breve parentesi di Brindisi e Salerno, e l\u00ec ader\u00ec immediatamente alla Democrazia Cristiana.\nVicepresidente della Camera.\nSempre nel giugno 1944, a Roma, venne nominato vicepresidente della Camera dei deputati presieduta da Vittorio Emanuele Orlando, dopo la nascita del nuovo governo presieduto da Ivanoe Bonomi. Nonostante tale nomina di grande responsabilit\u00e0, il cattolico parmense continu\u00f2 per\u00f2 a spendersi senza sosta in favore dei tanti membri della Resistenza italiana che, a quel tempo, erano ancora impegnati nei combattimenti oltre la Linea Gotica.\nNel settembre 1944, per\u00f2, durante il Congresso nazionale della DC, che si tenne a Roma, non manc\u00f2 di esprimersi in maniera assai critica sulla collaborazione governativa tra la Democrazia Cristiana e il Partito Comunista Italiano, nata in occasione della nomina del governo Bonomi II, ed invit\u00f2 i propri colleghi di partito a riflettere sulla convenienza di tale rapporto. Per questo ricevette numerose critiche, che lo portarono, poco dopo, a dimettersi dal governo interno della DC.\nDopo la Seconda guerra mondiale.\nAl termine della Seconda guerra mondiale fu deputato all'Assemblea Costituente, ministro della Marina Militare nel secondo governo De Gasperi e senatore della I Legislatura, il tutto con la Democrazia Cristiana. Alla vigilia della Costituente, lanci\u00f2 sul suo periodico \"La Giovane Montagna\" l'idea di una regione emiliano-lunense (Lunezia) comprendente le province della Spezia, Modena, Parma, Piacenza, Reggio Emilia e il circondario di Pontremoli.\nMicheli mor\u00ec improvvisamente il giorno 17 ottobre 1948, dopo una breve malattia, mentre si trovava nella sua abitazione di Corso del Rinascimento, a Roma. Al funerale parteciparono circa 15.000 persone. Dopo i funerali romani, la salma fece ritorno a Parma, dove si svolsero altri funerali."}
{"id": "1056012", "revid": "767487", "url": "https://it.wikipedia.org/wiki?curid=1056012", "title": "Under Lock and Key", "text": "Under Lock and Key \u00e8 il terzo album in studio del gruppo musicale statunitense Dokken, pubblicato il 22 novembre 1985 dalla Elektra Records.\nViene considerato come l'album pi\u00f9 completo della band e ha ricevuto grande accoglienza da parte della critica specializzata, che ha messo in luce l'abilit\u00e0 tecnica del chitarrista George Lynch.\nL'album ha venduto oltre un milione di copie nei soli Stati Uniti e ha raggiunto la 32\u00aa posizione nella Billboard 200.\nTracce.\nTutte le canzoni sono state composte da Don Dokken, George Lynch, Jeff Pilson e Mick Brown."}
{"id": "1056013", "revid": "98077", "url": "https://it.wikipedia.org/wiki?curid=1056013", "title": "Epurazioni", "text": ""}
{"id": "1056015", "revid": "13102", "url": "https://it.wikipedia.org/wiki?curid=1056015", "title": "Antonio Panizzi", "text": "Biografia.\nDopo aver frequentato le scuole secondarie a Reggio Emilia, nel 1814 Antonio Panizzi si iscrisse alla facolt\u00e0 di Giurisprudenza dell'Universit\u00e0 di Parma conseguendo la laurea nel 1818. Nel 1815, nel periodo in cui Panizzi attendeva agli studi universitari, il Congresso di Vienna ripristin\u00f2 il Ducato di Modena e Reggio sotto la dinastia Asburgo - Este nella persona del dispotico Francesco IV d'Este, mentre Parma venne affidata a Maria Luigia d'Austria, futura vedova di Napoleone. Dopo la laurea Panizzi apr\u00ec uno studio legale a Brescello dedicandosi nel contempo all'attivit\u00e0 politica. Nel 1820 Francesco IV emise un decreto contro i carbonari. Sospettato di appartenere alla Carboneria, nel 1822 Antonio Panizzi lasci\u00f2 clandestinamente il ducato estense per stabilirsi dapprima a Lugano e, l'anno successivo, a Londra. Qui entr\u00f2 in contatto con Foscolo e, su consiglio del poeta, si trasfer\u00ec a Liverpool dove divenne insegnante di italiano. Dal 1828 al 1837 fu professore di italiano all'University College di Londra. Durante questo periodo, nel 1831, iniziarono i suoi contatti con la biblioteca del British Museum di cui nel 1856 divenne direttore generale (\"principal librarian\"). In pensione nel 1866, nel 1869 ottenne il titolo onorifico di Sir dalla regina Vittoria.\nIl patriota.\nDopo l'adesione alle vendite carbonare e immediatamente dopo la fuga dal Ducato di Modena, nel 1823 Antonio Panizzi pubblic\u00f2 clandestinamente a Lugano un violento atto d'accusa contro il regime estense, \"Dei processi e delle sentenze contra gli imputati di lesa maest\u00e0 e di aderenza alle Sette proscritte negli Stati di Modena\" con la falsa indicazione di \"Madrid: per Roberto Torres, 1823\". L'opera, che procur\u00f2 a Panizzi una condanna a morte, fu in seguito ripudiata dall'autore ed \u00e8 stata ripubblicata a cura di Giosu\u00e8 Carducci col titolo \"Le prime vittime di Francesco 4. duca di Modena\", Milano etc.: Societ\u00e0 editrice Dante Alighieri di Albrighi, Segati e C., 1912.\nIn Inghilterra Panizzi, amico personale dei primi ministri inglesi Lord Palmerston e Lord Gladstone, divenne il rappresentante del Risorgimento italiano svolgendo un'opera importantissima nell'attirare alla causa italiana le simpatie dell'opinione pubblica e della classe dirigente inglese. Nel 1851 adott\u00f2 Raffaele Settembrini, il figlio adolescente di Luigi Settembrini condannato all'ergastolo. Continu\u00f2 nello stesso tempo l'attivit\u00e0 cospirativa. Nel 1855, per esempio, acquist\u00f2 una nave, \"The Isle of Thanet\" (\"L'Isola di Thanet\"), per liberare Luigi Settembrini, Carlo Poerio e gli altri prigionieri politici del Regno delle Due Sicilie relegati nell'ergastolo di Santo Stefano. L'audace impresa, che doveva essere guidata da Garibaldi, fall\u00ec per l'affondamento della nave.\nSebbene avesse ottenuto la cittadinanza inglese dal 1832, per la sua opera a favore dell'Italia il 12 marzo 1868 fu nominato Senatore del Regno d'Italia.\nIl bibliotecario.\nLa fama di Antonio Panizzi \u00e8 legata soprattutto all'attivit\u00e0 svolta in qualit\u00e0 di direttore della biblioteca del British Museum. La British Museum Library era la biblioteca nazionale del Regno Unito. Durante la gestione di Panizzi divenne la pi\u00f9 grande biblioteca nel mondo. Venne costruita la famosa \"Reading Room\", la sala di lettura a base circolare, raddoppi\u00f2 il numero di volumi posseduti dalla biblioteca, da 235\u00a0000 a 540\u00a0000, fece istituire il sistema di propriet\u00e0 letteraria riservata (\"Copyright Act\") per cui, per legge, gli editori britannici debbono consegnare alla biblioteca una copia di ogni libro stampato in Inghilterra, intraprese la creazione di un nuovo catalogo, basato sulle novantuno regole di Catalogazione (\"Ninety-One Cataloguing Rules\") da lui formulate nel 1841 e che sono alla base dell'ISBD del XXI secolo e dello standard di descrizione delle risorse in formato elettronico Dublin Core. Entr\u00f2 inoltre nel dibattito culturale dell'epoca. Fu molto amico, ad esempio, di Prosper M\u00e9rim\u00e9e, e di Francesco De Sanctis."}
{"id": "1056016", "revid": "486946", "url": "https://it.wikipedia.org/wiki?curid=1056016", "title": "Unione Sportiva Akragas", "text": ""}
{"id": "1056020", "revid": "104485", "url": "https://it.wikipedia.org/wiki?curid=1056020", "title": "Graffiti Writing", "text": ""}
{"id": "1056022", "revid": "123461671", "url": "https://it.wikipedia.org/wiki?curid=1056022", "title": "Porto Rifugio di Gela", "text": "Il porto rifugio di Gela \u00e8 un porto artificiale prospiciente la citt\u00e0 di Gela nell'omonimo golfo. La sua attuale struttura risale al XX secolo.\nIl porto rifugio di Gela \u00e8 stato realizzato negli anni '50 dello scorso secolo. \nEsso era strutturato da una banchina nord ed da un molo di ponente a difesa delle correnti e dei venti che soffiano in direzione nord/ovest-nord/est per circa 200 giorni all'anno.\nDi fatto nasce per dare una valida alternativa all'allora insufficiente pontile sbarcatoio, ubicato circa 750 m ad ovest in prossimit\u00e0 del borgo marinaro della citt\u00e0 Gela, presso il quale attraccavano e salpavano mercantili di granaglie, cotone, spugne, scope da palma nana, vino, olio e quant'altro prendeva la via del Mediterraneo dall'entroterra sud occidentale della Sicilia. \nIn esso ancora oggi insiste un cantiere navale per la costruzione di imbarcazioni in legno da parte di taluni maestri d'ascia, che hanno realizzato nel tempo natanti da lavoro e di pregio di rara maestria: imbarcazioni efficienti ed affidabili, robuste e leggere, tali da solcare i mari con affidabilit\u00e0 e sicurezza.\nIl declino del porto rifugio inizia intorno alla met\u00e0 degli anni '60, quando il porto rifugio diviene un mero supporto al Porto Isola e annessa diga foranea (costruiti dalla Regione Siciliana e dati in concessione all'ENI spa). \nIntorno alla met\u00e0 degli anni '80 fu realizzato il braccio di levante che determin\u00f2 e continua a pregiudicare i fondali interni ed esterni al porto, riducendone i fondali da 4-5 metri a 2-3 metri con punte negative di 1.5-1.30 metri. \nL'imboccatura con fondali estremamente ridotti (meno di 2 metri), si presenta con passaggi obbligati, da compromettere talvolta la sicurezza dei natanti ed il traffico anche di piccoli imbarcazioni che in esso trovano approdo. Il fondale \u00e8 soggetto di sovente ad insabbiamenti, aggravati dal braccio di levante che data la sua attuale conformazione non permette un deflusso delle correnti che portano le sabbie dell'avanmare all'interno del sito portuale.\nPur tuttavia la voglia e la tenacia di taluni amanti del mare gelese ha fatto s\u00ec che in esso si sviluppasse una minima attivit\u00e0 da diporto con la installazione di pontiletti mobili, discretamente attrezzati per accogliere piccole imbarcazioni.\nGrazie ad investimenti pubblici e con l'impegno di privati cittadini si \u00e8 avuta una minima riqualificazione con la dotazione in banchina di colonnine per la fornitura di acqua ed energia elettrica. In esso insiste anche un impianto di rifornimento carburante. \nDi contro \u00e8 carente di servizi igienico sanitario e quant'altro servirebbe al navigante di passaggio. \nDa anni si attende la realizzazione del nuovo porto rifugio previsto nel piano regionale dei porti siciliani, che dovrebbe essere realizzato con fondi pubblici e privati (ENI SPA), per un totale di investimenti pari a 60 milioni di euro circa, che dovrebbe implicare l'ampliamento e l'ammodernamento della struttura per un miglioramento dei servizi e delle attrezzature portuali.\nPurtroppo per un rimbalzo di competenze e per un carente volont\u00e0 generalizzata, la cittadinanza, non solo della citt\u00e0 di Gela ma anche dei paesi vicinori, attendono una struttura da diporto degna di questo nome che dia rilancio e vitalit\u00e0 ad uno dei tratti di mare e di costa sabbiosa pi\u00f9 affascinanti della Sicilia.\nIl porto \u00e8 assoggettato all'autorit\u00e0 della Capitaneria di porto, che vigila sull'attivit\u00e0 marittima e costiera di tutto il litorale della provincia di Caltanissetta.\nTale attivit\u00e0, in ossequio alle norme del codice della navigazione, garantiscono sicurezza e legalit\u00e0.\nL'area portuale gelese, che di fatto \u00e8 costituita dal porto rifugio, dal vecchio pontile sbarcatoio con annessa area della dismessa dogana costiera e dal porto Isola con annessa diga foranea, necessiterebbe di un'autorit\u00e0 portuale privata al fine di dare input alle attivit\u00e0 commerciali e turistiche che in essa potrebbero trovare una collocazione naturale."}
{"id": "1056023", "revid": "1305772", "url": "https://it.wikipedia.org/wiki?curid=1056023", "title": "Planetoide", "text": "Il termine planetoide (che significa \"simile ad un pianeta\") si riferisce a piccoli oggetti celesti con alcune caratteristiche di un pianeta. A seconda dell'uso, pu\u00f2 riferirsi a:"}
{"id": "1056025", "revid": "986213", "url": "https://it.wikipedia.org/wiki?curid=1056025", "title": "Telesphore Placidus Toppo", "text": "Biografia.\nTelesphore Placidus Toppo \u00e8 nato il 15 ottobre 1939 a Chainpur, Province Centrali e Berar (oggi nello Stato federato di Jharkhand) e diocesi di Ranchi (oggi nella diocesi di Gumla), nella parte nord-orientale dell'allora Impero anglo-indiano (oggi Repubblica dell'India); proveniente da un'umile famiglia aborigena (adivasi) della trib\u00f9 oraon, \u00e8 l'ottavo dei dieci figli di Ambrose Toppo e Sophia Xalxo. I suoi nonni si erano convertiti al cattolicesimo all'inizio del XX secolo.\nSua madre ha avuto un travaglio complicato alla sua nascita, rischiando di perderlo; \u00e8 nato con l'anchiloglossia, un'anomalia congenita che limita la parola, ed \u00e8 riuscito a risolvere il problema solo in seguito. Suo padre \u00e8 morto quando era appena un bambino e sua madre \u00e8 riuscita a stento a mandarlo a scuola, quindi per pagarsi gli studi ha dovuto lavorare nello scavo di pozzi.\nFormazione e ministero sacerdotale.\nHa ricevuto l'istruzione elementare alla \"Lower Primary Village School\" di Jhargaon ed alla \"Barwaynagar Primary School\", proseguendo poi quella secondaria alla \"Chainpur High School\", dove ha ottenuto il diploma; in seguito ha frequentato il \"St. Xavier's College\" di Ranchi, sotto la direzione della Compagnia di Ges\u00f9, dove ha conseguito il \"Bachelor of Arts\" con lode in inglese nel 1965. Seguendo il consiglio di un prete, ha desciso di seguire la vocazione al sacerdozio e si \u00e8 iscritto al seminario maggiore regionale ed al \"St. Albert's College\", sempre a Ranchi, dove ha studiato filosofia. Si \u00e8 poi trasferito a Roma, in Italia, dove ha frequentato la Pontificia universit\u00e0 urbaniana ed ha conseguito la licenza in teologia. \nHa ricevuto l'ordinazione sacerdotale il 3 maggio 1969, ad Himmelried in Svizzera, per imposizione delle mani di Franz von Streng, vescovo titolare di Obbi e gi\u00e0 vescovo di Basilea; si \u00e8 incardinato, ventinovenne, come presbitero dell'arcidiocesi di Ranchi.\nTornato in patria, ha continuato gli studi-post laurea all'Universit\u00e0 di Ranchi, dove ha ottenuto il \"Master's degree\" in storia. Poco dopo ha cominciato ad insegnare ed \u00e8 divenuto assistente del direttore presso la \"St. Joseph's High School\" a Torpa; qui ha fondato e diretto il \"Lievens Vocation Centre\", una scuola apostolica per i candidati al sacerdozio della trib\u00f9 munda. Nel 1976 \u00e8 stato nominato rettore del seminario minore di Ranchi e segretario particolare dell'arcivescovo, ricoprendo tali uffici fino alla promozione all'episcopato.\nMinistero episcopale.\nVescovo di Dumka.\nL'8 giugno 1978 papa Paolo VI lo ha nominato, a soli trentotto anni, vescovo di Dumka; \u00e8 succeduto al sessantaduenne Leo Tigga, S.I., contestualmente trasferito alla sede di Raiganj. Ha ricevuto la consacrazione episcopale il 7 ottobre seguente, davanti alla cattedrale di San Paolo a Dumka, per imposizione delle mani di Pius Kerketta, S.I., arcivescovo metropolita di Ranchi, assistito dai co-consacranti monsignori Tigga, suo predecessore, e Joseph Robert Rodericks, S.I., vescovo di Jamshedpur; ha preso possesso della diocesi durante la stessa celebrazione. Come suo motto episcopale ha scelto \"Parare viam Domini\", che tradotto vuol dire \"Preparate la via del Signore\".\nCon giurisdizione su un'area compresa tra gli Stati federati di Jharkhand, Bihar e Bengala Occidentale, a maggioranza induista, in questa diocesi la popolazione cristiana rappresenta una minoranza esigua composta soprattutto da membri dei gruppi tribali: separati dal resto degli abitanti, mescolando fede cristiana e tradizioni animiste, hanno i loro territori centrali nelle zone della giungla e delle catene montuose e rappresentano il punto pi\u00f9 basso del sistema di caste indiano. Lo stesso monsignor Toppo appartiene ad uno di questi gruppi e fin dall'inizio del suo ministero episcopale si \u00e8 speso nella cura pastorale degli ultimi, nella sanit\u00e0, nell'istruzione e nell'assistenza sociale indipendentemente dal credo religioso.\nArcivescovo metropolita di Ranchi.\nL'8 novembre 1984 papa Giovanni Paolo II lo ha promosso, quarantacinquenne, arcivescovo coadiutore di Ranchi, facendo in seguito il proprio ingresso in arcidiocesi; la sede non aveva mai avuto un coadiutore prima di lui.\nNove mesi dopo, il 7 agosto 1985, con l'accettazione della rinuncia per motivi d'et\u00e0 del settantacinquenne Pius Kerketta, S.I., che aveva guidato l'arcidiocesi per ben ventiquattro anni, \u00e8 succeduto per coadiutoria come arcivescovo metropolita di Ranchi. Ha preso possesso dell'arcidiocesi durante una cerimonia svoltasi nella cattedrale dell'Immacolata Concezione di Santa Maria a Ranchi il 25 agosto successivo. Lo stesso anno ha presieduto la celebrazione per commemorare il 100\u00ba anniversario dell'arrivo di Constant Lievens, detto \"l'apostolo di Chota Nagpur\", sacerdote gesuita che per primo aveva evangelizzato i popoli aborigeni dell'India centrale.\nIl 3 febbraio 1986 ha accolto il papa nel suo primo viaggio apostolico in India (1\u00ba \u2013 10 febbraio) durante la tappa a Ranchi, dove ha presieduto una messa per i lavoratori. Il 29 giugno successivo, giorno della solennit\u00e0 dei Santi Pietro e Paolo, si \u00e8 recato presso la basilica di San Pietro in Vaticano, dove il pontefice gli ha imposto il pallio, simbolo di comunione tra la Santa Sede e il metropolita.\nA capo della nuova sede ha continuato la sua opera di sostegno agli adivasi, facendone uno dei temi principali nei forum dei vescovi e dei superiori maggiori dello Stato federato di Jharkhand, consacrando diversi nuovi vescovi indigeni e prendendo parte nel 1999 alla cerimonia di insediamento del primo arcivescovo metropolita di Patna Benedict John Osta, S.I., segno della crescita cristiana di questa popolazione. Inoltre \u00e8 stato membro del consiglio consultivo della Fondazione \"Margareta Weisser\" per le popolazioni tribali dell'Asia, dell'organo di gestione della societ\u00e0 di servizi sociali indo-tedesca, di alcune commissioni della CCBI e della \"National Education Group\" per diversi anni. Oltre a ci\u00f2 si \u00e8 occupato di aiuti anche in capo economico, divenendo presidente della \"Chotangpur Catholic Mission Co-operative Credit Society\", mentre a Ranchi \u00e8 divenuto presidente delle carit\u00e0 cattoliche, sostenitore di \"Sarva Dharma Milan Parishad\", amministratore fiduciario di \"Jharkhand Antyodaya Public Charitable Trust\" e del forum cittadino.\n\u00c8 stato anche presidente del Consiglio regionale dei vescovi e cancelliere della Facolt\u00e0 di teologia a Ranchi, nonch\u00e9 membro del forum dei vescovi e dei superiori maggiori e dell'organo di gestione di vari organismi locali. \u00c8 anche membro del Movimento dei focolari.\nIn ambito della Federazione delle conferenze episcopali dell'Asia, che riunisce tutti i vescovi del continente, \u00e8 stato membro del Comitato centrale e presidente dell'Ufficio per la pace e l'armonia.\nDal 30 settembre al 28 ottobre 1990 ha preso parte all'VIII assemblea generale ordinaria del Sinodo dei vescovi, svoltasi nella Citt\u00e0 del Vaticano, con tema \"La formazione dei sacerdoti nelle circostanze attuali\".\nNel 1993 ha celebrato la funzione per il ritorno dei resti di padre Lievens nella cattedrale di Ranchi, dando anche inizio al processo canonico per la sua beatificazione, mentre nel 1994 ha accolto Madre Teresa di Calcutta al suo arrivo in citt\u00e0.\nNel 1998 \u00e8 stato eletto vicepresidente della Conferenza dei vescovi cattolici latini dell'India (CCBI) per un mandato di due anni, subentrando a Patrick Paul D'Souza, vescovo di Varanasi; \u00e8 stato confermato per un secondo mandato nel 2000. In tale veste ha preso parte a diversi Sinodi dei vescovi: la I assemblea speciale per l'Asia, dal 19 aprile al 14 maggio 1998, con tema \"Ges\u00f9 Cristo il Salvatore e la sua missione di amore e servizio in Asia: \"Io sono venuto perch\u00e9 abbiano la vita e l'abbiano in abbondanza\" (Gv 10, 10)\"; la II assemblea speciale per l'Europa, dal 1\u00ba al 23 ottobre 1999, con tema \"Ges\u00f9 Cristo, vivente nella sua Chiesa, sorgente di speranza per l'Europa\"; la X assemblea generale ordinaria, dal 30 settembre al 6 novembre 2001, con tema \"Il Vescovo: Servitore del Vangelo di Ges\u00f9 Cristo per la speranza del mondo\". \u00c8 stato ricevuto in udienza dal papa il 19 ottobre 2001, durante quest'ultima assise, il 15 giugno 2002 ed il 21 giugno 2003.\nNel 2002 \u00e8 stato eletto per la prima volta presidente della CCBI, succedendo a Henry Sebastian D'Souza, arcivescovo metropolita di Calcutta; ha concluso il mandato di un triennio nel 2005, quando gli \u00e8 succeduto Oswald Gracias, arcivescovo metropolita di Agra e futuro cardinale.\nCardinalato.\nIl 28 settembre 2003, prima dell'angelus domenicale, papa Giovanni Paolo II ha annunciato la sua creazione a cardinale nel concistoro del 21 ottobre seguente; sessantaquattrenne, \u00e8 stato il decimo indiano a ricevere la porpora cardinalizia nella storia della Chiesa, il primo a capo dell'arcidiocesi di Ranchi.\nL'evento \u00e8 stata accolto con grande plauso prima di tutto da parte degli adivasi, che hanno avuto la gioia di poter vedere per la prima volta un loro esponente all'interno del Collegio cardinalizio, diversi esponenti della Chiesa luterana in India, della religione Sikh, dell'Induismo ed anche alcuni esponenti del governo.\nDurante la cerimonia, svoltasi alle ore 10:30 presso la basilica di San Pietro in Vaticano, gli sono stati conferiti la berretta, l'anello cardinalizio ed il titolo presbiterale del Sacro Cuore di Ges\u00f9 agonizzante a Vitinia, vacante dal 22 aprile 1996, giorno della morte del cardinale Mario Luigi Ciappi, O.P., teologo emerito della Casa pontificia. Il 24 novembre successivo lo stesso pontefice lo ha nominato anche membro della Congregazione per l'evangelizzazione dei popoli e del Pontificio consiglio per il dialogo interreligioso.\nIl 12 gennaio 2004 \u00e8 stato eletto anche presidente della Conferenza dei vescovi cattolici dell'India, che riunisce gli episcopati di rito latino, siro-malabarese e siro-malankarese, succedendo a Cyril Baselios Malancharuvil, O.I.C., arcieparca metropolita di Trivandrum dei siro-malankaresi; ha ricoperto tale ufficio fino al 19 febbraio 2008, quando gli \u00e8 succeduto il cardinale Varkey Vithayathil, C.SS.R., arcivescovo maggiore di Ernakulam-Angamaly dei siro-malabaresi.\nTornato a Roma, ha preso possesso del suo titolo durante una cerimonia svoltasi il 23 maggio 2004 alle ore 11:00, ed il 28 ottobre successivo \u00e8 stato ricevuto dal papa.\nDopo la morte di papa Giovanni Paolo II, ha preso parte al conclave del 2005, che si \u00e8 concluso il 19 aprile con l'elezione al soglio pontificio di papa Benedetto XVI. Il 9 giugno \u00e8 stato ricevuto dal nuovo pontefice.\nIl 12 marzo precedente, un mese prima della morte del papa, era stato nominato presidente delegato dell'XI assemblea generale ordinaria del Sinodo dei vescovi, svoltasi dal 2 al 23 ottobre successivi nella Citt\u00e0 del Vaticano, con tema \"L'Eucaristia: fonte e culmine della vita e della missione della Chiesa\". Nei tre anni seguenti ha continuato a prendere parte alle riunioni post-sinodali, venendo ricevuto dal papa tre volte: il 3 giugno ed il 13 ottobre 2006; il 26 ottobre 2007.\nIl 17 gennaio 2009 \u00e8 stato nominato membro del Pontificio consiglio della cultura.\nIl 12 gennaio 2011 \u00e8 stato eletto per la seconda volta presidente della Conferenza dei vescovi cattolici latini dell'India, ricoprendo l'incarico fino al febbraio 2013; \u00e8 succeduto e poi \u00e8 stato succeduto alla guida dell'assemblea dal cardinale Oswald Gracias, arcivescovo metropolita di Bombay. Il 19 maggio 2011 \u00e8 stato anche ricevuto in udienza in Vaticano.\nIl 23 giugno 2012 \u00e8 stato nominato membro del Consiglio di cardinali per lo studio dei problemi organizzativi ed economici della Santa Sede.\nDopo la rinuncia di papa Benedetto XVI, ha preso parte al conclave del 2013, che si \u00e8 concluso il 13 marzo con l'elezione al soglio pontificio di papa Francesco. Il 25 ottobre successivo \u00e8 stato ricevuto dal nuovo papa.\nIl 29 marzo 2014 \u00e8 stato confermato membro del Pontificio consiglio della cultura fino alla fine del mandato di un quinquennio.\nIl 7 dicembre 2015 \u00e8 stato ancora ricevuto dal papa.\nRicevuto di nuovo l'8 settembre 2016, il 24 settembre successivo il papa lo ha nominato suo inviato speciale all'XI assemblea plenaria della Federazione delle conferenze episcopali dell'Asia, svoltosi poi a Colombo, in Sri Lanka, dal 28 novembre al 4 dicembre.\nIl 22 giugno 2017 si \u00e8 recato in Vaticano per una nuova udienza.\nIl 24 giugno 2018 papa Francesco ha accettato la sua rinuncia dal governo pastorale dell'arcidiocesi di Ranchi per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di settantotto anni e dopo ben trentatr\u00e9 di governo pastorale; gli \u00e8 succeduto il settantenne Felix Toppo, S.I., fino ad allora vescovo di Jamshedpur.\nIl 15 ottobre 2019, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970.\nParla correntemente kurukh, sadri, hindi, inglese, latino, santhali, italiano e tedesco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1056026", "revid": "36426", "url": "https://it.wikipedia.org/wiki?curid=1056026", "title": "Biblioteca Moreniana", "text": "La Biblioteca Moreniana si trova a Firenze all'interno del Palazzo Medici Riccardi, con accesso da via de' Ginori.\nFu fondata nel XVIII secolo a partire dalle raccolte del canonico Domenico Moreni, appassionato bibliofilo che dedic\u00f2 la sua vita alla collezione ed allo studio dei libri, compilando nel 1805 una \"Bibliografia storica ragionata della Toscana\". La collezione Moreni \u00e8 il fondo principale assieme a una parte della biblioteca di Domenico Maria Manni, che venne acquistata da parte della Deputazione Provinciale di Firenze nel 1870 da Pietro Bigazzi, impiegato dell'Accademia della Crusca, che l'aveva comprata di tasca sua per salvarla evitandone la dispersione.\nI fondi librari sono stati arricchiti nel tempo da altre successive acquisizioni di raccolte di studiosi e collezionisti, come Giuseppe Palagi, Emilio Frullani e Giovanni Antonio Pecci. Fu aperta al pubblico nel 1942.\nLa biblioteca \u00e8 specializzata nel materiale sulla storia di Firenze e della Toscana.\nCondivide i locali del palazzo con la Biblioteca Riccardiana, ma \u00e8 un'istituzione separata sul piano amministrativo e storico, con differenti orari di accesso e regolamentazioni. La Moreniana \u00e8 gestita direttamente dalla Citt\u00e0 metropolitana che nel palazzo ha anche la sua sede storica e diversi uffici."}
{"id": "1056027", "revid": "339392", "url": "https://it.wikipedia.org/wiki?curid=1056027", "title": "Operazione Libert\u00e0 Irachena", "text": ""}
{"id": "1056029", "revid": "1305772", "url": "https://it.wikipedia.org/wiki?curid=1056029", "title": "Fondamenta (disambigua)", "text": ""}
{"id": "1056033", "revid": "409265", "url": "https://it.wikipedia.org/wiki?curid=1056033", "title": "Eagle Records", "text": "La Eagle Records \u00e8 un'etichetta discografica fondata nel 1997 da Terry Shend.\nL'amministratore delegato nel Regno Unito \u00e8 Lindsay Brown, ex manager dei Van Halen.\nNel 2015 l'azienda \u00e8 stata acquistata dalla Eagle Rock Entertainment."}
{"id": "1056035", "revid": "73447", "url": "https://it.wikipedia.org/wiki?curid=1056035", "title": "Discografia Michael Jackson (album)", "text": ""}
{"id": "1056036", "revid": "1935652", "url": "https://it.wikipedia.org/wiki?curid=1056036", "title": "Agostino Vallini", "text": "Biografia.\n\u00c8 nato a Poli, in provincia di Roma, il 17 aprile 1940, ma la famiglia paterna \u00e8 di origini toscane, precisamente del comune di Pomarance.\nSuo padre, in quanto sottufficiale dei Carabinieri, fu deportato in Germania durante il periodo della seconda guerra mondiale e la sua famiglia, composta dalla madre e da una sorella si spost\u00f2 verso Corchiano, paese di origini materne, in provincia di Viterbo. Qui Agostino fu avviato all'educazione scolastica e religiosa. Con la fine della guerra e il ritorno del padre la famiglia si spost\u00f2 a Caserta e poi a Napoli, dove il padre ricopriva il ruolo di maresciallo nell'Arma dei Carabinieri. Nel 1952 il lutto materno segn\u00f2 definitivamente la sua decisione di entrare in seminario.\nFormazione e ministero sacerdotale.\nDopo aver compiuto dodici anni di formazione presbiterale nel seminario partenopeo, fu ordinato il 19 luglio 1964 per mani del vescovo ausiliare di Napoli mons. Vittorio Longo, per volere dell'allora arcivescovo metropolita, card. Alfonso Castaldo.\nGli insegnamenti che ricevette presso la Pontificia Facolt\u00e0 Teologica di Napoli furono decisivi nella sua formazione, essendo stato a contatto con personaggi di rilevanza del calibro di Giovanni Bandino, Ciriaco Scanzillo, Domenico Mallardo, Vitale De Rosa, Antonio Ambrosanio, Luigi Diligenza, Edoardo Davino. Nel 1964, sentendosi vocato agli studi, si iscrisse alla Pontificia Universit\u00e0 Lateranense e ottenne il dottorato in \"Utroque iure\". Alla Lateranense fu allievo di grandi maestri, tra i quali padre Anastasio Guti\u00e9rrez, clarettiano. Attraverso di lui conobbe il nascente Gruppo Laico \u00abSeguimi\u00bb, riconosciuto nel 1965 da mons. Abele Conigli vescovo di Sansepolcro, di cui successivamente divenne membro.\nNel 1969, finiti gli studi presso l'universit\u00e0 romana, cominci\u00f2 a insegnare diritto canonico presso la Facolt\u00e0 teologica partenopea. Poco dopo ricevette dal rettore della Pontificia Universit\u00e0 Lateranense, mons. Pietro Pavan, l'invito a insegnare diritto pubblico ecclesiastico rivedendo l'insegnamento sotto una chiave postconciliare.\nIn quegli anni ricopr\u00ec inoltre la carica di assistente ecclesiastico della FUCI di Napoli e dell'USMI partenopea. Lasci\u00f2 l'insegnamento al Laterano quando fu chiamato, dal cardinale Corrado Ursi, a ricoprire la carica di rettore del Seminario Maggiore partenopeo. Incarico che lasci\u00f2 nel 1987.\nMinistero episcopale e cardinalato.\nPapa Giovanni Paolo II lo ha nominato vescovo ausiliare di Napoli e vescovo titolare di Tortiboli il 23 marzo 1989 ed \u00e8 stato ordinato vescovo il 13 maggio 1989 dal cardinale Michele Giordano di cui \u00e8 divenuto diretto collaboratore, ricoprendo anche l'incarico di vicario generale.\nIl 13 novembre 1999 \u00e8 stato nominato vescovo di Albano, dove fa il suo ingresso il 15 gennaio 2000 e dove \u00e8 stato promotore di una riforma pastorale dell'intera diocesi.\nIl 27 maggio 2004, grazie alla sua formazione giuridica \u00e8 stato nominato prefetto del Supremo tribunale della Segnatura apostolica da Giovanni Paolo II, che lo ha elevato, al contempo, alla dignit\u00e0 arcivescovile. Ha lasciato questo incarico il 27 giugno 2008.\nPapa Benedetto XVI lo ha elevato alla dignit\u00e0 cardinalizia nel concistoro del 24 marzo 2006 e gli ha attribuito la diaconia di San Pier Damiani ai Monti di San Paolo.\nIl 27 giugno 2008 \u00e8 stato nominato, in qualit\u00e0 di successore del cardinale Camillo Ruini, cardinale vicario per la diocesi di Roma, arciprete della basilica di San Giovanni in Laterano, gran cancelliere della Pontificia Universit\u00e0 Lateranense.\nIl 24 febbraio 2009 Benedetto XVI lo ha elevato \"pro hac vice\" all'ordine dei presbiteri.\nIl 18 settembre 2012 \u00e8 stato nominato padre sinodale della XIII Assemblea Generale Ordinaria del Sinodo dei Vescovi.\nIl 18 maggio 2013 papa Francesco lo ha confermato suo vicario per la diocesi di Roma.\nNel dicembre 2014 l'Accademia Bonifaciana di Anagni, su proposta del Fondatore, Rettore Sante De Angelis, gli conferisce il Premio Internazionale Bonifacio VIII ed accoglie la \"Bulla Indulgentiarum\" originale del 1300 dello stesso papa Caetani, pervenuta nella citt\u00e0 papale per l'occasione.\nIl 26 maggio 2017 papa Francesco ha accolto la sua rinuncia per raggiunti limiti di et\u00e0 ed ha nominato suo successore il vescovo Angelo De Donatis, contestualmente elevato alla dignit\u00e0 arcivescovile.\nIl 24 ottobre 2017 \u00e8 nominato legato pontificio per le basiliche di San Francesco e di Santa Maria degli Angeli in Assisi.\n\u00c8 stato membro della Congregazione per gli istituti di vita consacrata e le societ\u00e0 di vita apostolica, della Congregazione per i vescovi, della Congregazione per le Chiese orientali, della Congregazione delle cause dei santi, del Pontificio consiglio per i testi legislativi e dell'Amministrazione del patrimonio della Sede Apostolica.\nIl 17 aprile 2020, al compimento del suo ottantesimo genetliaco, \u00e8 uscito dal novero dei cardinali elettori.\nIl 10 ottobre 2020 ha presieduto il rito di beatificazione di Carlo Acutis, presso la basilica superiore di San Francesco ad Assisi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1056039", "revid": "72396", "url": "https://it.wikipedia.org/wiki?curid=1056039", "title": "Chrysolophus", "text": "Chrysolophus \u00e8 un genere di uccelli della famiglia dei fagiani.\nI maschi di questo genere presentano un piumaggio spettacolare. Il fagiano dorato \u00e8 originario della Cina occidentale e il fagiano di Lady Amherst del Tibet e della Cina pi\u00f9 occidentale, ma entrambi sono stati largamente introdotti in tutto il mondo. Nei luoghi dove queste specie sono state introdotte allo stato selvatico, come in Inghilterra, si sono incrociate tra di loro, generando ibridi.\nMalgrado l'aspetto appariscente del maschio, questi uccelli sono molto difficili da osservare nel loro habitat naturale, le fitte e oscure foreste di conifere primarie con un fitto sottobosco. In conseguenza di questo, conosciamo poco sul loro comportamento in natura.\nSi nutrono sul terreno di semi, foglie e invertebrati, ma di notte si riposano sugli alberi. Sebbene siano in grado di volare, preferiscono correre: ma se vengono scoperti possono improvvisamente spiccare il volo, emettendo un distintivo suono con le ali."}
{"id": "1056040", "revid": "78273", "url": "https://it.wikipedia.org/wiki?curid=1056040", "title": "Montr\u00e9al 1976", "text": ""}
{"id": "1056042", "revid": "15756", "url": "https://it.wikipedia.org/wiki?curid=1056042", "title": "Bonifacio di Canossa", "text": "Biografia.\nLe origini.\nBonifacio era figlio di Tedaldo di Canossa (figlio di Adalberto Atto detto \"Attone\") e di Willa (figlia di Adimaro, a sua volta figlio di Bonifacio II, duca di Spoleto e appartenente alla dinastia degli Hucpoldingi), probabilmente il secondogenito. Dal padre eredit\u00f2 le contee di Modena, Reggio Emilia, Mantova, Brescia, Ferrara; dalla madre il controllo di ampi possedimenti in Toscana (tra Firenze, Lucca, Pisa, Pistoia). Nominato poi marchese (\"duca\") di Toscana (1027),\nIl casato dei Canossa basava i suoi poteri non su concessioni feudali di territori e castelli, ma dai diritti conquistati e dalle consistenti propriet\u00e0 allodiali della famiglia. Avevano ampliato i propri beni principalmente attraverso l'acquisto di terre o la permuta di beni cercando di cedere beni sparsi in favore della creazione di un nucleo di propriet\u00e0 di notevole entit\u00e0, ma anche grazie all'oculata gestione dei matrimoni. Oltretutto i Canossiani erano perfettamente inseriti nel sistema che procurava cariche ecclesiastiche in cambio di denaro (simonia) ed erano anche esperti gestori di propriet\u00e0 altrui: molti signori o ecclesiastici lontani demandavano la gestione di castelli e cittadine che talvolta restavano a far parte del patrimonio dei Canossa. Alcuni contratti stipulati da Bonifacio prevedevano la \"precaria\", cio\u00e8 un'occupazione di tre generazioni in cambio di altri beni; ma bastava che l'occupante non ricambiasse la parola data che si teneva il feudo. Vi erano infine le vere e proprie espropriazioni violente dei beni desiderati: pi\u00f9 volte lo stesso Bonifacio non si fece scrupolo di prendere con le armi le propriet\u00e0 delle chiese locali. \nL'ascesa.\nBonifacio inizi\u00f2 la sua carriera nel 1014, aiutando l'imperatore Enrico II nel deporre Arduino, marchese di Ivrea, proclamatosi re d'Italia, un titolo regale che l'Imperatore non aveva riconosciuto. \nNel 1016, Bonifacio era nuovamente schierato a fianco dell'imperatore, questa volta contro il margravio di Torino, Ulrico Manfredi II. Nel 1020-1021 dovette far fronte alle pretese del fratello Corrado per la successione al potere (suo padre Tedaldo lo aveva nominato unico erede dei possedimenti canossiani) e ne usc\u00ec vittorioso.\nNel 1027 Bonifacio sostenne la candidatura di Corrado II di Germania per la corona d'Italia e la corona imperiale contro altri pretendenti: Corrado II entr\u00f2 Italia, ma a Lucca trov\u00f2 le porte chiuse e cos\u00ec depose dalla carica margravio di Toscana, Ranieri, consegnando terre e titoli a Bonifacio. \nQuesti collabor\u00f2 attivamente alla politica dell'imperatore Corrado II: tenne contatti con gli altri fedeli dell'Impero, come l'arcivescovo Gebeardo di Ravenna e il vescovo Adalfredo di Bologna; insieme ad Ariberto da Intimiano partecip\u00f2 con le sue truppe alla campagna repressiva condotta dall'imperatore contro il duca Teobaldo di Champagne, che si era asserragliato nel 1034 nella fortezza di Morat (vicino all'odierna Friburgo). Bonifacio condusse in prima linea l'azione, riuscendo con grande astuzia a conquistare la fortezza ed evitando quindi che il vassallo ribelle realizzasse il proprio obiettivo principale: annettere ai propri territori la Borgogna. L'azione dest\u00f2 notevole impressione e Bonifacio fu ricompensato con grandi doni dall'imperatore.\nNel Natale del 1037, Bonifacio intervenne nella repressione del tumulto antimperiale che agit\u00f2 Parma, che insieme ad altre citt\u00e0 padane aveva affiancato Ariberto nell'opposizione a Corrado II. Nel 1043, per i servizi resi all'Impero, ricevette il Ducato di Spoleto e Camerino. Nel frattempo acquisiva maggiori territori tra Parma e Piacenza, mentre la sua residenza principale era Mantova. \nNel 1046 accolse con onore e munificenza al loro arrivo a Piacenza Enrico III, venuto in Italia per essere incoronato imperatore, e la consorte Agnese di Poitou. Il rapporto tra Bonifacio ed Enrico, per\u00f2, ben presto si deterior\u00e0, probabilmente perch\u00e9 l'imperatore era timoroso della strapotenza di Bonifacio in Italia, e pare che in diverse successive occasioni abbia cercato di arrestarlo o di eliminarlo. D'altra parte, Bonifacio poteva contare tra i suoi alleati i Conti di Tuscolo, parenti di Papi, e Guaimario IV di Salerno. \nBonifacio appoggi\u00f2 il partito della riforma di papa Leone IX e fu presente al Sinodo di Pavia nel 1049. Sostenne con copiose elargizioni l'abbazia di Pomposa. \nLa morte.\nMor\u00ec nel 1052 a San Martino dall'Argine, o nel bosco di Spineda, durante una battuta di caccia; una leggenda vuole che sia stato assassinato per mano di Scarpetta de' Canevari di Parma, ma nella biografia di Donizone non si parla di morte violenta. Venne sepolto a Mantova nella chiesa di San Michele. La lapide sepolcrale si trova invece nella Cappella dell'Incoronata, all'interno del duomo di Mantova.\nDiscendenza.\nFu sposato con Richilde, figlia del conte di Bergamo Gisalberto II, e poi nel 1037 con Beatrice di Lotaringia. Le sontuose nozze furono celebrate a Marengo, poco distante da Mantova. Dall'unione nacquero tre figli:"}
{"id": "1056044", "revid": "114064582", "url": "https://it.wikipedia.org/wiki?curid=1056044", "title": "Piano orbitale", "text": "Il piano orbitale di un oggetto orbitante attorno ad un altro \u00e8 il piano geometrico in cui \u00e8 contenuta l'orbita. Sono necessari tre punti per determinare il piano orbitale: il centro dei due corpi e il centro del corpo orbitante in un secondo momento della sua orbita.\nL'inclinazione orbitale di un pianeta nel Sistema Solare \u00e8 l'angolo fra il suo piano orbitale e quello della Terra, preso come riferimento. In altri casi, come quello di un satellite che orbiti attorno al suo un pianeta, l'inclinazione orbitale \u00e8 definita come l'inclinazione rispetto all'equatore del pianeta."}
{"id": "1056046", "revid": "599013", "url": "https://it.wikipedia.org/wiki?curid=1056046", "title": "Sistema di riconoscimento biometrico", "text": "Un sistema di riconoscimento biometrico \u00e8 un particolare tipo di sistema informatico che ha la funzionalit\u00e0 e lo scopo di identificare una persona sulla base di una o pi\u00f9 caratteristiche fisiologiche e/o comportamentali (biometria), confrontandole con i dati, precedentemente acquisiti e presenti nel database del sistema, tramite degli algoritmi e di sensori di acquisizione dei dati in input.\nIn inglese \u00e8 noto come AIDC= \"Automatic Identification and Data Capture\".\nStoria.\nIl primo metodo d'identificazione scientifico biometrico fu sviluppato nei laboratori del carcere di Parigi da Alphonse Bertillon (23 aprile 1853 - 13 febbraio 1914). \nBertillon era figlio dello statistico Louis Bertillon e fratello del demografo - statistico Jacques. Nel 1870 venne nominato fotografo di servizio presso la prefettura di Parigi: annotando tutte le caratteristiche fisiche dei detenuti, fonda cos\u00ec il primo laboratorio di polizia scientifica e d'identificazione dei criminali, inventa \"l'antropologia giudiziaria\" chiamata appunto Sistema Bertillon o Bertillonage un sistema di identificazione rapidamente adottato in tutta l'Europa continentale e in seguito anche a Londra. Il suo metodo consisteva nella rilevazione delle misure fisiche dei detenuti in quanto l'ossatura umana non cambia pi\u00f9 dopo il ventesimo anno d'et\u00e0 ed ogni scheletro \u00e8 diverso per ciascun individuo. Il nome del detenuto, le descrizioni e le misure fisiche del corpo di un individuo (cranio, lunghezza degli arti, lunghezza delle dita e dei piedi, lunghezza del naso, caratteristiche dell'orecchio) e una foto segnaletica, frontale e laterale dell'individuo a mezzo busto, venivano annotate su una scheda detta \"Osservazioni Antropometriche\".\nL'archivio cresce molto velocemente, \u00e8 cos\u00ec possibile riconoscere un soggetto nuovamente arrestato che presentava una falsa identit\u00e0. Il problema maggiore che si evidenzi\u00f2 era per le misure, dovevano essere effettuate con grande accuratezza, solo lo scopritore di questo sistema di classificazione era in grado di effettuare i rilievi con la dovuta precisione. Bertillon organizz\u00f2 corsi di formazione per numerosi esponenti di polizie europee a Londra e Parigi, ma le misure prese da altri soggetti, pure addestrati erano imprecise e non cos\u00ec affidabili come quelle del francese. La tecnica cadde gradualmente in disuso nel frattempo vi fu la scoperta dell'impronta digitale. Diversi sono i nomi legati a questa invenzione anche se i due nomi pi\u00f9 significativi sono quello di Galton e di sir Henry, che impostarono in modo sistematico la classificazione delle impronte digitali e che, all'inizio di questo secolo, contribuirono a dare alle impronte digitali il valore criminologico che oggi ricoprono. In Italia questo metodo fu messo a punto da un funzionario di polizia, Giovanni Gasti.\nUn'autentica rivoluzione nell'utilizzo delle impronte digitali, soprattutto a fini criminologici, si \u00e8 avuta una dozzina di anni fa, quando la crescente potenza dei sistemi di elaborazione permise alla polizia americana di mettere a punto il primo sistema AFIS - automatic fingerprint identification system. Solo grazie all'utilizzo di questo dispositivo informatico, collegato ad un capiente database, l'impronta digitale ha raggiunto l'attuale importanza criminologica.\nIntroduzione.\nLa biometria permette di stabilire che ogni individuo ha caratteristiche: \nCaratteristiche.\nLe caratteristiche prese in considerazione dal sistema di riconoscimento biometrico possono essere:\nComportamentali.\nOssia azioni che normalmente l'individuo compie\nLe caratteristiche fisiologiche di un individuo sono abbastanza stabili, soggette solo a piccole variazioni nel tempo, le componenti comportamentali invece possono essere influenzate dalla situazione psicologica dell'individuo, proprio per questo devono essere aggiornate spesso. \nQuesto sistema vuole garantire l'unicit\u00e0 della persona, infatti codici segreti e carte di identificazione verificano solo ci\u00f2 che una persona conosce e/o possiede, come ad esempio una password o un Codice PIN od il badge ma non l'identit\u00e0 della persona stessa. \nLe applicazioni biometriche possono essere utilizzate da sole o integrate con altre tecnologie come ad esempio smart card, chiavi crittografiche, RFID e firma digitale.\nCompiti del dispositivo.\nI principali compiti di questo dispositivo sono\nNella prima fase si crea l'impronta biometrica di riferimento attraverso la registrazione dell'utente, conosciuta anche come fase di enrollment. Viene creato un \"template\" tramite l'acquisizione di una o pi\u00f9 immagini o suoni relative all'individuo, queste caratteristiche vengono poi elaborate grazie ad un algoritmo che varia da sistema a sistema. Il \"template\" viene quindi memorizzato nel sistema in modo tale da essere utilizzato come confronto durante la fase di autenticazione.\nVerifica e identificazione.\nI sistemi biometrici possono operare in due diverse modalit\u00e0: verifica e identificazione.\nIl processo di verifica (\"1 to 1 matching\", uno ad uno) si ha quando il soggetto dichiara la sua identit\u00e0. Il sistema quindi effettua un confronto tra l'immagine rilevata in tempo reale e quella corrispondente del \"template\" presente nell'archivio. \nL\u2019identificazione (\"1 to many matching\", verifica uno a molti) si ha quando l'immagine acquisita in tempo reale viene confrontata con tutte le immagini presenti nel database del sistema e viene poi associata a quella con le caratteristiche pi\u00f9 simili.\nSistemi multi-modali e errori.\nPer aumentare la sicurezza del sistema di riconoscimento si possono utilizzare pi\u00f9 tecniche biometriche grazie ai sistemi multi modali. Questi sistemi permettono un riconoscimento pi\u00f9 preciso e diminuiscono il \"failure-to-enroll rate\", ovvero il tasso di errore.\nNell'identificazione infatti possiamo trovarci di fronte a due situazioni:\nDi conseguenza abbiamo due tipologie di errore:\nQualunque sistema biometrico permette di aumentare e diminuire la sensibilit\u00e0, regolando il rapporto tra i falsi rifiuti e le false accettazioni.\nPer comprendere meglio possiamo definire la variabile t come il grado di tolleranza del sistema. Se questo grado \u00e8 basso si ha un numero elevato di false accettazioni, con un grado alto invece si ha un numero elevato di falsi rifiuti. Tramite le funzioni si pu\u00f2 calcolare l'EER (\"Equal Error Rate\")\nFAR(t*) = FRR(t*) = EER\nt* rappresenta il punto di equilibrio del sistema attraverso il quale \u00e8 possibile regolare il rapporto FRR/FAR. Nelle applicazioni reali i valori di tolleranza si trovano al di sotto di t* per garantire un numero ridotto di false accettazioni.\nSicurezza e privacy.\nCome per molti altri sistemi informatici provvisti di database e dati sensibili di utenti, un sistema di riconoscimento biometrico pu\u00f2 essere soggetto ad attacchi che possono minare uno o pi\u00f9 dei tre requisiti classici della sicurezza informatica ovvero la confidenzialit\u00e0 dei dati, l'integrit\u00e0 dei dati e la disponibilit\u00e0 dei dati minando quindi anche il funzionamento stesso del sistema di riconoscimento.\nMercati di applicazione.\nI sistemi di riconoscimento biometrico vengono utilizzati in diversi tipi di mercato, sia in ambito governativo (Militare, Sanit\u00e0, Giustizia, enti e istituzioni pubbliche) e sia in quello commerciale (turismo, trasporti, banche, assicurazioni, hi-tech, telecomunicazioni, industria), per assicurare una maggiore sicurezza ai sistemi, alle transazioni e alla tutela dei dati.\nLe applicazioni maggiormente in uso sono:\nSmartphone.\nUn particolare campo di applicazione dei sistemi di riconoscimento biologico sono gli smartphone, in particolare il sistema pi\u00f9 diffuso \u00e8 il riconoscimento dell'impronta digitale tramite un apposito lettore. I primi cellulari ad implementare questa funzione sono stati i Toshiba G500 e G900 nel 2007, ma non sono mai stati lanciati sul mercato. Il primo cellulare ad avere il lettore d'impronte digitali sul mercato \u00e8 stato il Motorola ATRIX nel 2011, ma \u00e8 diventato particolarmente diffuso dal 2013, dopo che \u00e8 stato adottato da Apple sull'iPhone 5s e nel 2014 dalla Samsung sul Galaxy S5. Il lettore di impronte digitali permette di sbloccare il proprio cellulare appoggiando il dito di cui si \u00e8 registrata l'impronta, metodo spesso preferito dagli utenti perch\u00e9 pi\u00f9 veloce rispetto all'inserimento della sequenza o della password ed immune alla sorveglianza visiva. Nel 2017 vengono introdotte due nuove tipologie di riconoscimento biometrico: uno da parte di Apple, la quale ha introdotto un sistema di riconoscimento facciale sull'iPhone X chiamato Face ID ed un altro da parte di Samsung, un sistema di riconoscimento basato sulla scansione dell'iride, introdotto sul Galaxy S8."}
{"id": "1056047", "revid": "1862310", "url": "https://it.wikipedia.org/wiki?curid=1056047", "title": "Tasiusaq (Qaasuitsup)", "text": "Tasiusaq (o Tasiussaq) \u00e8 un piccolo villaggio della Groenlandia di 240 abitanti. Si trova in un piccolo arcipelago nella Baia di Baffin, circa 800\u00a0km a nord del Circolo Polare Artico; appartiene al comune di Avannaata."}
{"id": "1056048", "revid": "697352", "url": "https://it.wikipedia.org/wiki?curid=1056048", "title": "Tasiusaq", "text": ""}
{"id": "1056050", "revid": "2166030", "url": "https://it.wikipedia.org/wiki?curid=1056050", "title": "Beatrice di Lotaringia", "text": "Origine.\nSecondo il \"Chronicon Sancti Mich\u00e6lis, monasterii in pago Virdunensi\" era la figlia femmina primogenita dell'erede della contea di Bar e duca dell'Alta Lorena (Lotaringia), Federico II e di Matilde di Svevia (988\u20131031), che era figlia di Ermanno II, duca di Svevia, e di Gerberga di Borgogna (\u2020 1018, come ci viene confermato dal \" Wiponis, Vita Chuonradi II Imperatoris\") ed era cognata del re di Germania di Corrado II, che aveva sposato sua sorella, Gisella di Svevia, come risulta ancora dal \"Chronicon Sancti Mich\u00e6lis, monasterii in pago Virdunensi\".Federico II di Lotaringia, secondo le \"Laurentii Gesta Episcoporum Virdunensium\" era il figlio primogenito del conte di Bar e poi duca dell'Alta Lorena (Lotaringia), Teodorico I e di Richilde di Bliesgau (moglie di Teodorico dal 985, figlia di Folmar I conte Lun\u00e9ville e Metz e di Berta di cui non si conoscono gli ascendenti.\nBiografia.\nSua madre, Matilde, nel 1016, al momento del matrimonio con suo padre Federico, era vedova di Corrado I di Carinzia, come ci viene confermato dal \"Thietmari Merseburgensis episcopi chronicon\".Il matrimonio dei suoi genitori viene confermato dal \"Alberti Miliolo Notarii Regini Liber de Temporibus, De Gestis comitisse Matildis suorumque antecessorum\".\nSecondo lo storico, Georges Poull, nel suo libro \"La Maison souveraine et ducale de Bar (1994)\" (non consultato), suo padre, Federico II, nel 1019, fu associato nella reggenza del ducato di Lotaringa e della contea di Bar dal nonno, Teodorico I, ed \u00e8 per questo che viene annoverato come duca dell'Alta Lorena (Lotaringia) e conte di Bar, anche se, sempre il Poul sostiene che non fosse ufficialmente investito dei titoli.\nAlla morte dell'imperatore del Sacro Romano Impero, Enrico II, nel 1024, suo nonno, Teodorico I, e suo padre, Federico II, si opposero fervidamente all'elezione a re di Germania di Corrado II, rifiutando di riconoscerlo, anche perch\u00e9 l'antagonista di Corrado II il Salico per l'incoronazione a re di Germania era stato il fratellastro di Beatrice, Corrado II di Carinzia, figlio di primo letto di sua madre, Matilde di Svevia.\nSecondo le \"Laurentii Gesta Episcoporum Virdunensium\" suo padre, Federico II mor\u00ec prima del nonno, Teodorico I; secondo le \"Die \u00e4lteren Urkunden des Klosters S. Vanne zu Verdun\" (non consultate), suo padre, Federico II, mor\u00ec il 18 maggio 1026, mentre il nonno, Teodorico, secondo le \"Obits m\u00e9morables tir\u00e9s de n\u00e9crologes luxembourgeois, r\u00e9mois et messins\" (non consultate), mor\u00ec circa un anno dopo, l'11 aprile 1027.Ad entrambi succedette, sia nel ducato che nella contea il rispettivamente figlio e nipote, Federico, come Federico III, prima affiancando il nonno e poi da solo.La madre, Matilde, dopo essere rimasta vedova per la seconda volta, si spos\u00f2, in terze nozze col conte Esico di Ballenstedt, come ci viene confermato dall\"'Annalista Saxo\", mentre Beatrice e la sorella, Sofia, sempre secondo il \"Chronicon Sancti Mich\u00e6lis, monasterii in pago Virdunensi\" furono educate dalla loro zia materna (Gisella di Svevia), moglie dell'imperatore del Sacro Romano Impero, Corrado II, che le aveva adottate come proprie figlie.\nIl fratello Federico III mor\u00ec in giovane et\u00e0, e dopo la sua morte, secondo le \"Laurentii Gesta Episcoporum Virdunensium\", il ducato dell'Alta Lorena (Lotaringia) venne affidato a Gothelo I, gi\u00e0 duca della Bassa Lorena (Lotaringia), mentre, secondo la \"Chronica Albrici Monachi Trium Fontium\" la contea di Bar and\u00f2 alla sorella maggiore, Sofia.\nL'imperatore stesso, Corrado II, volle la sua unione coi Canossa e tutta la corte imperiale partecip\u00f2 nel 1037 ad uno dei pi\u00f9 grandi banchetti reali per il matrimonio di Beatrice e Bonifacio III di Toscana, a Marengo nei pressi di Mantova; Bonifacio di Canossa, secondo il \"Alberti Miliolo Notarii Regini Liber de Temporibus, De Gestis comitisse Matildis suorumque antecessorum\" era figlio del conte di Brescia, Modena, Ferrara, Reggio e Mantova, Tedaldo di Canossa e di Guilla o Willa, figlia del duca di Spoleto, Teobaldo II e di Waldrada, come conferma Ludovico Antonio Muratori.Beatrice era erede di una cospicua fortuna; discendente da un lignaggio di rango imperiale cercava in Bonifacio la sicurezza che poteva darle uno dei pi\u00f9 potenti Signori dell'Impero, peraltro fedelissimo all'imperatore, e a sua volta portava in dote non solo ricchezze e servi ma soprattutto terre e castelli; infatti secondo Georges Poull, dopo la morte del fratello, Beatrice era divenuta signora di Briey, ed aveva ereditato le signorie di Stenay, Mouzay, Juvigny, Longlier, Orval e altri possedimenti di famiglia; quindi i possedimenti dei Canossa, oltre a quelli che avevano in Italia, si spingevano fino al castello di Briey, a nordovest di Metz, i territori vicino al Lussemburgo (dove la figlia Matilde in seguito fond\u00f2 l'abbazia di Orval), Cyricihof e Hasbania (in Belgio), il nord della Francia (ad esempio il castello di Merevaux o il bosco Woevre donati poi da Matilde alla chiesa di Verdun) e molti altri territori lungo il Reno (come riportalo storico tedesco, Alfred Overmann).Il matrimonio di Beatrice e Bonifacio viene confermato dal \"Alberti Miliolo Notarii Regini Liber de Temporibus, De Gestis comitisse Matildis suorumque antecessorum\" e si narra di tre mesi di sfarzosi festeggiamenti durati giorno e notte, con cavalli ferrati d'argento ed addobbati d'oro, spezie in quantit\u00e0 tale da essere tritate in mulini, suonatori di cetre, cornamuse e lire, giocolieri e mimi, vino a fiumi riempito in pozzi dai quali si traeva a secchiate d'argento e ricchissimi premi e regali a tutti.\nIl successore di Corrado II, il re di Germania e futuro imperatore, Enrico III, invece non aveva gradito molto l'eccessivo potere di Bonifacio.Suo marito, Bonifacio fu assassinato, il 6 maggio 1052, mentre gli \"Bernardi Marangonis Annales Pisani\", pur confermando il giorno (\"pridie Non Mai\") fanno risalire la morte al 1054; Beatrice divenne reggente per conto del figlio minorenne, Federico, che, dopo pochi mesi mor\u00ec e Beatrice divenne reggente per conto dell'unica figlia ancora in vita, Matilde, anche lei minorenne.\nDopo che era rimasta vedova, come conferma la \"Chronica Albrici Monachi Trium Fontium\", nel 1054 si spos\u00f2 con il cugino Goffredo detto il Barbuto, che era figlio del duca di Lorena (sia Alta che Bassa Lotaringia), Gozzelone I, sia secondo il \"Herimanni Augiensis Chronicon\", sia secondo la \"Genealogica ex Stirpe Sancti Arnulfi descendentium Mettensis\" e della di lui moglie, di cui non si conoscono n\u00e9 il nome n\u00e9 gli ascendenti; Goffredo il Barbuto era stato duca dell'Alta Lorena (Lotaringia), destituito nel 1046, ed era stato amministratore delle propriet\u00e0 di Beatrice. Goffredo nel 1051 era ritornato nelle grazie di Enrico III, che, per\u00f2 non aveva approvato il suo matrimonio con Beatrice. Quando, nel 1055, l'imperatore, Enrico III, discese in Italia, fece prigioniere Beatrice e la figlia Matilde, mentre il marito, Goffredo, riusc\u00ec a fuggire attraversando le Alpi.L'anno dopo per\u00f2, Enrico III, prima di morire, rimise in libert\u00e0 Beatrice e la figlia; nonostante ci\u00f2 il marito di Beatrice, Goffredo il Barbuto, dopo la morte dell'imperatore, rimaneva uno dei pi\u00f9 importanti avversari dell'autorit\u00e0 imperiale, specie dopo la morte di Enrico III, mantenendo questa posizione di prestigio per tutta il periodo di reggenza del nuovo re di Germania, Enrico IV di Franconia.Dopo che Enrico IV, ebbe raggiunto la maggior et\u00e0, Goffredo il Barbuto, nel 1065, ottenne l'investitura a duca della Bassa Lorena (Lotaringia), come ci viene confermato da un documento, datato 1065 o 1066, del \"Cartulaire de l'abbaye Saint-Vanne de Verdun\" (non consultato).\nRimasta nuovamente vedova nel 1069 (la \"Chronica Albrici Monachi Trium Fontium\" riporta la morte di Goffredo il Barbuto nel 1070), e pur essendo la figlia, Matilde, ormai maggiorenne e sposata, Beatrice continu\u00f2 ad esercitare il governo in suo nome fino alla morte nel 1076; in questo periodo Beatrice, assieme alla figlia, Matilde di Canossa e ad Agnese, madre del re di Germania, Enrico IV di Franconia, si schier\u00f2 per aiutare pap Gregorio VII ad ottenere l'obbedienza dell'alto clero e poi, nel 1075, si adoper\u00f2 per mantenere buono il rapporto tra il papa ed Enrico IV, che desiderava essere incoronato, Imperatore del Sacro Romano Impero.Beatrice, secondo le \"Not\u00e6 de Beatrice ducissa Tusci\u00e6 et Gisla\" mor\u00ec a Pisa, il 18 aprile di quell'anno, mentre gli \"Bernardi Marangonis Annales Pisani\", pur confermando il giorno (\"pridie Non Mai\") fanno risalire la morte al 1077; le succedette la figlia Matilde.\nFu sepolta nella cattedrale di Pisa, in un sarcofago di et\u00e0 romana raffigurante il mito di Fedra e Ippolito (spostato poi in Campo Santo dove si trova tuttora) con l'iscrizione:\nLa nobildonna pare essere stata anche molto bella, dai grandi occhi e dai capelli rossi, come quelli di Matilde ritrovati al momento dell'apertura del suo sarcofago nel Seicento.\nDiscendenza.\nNel 1037 divenne la seconda moglie di Bonifacio di Canossa col quale ebbe 3 figli:"}
{"id": "1056052", "revid": "767487", "url": "https://it.wikipedia.org/wiki?curid=1056052", "title": "Tasiusaq (Nanortalik)", "text": "Tasiusaq \u00e8 un minuscolo villaggio della Groenlandia di 79 abitanti. Si trova nel Fiordo di Tasermiut, a 60\u00b011'35\"N 44\u00b049'11\"O; appartiene al comune di Kujalleq."}
{"id": "1056057", "revid": "26630", "url": "https://it.wikipedia.org/wiki?curid=1056057", "title": "50 lire", "text": "Regno d'Italia.\nVittorio Emanuele II.\nLa moneta di Re Vittorio Emanuele II al diritto presentava la testa nuda del re volta a sinistra, intorno \"VITTORIO EMANUELE II\" ed in basso la data. Sotto al collo il nome dell'autore \"FERRARIS\".\nAl rovescio c'era lo stemma sabaudo coronato e con il collare dell'Annunziata e intorno rami di lauro e di quercia. Il valore era posto sotto lo scudo dello stemma. In basso il segno di zecca a sinistra ed il monogramma della Banca d'Italia a destra.\nQueste monete furono coniate solamente a Torino nel 1864.\nIl titolo \u00e8 di oro 900/1000, il diametro \u00e8 di 27,5\u00a0mm, il peso \u00e8 di 16,12 g ed il contorno \u00e8 rigato.\nUmberto I.\nLa moneta di Re Umberto I al diritto presentava la testa nuda del re volta a sinistra, intorno \"UMBERTO I - RE D'ITALIA\" ed in basso la data. Sotto al collo \"Speranza\", l'autore: Filippo Speranza.\nAl rovescio c'era lo stemma sabaudo coronato e con il collare dell'Annunziata e intorno rami di lauro e di quercia. Il valore \u00e8 posto ai lati dello scudo. In basso il segno di zecca a sinistra.\nQueste monete furono coniate a Roma dal 1884 al 1891.\nIl titolo \u00e8 di oro 900/1000, il diametro \u00e8 di 28\u00a0mm, il peso \u00e8 di 16,12 g ed il contorno \u00e8 rigato.\nVittorio Emanuele III.\nEsistono diverse monete coniate a nome di Vittorio Emanuele III con il valore di 50 lire:\nRepubblica italiana.\nLa moneta da 50 lire circolava in Italia prima dell'introduzione dell'Euro, avvenuta nel 2002.\nVulcano.\nIl primo tipo di moneta da 50 lire \u00e8 stato coniato nel 1954. Il materiale di cui era composta era l'acmonital, un acronimo per \"ac\"ciaio \"mon\"etario \"ital\"iano: questa lega, in maggioranza composta da acciaio e nichel, era nei primi esemplari debolmente ferromagnetica, e causava l'attrazione delle monete verso le calamite.\nSul lato frontale della moneta era rappresentato il dio Vulcano o Efesto, nudo e voltato di spalle, nell'atto di battere il martello sull'incudine, affiancato dall'anno di conio e dal valore della moneta; sul lato posteriore vi era invece una testa di carattere classico, circondata dalla scritta REPVBBLICA ITALIANA, al di sotto della quale figuravano in piccolo i nomi degli incisori, i celebri Giuseppe Romagnoli e Pietro Giampaoli.\nVulcano II.\nUna nuova moneta da 50 lire fu coniata nel 1990. Essa era una versione in scala ridotta della moneta del periodo precedente: anch'essa rappresentava infatti il dio Vulcano, ma il suo diametro era di 16,55\u00a0mm anzich\u00e9 24,8\u00a0mm. Proprio perch\u00e9 molto minuta, la moneta in questione, detta anche \"sem\u00ecno\" o \"micro\", non fu apprezzata, e venne ritirata gi\u00e0 5 anni dopo, nel 1995.\nItalia Turrita.\nLa nuova versione fu nominata Italia Turrita, e rappresentava da un lato il numero 50 circondato da una cornucopia e dall'altro un volto di donna. Questa moneta, che aveva un diametro poco maggiore della seconda versione, fu ritirata nel 2002 in occasione dell'introduzione dell'euro.\nPer quanto riguarda il bordo, quello delle prime monete \"Vulcano\" era rialzato su entrambe le facce e rigato sul taglio, mentre quello del periodo 1990-1995 era ugualmente rialzato ma liscio.\nSeguendo il tasso di cambio stabilito, 50 lire degli anni novanta sono convertibili in 2,58 centesimi di euro."}
{"id": "1056060", "revid": "1870058", "url": "https://it.wikipedia.org/wiki?curid=1056060", "title": "World Music Award", "text": "I World Music Award sono una cerimonia di premiazione e dei premi che onorano gli artisti discografici pi\u00f9 famosi e venduti di tutti i continenti e sono stati fondati nel 1989 a Monte Carlo sotto il patronato del Principe Alberto II di Monaco. Gli artisti pi\u00f9 venduti al mondo sono determinati da un'accurata ricerca condotta dall'organizzazione stessa sulle vendite dei dischi nell'ultimo anno mentre i premi per il \"Miglior artista maschile\", la \"Migliore artista femminile\", il \"Miglior gruppo\", il \"Miglior artista di musica dance elettronica\", il \"Miglior intrattenitore dell'anno\", il \"Miglior live act\", la \"Migliore canzone\", il \"Miglior album\", il \"Miglior video\" e la \"Migliore fan base\" vengono votati sul sito ufficiale dei WMA dal pubblico.\nLa cerimonia non si \u00e8 svolta nel 2009, dal 2011 al 2013 e dal 2015 in poi.\nSedi.\nDal 1989 al 2003 la cerimonia si \u00e8 svolta a Monte Carlo, presso la Salle des Etoiles. Nel 2004 la serata si \u00e8 tenuta a Las Vegas, presso il Thomas &amp; Mack Center, nel 2005 si \u00e8 svolta a Los Angeles, presso il Dolby Theatre; nel 2006 si \u00e8 tenuta invece a Londra all'Earls Court Exhibition Centre. Nel 2007 la cerimonia \u00e8 ritornata nel Principato di Monaco, a Monte Carlo.\nBeneficenza.\nDa sempre l'evento \u00e8 legato ad iniziative di beneficenza: nel corso degli anni sono stati portati a termine, a tal proposito, diversi progetti in Paesi come Brasile, India, Costa d'Avorio, Ruanda, Darfur, Sri Lanka, Niger, Camerun, Cambogia, Madagascar ed Egitto.\nRecord.\nArtisti pi\u00f9 premiati.\nSia Michael Jackson che Mariah Carey sono stati premiati nel 2000 con il prestigioso \"Best Selling Artist of the Millennium (Artista pi\u00f9 venduto del Millennio)\", rispettivamente nella categoria maschile e femminile.\nDiamond Award.\nQuesto premio speciale \u00e8 stato inserito nel 2001 ed \u00e8 assegnato ad artisti che hanno venduto, nel corso della loro carriera, oltre 100 milioni di copie dei propri album.\nMigliori artisti italiani.\nNella categoria riservata agli artisti italiani sono stati premiati:"}
{"id": "1056069", "revid": "76963", "url": "https://it.wikipedia.org/wiki?curid=1056069", "title": "Matt Di Angelo", "text": "\u00c8 famoso principalmente per la sua partecipazione alla serie televisiva \"I Dream\"."}
{"id": "1056071", "revid": "830939", "url": "https://it.wikipedia.org/wiki?curid=1056071", "title": "Osvald Sir\u00e9n", "text": " Professore all'Universit\u00e0 di Stoccolma si dedic\u00f2, per diversi anni, allo studio dell'arte rinascimentale italiana, ma dopo la Prima guerra mondiale cambi\u00f2 ambito accademico specializzandosi nella storia dell'arte cinese - di cui tenne anche dei corsi all'Universit\u00e0 di Harvard - un campo di studio in cui \u00e8 ancora considerato uno dei massimi esponenti.\nScrisse diverse opere, le pi\u00f9 importanti delle quali nel campo dell'arte cinese, corredate di un ampio apparato fotografico come \"\u00abGardens of China\u00bb\" (\"Giardini della Cina\", 1949), \"\u00abChina and gardens of Europe of the Eighteenth century\u00bb\" (\"La Cina e i giardini dell'Europa del diciottesimo secolo\", 1949) e \"\u00abChinese painting: leading masters and principles\u00bb\" (\"La pittura cinese: massimi esponenti e fondamenti\", 1950-1958): un'opera monumentale in sette volumi sulla pittura cinese che ripropone assieme, aggiornate e riviste, tutte le sue opere sull'argomento precedentemente pubblicate.\nNel 1956 venne insignito della medaglia \"Charles Lang Freer\", un riconoscimento prestigioso assegnato dalla Freer Gallery of Art, il museo d'arte orientale dello Smithsonian Institution intitolato all'omonimo collezionista d'arte statunitense che lo aveva fondato.\nSir\u00e9n fu anche uno dei primi esponenti del movimento teosofico in cui fu attivo sia a livello editoriale sia organizzativo.\nOpere.\nIl titolo e la lingua indicata sono quelli della prima pubblicazione dell'opera."}
{"id": "1056074", "revid": "64833", "url": "https://it.wikipedia.org/wiki?curid=1056074", "title": "Carichi pendenti", "text": ""}
{"id": "1056075", "revid": "287204", "url": "https://it.wikipedia.org/wiki?curid=1056075", "title": "Osvald Siren", "text": ""}
{"id": "1056076", "revid": "1305772", "url": "https://it.wikipedia.org/wiki?curid=1056076", "title": "RealDoll", "text": "Le RealDoll sono giocattoli sessuali, simili a manichini, venduti in tutto il mondo e costruiti dal 1996 a San Marcos, in California, dalla \"Abyss Creations\", ideati dallo scultore Matthew McMullen.\nCaratteristiche e diffusione.\nGrazie alla tecnologie sviluppate nell'industria hollywoodiana degli effetti speciali, le RealDoll, dal costo di diverse migliaia di dollari l'una, sono oggi tra le pi\u00f9 realistiche bambole sessuali del mondo. Il realismo va oltre il semplice aspetto, l'endoscheletro in PVC permette al corpo le stesse posizioni di un essere umano, mentre il corpo in silicone riproduce le fattezze di una donna persino al tatto. Le articolazioni interne sono realizzate in acciaio inossidabile e il peso del corpo \u00e8 di circa 30/40\u00a0kg. Si possono combinare tipi di corpo, facce, capelli, colore degli occhi.\nAi modelli iniziali (tra cui uno maschile), completamente passivi, vennero col tempo affiancati modelli in grado di parlare o di chiudere gli occhi, cos\u00ec come versioni con il viso interscambiabile o versioni transessuali con una combinazione di organi sessuali sia maschili che femminili. Tuttavia i modelli con una limitata automazione non hanno raggiunto i livelli di interattivit\u00e0 garantiti da aziende concorrenti come quelle della tedesca AndyDroid.\nImpatto nella cultura di massa.\nLa fama raggiunta dalle RealDoll ha fatto s\u00ec che divenisse iconografico rispetto a questo nuovo tipo di bambole sessuali iperrealistiche, portando diversi autori a citarle nelle loro opere audiovisive; fra i primi il film \"Monique\" di Val\u00e9rie Guignabodet (2002). Nella serie \"Nip/Tuck\" (2003-2010) Kimberly, interpretata da Kelly Carlson, fa da modella per una RealDoll a sua immagine e somiglianza, mentre il film drammatico/horror \"Love Object\" (2003) e la commedia \"Lars e una ragazza tutta sua\" (2007) ruotano proprio intorno all'acquisto da parte dei rispettivi protagonisti di una di queste bambole.\nAnche a teatro vi furono sporadiche apparizioni di questo tipo di prodotti: una RealDoll rappresentante l'attrice Claudia Cardinale da giovane venne posta in scena nella stagione 2002-03 a fianco all'attrice in carne e ossa, nella rappresentazione del \"Come tu mi vuoi\" di Luigi Pirandello, messo in scena dal regista Pasquale Squitieri. Il prezzo elevato ne fa comunque un prodotto di nicchia, di cui, nei primi dieci anni di produzione, erano stati venduti sul mercato solo alcune migliaia di elementi, la cui vendita tramite negozi fisici avviene solo in un numero ridotto di locali, come quello di \"Hustler\" nel Sunset Boulevard di Hollywood.\nIl fotografo Helmut Newton realizz\u00f2 un servizio fotografico con protagoniste alcune di queste bambole, ma, a causa dell'effetto innaturale che avevano, la committente \"Playboy\" scelse di non pubblicarle, pur inserendole, successivamente alla morte del fotografo, nella sua retrospettiva \"Playboy: Helmut Newton\" edita dalla Chronicle Books nel 2005, che al servizio dedica un apposito capitolo.\nImpatto sociologico.\nIl fenomeno \u00e8 guardato con curiosit\u00e0 da sociologi, sessuologi e giornalisti, vista la presenza di utenti del prodotto cos\u00ec soddisfatti da portare la propria bambola persino in vacanza, spesso sostituendola (o affiancandola) ai normali rapporti affettivi con una persona reale, inclusi anche comportamenti di tipo violento. L'origine dell'identificazione della bambola con una figura femminile autentica \u00e8 stata individuata da alcuni nell'aderenza della bambola al modello di passivit\u00e0 associato con la \"purezza\" femminile. Il documentario \"Guys and Dolls\" (rinominato \"Love Me, Love My Doll\" per la messa in onda del 2007 da parte della BBC) ha analizzato alcune di queste situazioni."}
{"id": "1056077", "revid": "125823349", "url": "https://it.wikipedia.org/wiki?curid=1056077", "title": "Stazione di Seregno", "text": "La stazione di Seregno si trova sulla ferrovia Chiasso-Milano; da Seregno si diramano la linea locale per Carnate, e la linea per Saronno.\nStoria.\nLa stazione ferroviaria di Seregno entr\u00f2 in funzione il 6 ottobre 1849, contestualmente all'attivazione della tratta ferroviaria da Monza a Camnago.\nNel 31 dicembre 1887 venne inaugurata la linea per Saronno delle FNM per sessantanove anni rimase a trazione a vapore, nel 1956 venne elettrificata, ma due anni dopo venne chiusa al traffico passeggeri e questa linea rimase solo per i merci, l'elettrificazione funzion\u00f2 fino al 1977 da quell'anno fino al 2010 fu percorsa da treni a trazione Diesel.\nNel 2010 iniziarono i lavori di ripristino della tratta che durarono due anni infine la linea per Saronno venne riaperta al traffico viaggiatori il 9 dicembre 2012, in occasione del prolungamento della linea S9 da Seregno a Saronno.\nStrutture e impianti.\nL'edificio, completato nel 1849, presenta due sale d'attesa e una biglietteria.\nIl piazzale \u00e8 composto da sei binari. Nel dettaglio:\nTutti i binari sono dotati di banchina; i binari 2 e 3 sono dotati anche di una tettoia.\nAltri sei binari sono usati per manovra agli attigui capannoni ove vengono ricoverati veicoli per la manutenzione, le locomotive e i mezzi per lo scalo merci disposto di fronte rispetto alla stazione.\nMovimento.\nLa stazione di Seregno \u00e8 servita dalle linee S9 (Saronno-Seregno-Milano-Albairate Vermezzo), S11 (Chiasso-Como-Milano-Rho) del servizio ferroviario suburbano di Milano, dai treni regionali (Seregno-Carnate Usmate) momentaneamente sostituitui con servizio autobus, e dai treni RegioExpress di linea RE80 (Locarno-Lugano-Chiasso-Milano).\nIl servizio passeggeri \u00e8 svolto da Trenord.\nServizi.\nDi fronte all'uscita principale del fabbricato viaggiatori \u00e8 presente la fermata degli autobus urbani e l'area di sosta dei taxi.\nAdiacente al fabbricato viaggiatori \u00e8 presente un sottopassaggio pedonale, dotato di ascensori, che mette in comunicazione le banchine dei binari dall'1 al 5, con accesso anche sull'altro lato del fascio ferroviario (Via Comina).\nAl termine nord della banchina del binario 1 \u00e8 presente un sottopassaggio pedonale \"urbano\", dotato di ascensori, che collega via Magenta con via Solferino (senza accesso alle altre banchine della stazione, site pi\u00f9 a sud).\nIn corrispondenza del binario 1 tronco, posto al termine sud del binario 1, \u00e8 dislocata l'area di interscambio ferro-gomma con i bus interurbani.\nInterscambi.\nFra il 1910 e il 1952 presso la stazione era presente una fermata della tranvia Monza\u2013Meda\u2013Cant\u00f9."}
{"id": "1056079", "revid": "58162", "url": "https://it.wikipedia.org/wiki?curid=1056079", "title": "Cinquanta lire", "text": ""}
{"id": "1056080", "revid": "106456", "url": "https://it.wikipedia.org/wiki?curid=1056080", "title": "San Michele di Ganzaria", "text": "San Michele di Ganzaria (\"Sammiceli i Canzir\u00eca\" in ) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nIl territorio si estende su una superficie di 25,59\u00a0km\u00b2 ad un'altezza media di 490\u00a0m s.l.m. in zona prevalentemente collinare nei pressi della montagna della Ganzaria a sud dei monti Erei, nella Sicilia centrale.\nLa zona rurale \u00e8 di gran lunga maggiore della urbana.\nDintorni.\nLa montagna della Ganzaria si estende in parte nel territorio comunale di San Michele di Ganzaria ed in parte in quello di Caltagirone. La montagna deve il suo nome al toponimo arabo \"cinghialeria\", poich\u00e9 in quest'area anticamente si cacciavano i cinghiali ed \u00e8 suddivisa in otto contrade: Consorto, Cutuminello, Listingazzo, Monte Zabaino, Pesce Morto, Piano Caltagironese, Piano Cannelle, Vallone dell'Eremita.\nVi si trova il rifugio appartenente al Corpo Forestale della Regione Siciliana (\"Case Costa\") e un'area attrezzata presso la pineta.\nLa Montagna Ganzaria costituisce un sito di straordinario interesse anche per la presenza di siti archeologici che hanno permesso di delineare le realt\u00e0 culturali dall'et\u00e0 preistorica all'et\u00e0 rinascimentale. Nella localit\u00e0 di Monte Zabaino \u00e8 stato rinvenuto un sito preistorico collocato tra la fase finale dell'et\u00e0 del rame e la prima et\u00e0 del bronzo.\nNel sito Piano Cannelle-Castellazzo, localizzato nella parte occidentale della Montagna, \u00e8 stata rinvenuta, grazie alle ricerche condotte dalla Soprintendenza BB.CC.AA. di Catania, una necropoli risalente al periodo tardo-antico e bizantino, gi\u00e0 segnalata agli inizi del Novecento dall'archeologo Paolo Orsi (Orsi, 1905).\nIl sito Poggio Pizzuto \u00e8 localizzato sulla sommit\u00e0 di un crinale collinare, parte sud-occidentale della Montagna della Ganzaria. Le indagini archeologiche hanno permesso, nel tempo, la scoperta di una torre di avvistamento di et\u00e0 angioino-aragonese, posta a controllo del versante sud-occidentale del vallone dell'Eremita che si apre sulla piana di Gela (CL).\nStoria.\nLa fondazione del centro abitato risale all'anno 1000 e fu dovuta, probabilmente, agli Arabi; \nIl casale continu\u00f2 ad essere abitato anche dopo la cacciata degli Arabi e, durante la dominazione angioina, fu eretta la chiesa di San Michele Arcangelo detta anche \"Fanum Gallorum\", il Tempio dei Francesi.\nIl pi\u00f9 antico documento sinora conosciuto riguardante il feudo della Ganzaria \u00e8 un atto del 1276 che attesta il possesso del feudo da parte di Guglielmo De Padula. Gli succedette Attardo De Padula e, a questi, il genero Guglielmotto de La Timonia. Indi il feudo venne quindi confiscato avendo partecipato alla ribellione di Caltagirone del 1394 contro il re Martino I e, successivamente concesso, presumibilmente attorno al 1395, a Ranieri Morana. In seguito pass\u00f2 nelle mani della potente famiglia dei Modica di Caltagirone e quindi ad Antonio Gravina, figlio primogenito di Agata Modica e Vassallo Gravina Speciale, detto \"il Bellicoso\", capitano negli eserciti di Carlo V.\nAlla fine del XVI secolo il casale era andato distrutto da un incendio e il paese venne ricostruito da Antonio Gravina con la stipula dei Capitoli datata 25 settembre del 1534. I Capitoli vennero confermati nel 1554 dal vicer\u00e9 Ferdinando De Vega; con essi il barone Antonio Gravina assegnava, ad un gruppo di profughi albanesi di rito bizantino (allora detto \u201cgreco\u201d) \"tuctu lu feudu di Sanctu Micheli e tucta la Sausetta Soprana\". Alla base dell'accordo vi era, per gli albanesi, l'impegno a condurre sul luogo trenta famiglie; il barone Gravina avrebbe fatto approntare delle capanne provvisorie e avrebbe fatto costruire, entro tre anni, delle abitazioni definitive per gli albanesi, che avrebbero coltivato il feudo in cambio delle case.\nAntonio Gravina mor\u00ec nel 1558 e venne sepolto nella cappella annessa al castello baronale in seguito conosciuta come chiesa del Carmine andata distrutta poi nel secondo dopoguerra. La baronia venne successivamente elevata a ducato nel 1625 per concessione del re Filippo IV di Spagna, nominando Giovanni Gravina primo Duca di San Michele.\nNon avendo notizie certe, probabilmente, a causa della perdita del rito bizantino, fu in questo tempo che venne a mancare a sua volta lingua e quindi usi e costumi albanesi fondatori del nuovo centro abitato.\nDopo l'abolizione della feudalit\u00e0, San Michele di Ganzaria divenne comune nel 1812. Nel 1832 fu visitato dai reali di Napoli, Ferdinando II delle Due Sicilie e Maria Teresa d'Austria che lasciarono in dono 100 monete d'oro affinch\u00e9 venisse rifatto il pavimento della chiesa madre.\nMonumenti e luoghi d'interesse.\nChiese e palazzi principali.\nChiesa di San Michele Arcangelo.\nLa chiesa madre \u00e8 dedicata a san Michele arcangelo (XIII secolo), patrono del paese, ed \u00e8 l'unica parrocchia di San Michele di Ganzaria. L'edificio ha una facciata in stile gotico-cistercense, con ai lati due torri campanarie merlate aggiunte solo nel corso del novecento.\nAltre istituzioni.\nZone e Quartieri: la Silvia, la Cubba, il Monte, il Carmine, Santa Clelia, Verticchio, la Montagna, L'avulivu, U quartararu, la matrice, la stazione.\nSociet\u00e0.\nLingue e dialetti.\nSan Michele di Ganzaria, linguisticamente, \u00e8 considerato un centro con tracce galloitaliche, dovute a migrazioni avvenute nella Sicilia orientale di popolazioni Lombarde tra l'XI e il XIII secolo, come \u00e8 avvenuto nelle comunit\u00e0 vicine di Caltagirone, Mazzarino, Piazza Armerina e Mirabella Imbaccari. A partire dalla seconda met\u00e0 del XVI secolo, dopo un periodo di lungo spopolamento, San Michele di Ganzaria ha ricevuto un'ondata migratoria di greco-albanesi (arb\u00ebresh\u00eb) provenienti dall'Epiro. Come appare in un documento, il 25 settembre del 1534 gli esuli greco-albanesi, trenta famiglie, s'impegnarono con il barone Antonio Gravina, che aveva concesso loro la terra, a costruire entro un anno case in muratura. Il casale, chiamato da allora \"Casale dei Greci\", si trasform\u00f2 cos\u00ec in paese, ma la comunit\u00e0 ha perso nel corso degli ultimi secoli sia l'uso della lingua arb\u00ebreshe che le proprie tradizioni, venendo assorbita dalla circostante realt\u00e0 locale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1056082", "revid": "767487", "url": "https://it.wikipedia.org/wiki?curid=1056082", "title": "The Power and the Glory (Gentle Giant)", "text": "The Power and the Glory \u00e8 il sesto album del gruppo britannico di rock progressivo Gentle Giant, pubblicato nel 1974.\nIl disco \u00e8 un concept album incentrato sulla rappresentazione, in parte satirica e grottesca, di un re immaginario.\nTracce.\nTesti e musiche di Kerry Minnear, Derek Shulman e Ray Shulman."}
{"id": "1056084", "revid": "1934238", "url": "https://it.wikipedia.org/wiki?curid=1056084", "title": "Standard Oil", "text": "La Standard Oil \u00e8 stata una compagnia petrolifera completamente integrata nei settori della produzione, trasporto, raffinazione e commercializzazione.\nStandard Oil Trust.\nFondata nel 1870 durante la presidenza di Ulysses S. Grant, la Standard Oil \u00e8 cresciuta rapidamente per diventare ben presto un vero e proprio controllore per il settore petrolifero negli Stati Uniti, determinando cos\u00ec la propria dissoluzione ad opera della Corte suprema nel 1911. \u00c8 stata una delle prime multinazionali statunitensi.\nLe origini.\nLa Standard Oil nacque come una societ\u00e0 tra il noto industriale John Davison Rockefeller, suo fratello William Rockefeller, Hanry Flagler, il chimico Samuel Andrews e Stephen Vanderburgh Harkness. Usando strategie efficaci, ma anche assai criticate, la compagnia assorb\u00ec molti dei suoi concorrenti, dapprima a Cleveland, nell'Ohio, poi nel resto del Nordest degli Stati Uniti, facendo cos\u00ec fallire i concorrenti che si rifiutarono di venire assorbiti.\nNei primi anni John Rockefeller guidava questo gruppo. Fu infatti lui la figura di spicco della nascente industria petrolifera americana. Successivamente deleg\u00f2 poteri decisionali, finanziari e industriali a vari comitati e, bench\u00e9 continuasse a possedere il maggior numero di azioni della compagnia, le decisioni erano prese in modo cooperativo, soprattutto nell'ufficio centrale di Cleveland. In risposta alle leggi che miravano a limitare le dimensioni delle compagnie, Rockefeller e i suoi soci svilupparono un approccio innovativo alla gestione della loro societ\u00e0 che riuscirono a far crescere rapidamente. Nel 1882 infatti tutte le loro varie compagnie, sparse tra una dozzina di stati americani, si trovavano al di sotto di un solo trust. Il successo di tale organizzazione determin\u00f2 in seguito il ricorso a tale forma societaria di tutte le grosse compagnie americane. Allo stesso tempo negli Stati Uniti, proprio per contrastare questo fenomeno, nacquero le leggi federali e statali.\nLo stato dell'Ohio cit\u00f2 con successo la Standard Oil, imponendo la dissoluzione del trust nel 1892. Tuttavia, la compagnia eluse tale sentenza semplicemente separando dal resto della societ\u00e0 la gestione delle sole attivit\u00e0 nell'Ohio, conservandone di fatto il controllo. Alla fine lo stato del New Jersey modific\u00f2 la sua legge sul controllo societario per consentire ad una compagnia di possedere azioni in societ\u00e0 negli altri stati degli Stati Uniti.\nNel 1899 la Standard Oil, i cui uffici erano al numero 26 di Broadway a New York, mut\u00f2 la sua ragione sociale diventando una holding - una corporation chiamata Standard Oil Company of New Jersey (SONJ), che possedeva azioni in quarantuno societ\u00e0, che controllava altre compagnie che a loro volta controllavano altre societ\u00e0, formando una conglomerata che era percepita dall'opinione pubblica come estremamente pervasiva della societ\u00e0 americana, controllata da un gruppo ristretto di manager e completamente libera da controlli esterni.\nTale potere fin\u00ec per destare l'attenzione della giustizia americana e il Dipartimento Americano di Giustizia sottopose la holding alla legislazione federale antitrust, lo Sherman Act del 1890. Cos\u00ec nel 1911 la corte suprema conferm\u00f2 il giudizio del primo grado d'appello del 1908 e decret\u00f2 lo smembramento della holding in trentaquattro distinte societ\u00e0 ciascuna con un proprio distinto management. Tra le pi\u00f9 importanti vanno ricordate Exxon, Mobil, Chevron, Sohio, Amoco, Conoco, Arco e Sun. Il presidente e fondatore della Standard Oil, John D. Rockefeller da allora si ritir\u00f2 in silenzio da ogni carica della compagnia pur possedendo ancora azioni della compagnia. Il valore di tali azioni dopo la divisione della Standard Oil aument\u00f2 notevolmente e questo fece di Rockefeller l'uomo pi\u00f9 ricco del mondo.\nLe compagnie nate da tale divisione, conservando in alcuni casi ancora il nome originario, ciascuna con alterne vicende sono andate a formare il cuore dell'attuale industria petrolifera statunitense e mondiale a cominciare dalla ExxonMobil, nata dalla fusione nel 1999 tra la Exxon e la Mobil rispettivamente Standard Oil of New Jersey e la Standard Oil of New York, la Conoco erede delle attivit\u00e0 della Standard Oil nei cosiddetti \"Rocky Mountain States\" (divisione geografica degli Stati Uniti comprendente otto Stati) poi fusasi nella ConocoPhilips, Chevron i.e. Standard Oil of California, Amoco e Sohio i.e. Standard Oil of Indiana e Standard Oil of Ohio, Atlantic Richfield e la Maraton che operava in quelle zone dell'Ohio non coperte dalla Sohio. Molte altre compagnie minori risultarono da tale divisione.\nSuccessori.\nDopo il 1911 dalla Standard Oil sono nate:"}
{"id": "1056089", "revid": "125373345", "url": "https://it.wikipedia.org/wiki?curid=1056089", "title": "Canzoni dell'appartamento", "text": "Canzoni dell'appartamento \u00e8 il primo album da solista del cantautore italiano Morgan, pubblicato nel 2003 dalla Columbia Records e premiato con una Targa Tenco come migliore opera prima nello stesso anno.\nIl disco.\nIl genere spazia tra canzone d'autore italiana e pop moderno, con testi quasi minimali e con arrangiamenti finemente curati.\nL'album contiene due cover: \"Non arrossire\", canzone scritta da Maria Monti e Giorgio Gaber (ed incisa da entrambi gli artisti) e \"Se\", traduzione di \"If\", canzone di Roger Waters incisa dai Pink Floyd nell'album \"Atom Heart Mother\".\nIl testo della canzone \"Heaven in my cocktail (Tears in her eyes)\" contiene una citazione dal titolo dell'album Gentlemen Take Polaroids dei Japan.\nLa genesi del disco.\nMorgan sulla realizzazione del disco:\n\"Doveva essere un disco di covers, ma l'aveva appena fatto egregiamente Battiato (Fleurs), poi esce Robbie Williams con gli 'standards swing', allora dico: \u201c\u00e8 meglio se scrivo io dei brani originali e fingo di farne delle covers. Saranno cos\u00ec delle auto-covers\u201d. Del progetto di cover rimangono comunque due brani: la versione hard-core di 'Non arrossire' (di Gaber-Pennati-Mogol) e la 'poppizzazione' di 'Se (If)', con traduzione italiana molto aderente del testo originale di Roger Waters.\"\n\"Ho registrato il pianoforte nell'appartamento in orari diurni, predisponendo microfoni anche all'esterno del palazzo, cos\u00ec da poter avere la contemporaneit\u00e0 fra la musica e i continui rumori metropolitani, su piste indipendenti. Questo ha fornito al disco una parvenza di musica concreta, in alcuni passaggi di 'Me' e di 'Canzone per Natale'.\"\n\"Le sessioni di registrazione acustica sono avvenute nell'appartamento di Milano, quelle elettriche negli studi 'vintage' di Mauro Pagani e presso gli studi 'Registrazioni Moderne' di Roberto Colombo. L'orchestra sinfonica \u00e8 stata diretta e registrata presso il Teatro Umberto Giordano di Foggia.\"\n\"Io, l'autore ho composto le musiche e i testi, ho co-prodotto l'album assieme a Roberto Colombo, gli arrangiamenti d'orchestra sono in parte miei, in parte del compositore comasco Carlo Carcano. Nonostante anche un ascoltatore attento potrebbe essere ingannato dall'atmosfera 'acustica' e 'classica' del disco, la sua sostanza \u00e8 invece interamente elettronica, non perch\u00e9 siano stati usati sistemi di programmazione musicale o suoni campionati, ma semplicemente perch\u00e9 una volta composto e registrato nel disco rigido, ho scomposto l'intero lavoro per rimontarlo infine digitalmente, \u00c8 'house music'?\"\n\"\"C'\u00e8 un luogo (l'appartamento a Milano)\"\n\"un tempo (un'imprecisata epoca sicuramente collocata nel passato recente)\"\n\"tre personaggi reali (me stesso, the baby, Aria)\"\n\"dei personaggi \u2018mediati\u2019 (Paul McCartney-attraverso un VHS, Napoleone-attraverso una fiaba inventata, il famosissimo attore americano-attraverso la TV, Maometto-attraverso un libro, il matto-attraverso una canzone)\"\n\"dei fenomeni atmosferici (vento, pioggia, temporali, luce del sole)\"\n\"una natura fantastica (alberi e montagne che camminano, luce commestibile, piogge che \u2018ragionano\u2019)\"\n\"una natura svanita (fiori che appassiscono, alberi che scompaiono)\"\n\"animali (le formiche, il cigno, l'elefante) abiti e gioielli simbolici (la giacca dell'anno scorso, \u2018quella gonna\u2019, gli strani anelli).\"\""}
{"id": "1056093", "revid": "16758", "url": "https://it.wikipedia.org/wiki?curid=1056093", "title": "Il giocatore (romanzo)", "text": ""}
{"id": "1056097", "revid": "41986", "url": "https://it.wikipedia.org/wiki?curid=1056097", "title": "Tedesco del Texas", "text": ""}
{"id": "1056099", "revid": "253269", "url": "https://it.wikipedia.org/wiki?curid=1056099", "title": "Edward Burns", "text": "Biografia.\nBurns nasce a Woodside, un quartiere del Queens (New York), il 29 gennaio del 1968 da una famiglia di origini irlandesi e di religione cattolica, secondogenito dei tre figli di Edward J. Burns, un public relation man, in passato ufficiale di polizia, e di Molly McKenna, un'amministratrice presso un ente federale. Cresce a Long Island (nello stato di New York) e studia regia presso l'Hunter College di New York. Realizza alcuni cortometraggi e il mediometraggio \"Brandy\" presentato nel 1992 all\"'Independent Feature Film Market\".\nNel 1995 dirige il suo primo lungometraggio \"I fratelli McMullen\", del quale \u00e8 sceneggiatore e attore protagonista. Il film girato in 16mm, \u00e8 costato solo 25.000 dollari e finanziato grazie all'aiuto di amici e parenti.\nGrazie all'incontro con Robert Redford, Burns ha la possibilit\u00e0 di presentare il suo film al Sundance Film Festival e Redford colpito dal suo lavoro decide di produrre i suoi successivi lavori. Nel 1996 realizza \"Il senso dell'amore\". Debutta come attore in un film non suo, \"Salvate il soldato Ryan\" di Steven Spielberg, seguito da \"15 minuti - Follia omicida a New York\".\nNel 2001 dirige ed interpreta \"I marciapiedi di New York\" e presenta il proprio cortometraggio \"Lovely day\" al Concerto per New York City. Successivamente recita in \"Una vita quasi perfetta\" con Angelina Jolie, \"Confidence - La truffa perfetta\" con Dustin Hoffman e \"L'amore non va in vacanza\" di Nancy Meyers.\nNel 2005 \u00e8 guest star in 3 episodi di \"Will &amp; Grace\", nel ruolo di Nick, spasimante di Grace Adler. Tra il 2006 e il 2007 \u00e8 stato ospite della serie tv \"Entourage\", dove ha interpretato s\u00e9 stesso. Nel 2007 dirige \"Purple Violets\", primo film ad essere distribuito digitalmente per iTunes Store gestito dalla Apple.\nNel 2008 recita nel film horror \"Chiamata senza risposta\", remake statunitense del film giapponese \"The Call - Non rispondere\" e nella commedia romantica \"27 volte in bianco\".\n\u00c8 creatore ed autore, assieme a Jimmy Palmiotti, del fumetto \"Dock Walloper\", disegnato da Siju Thomas e ambientato nella New York degli anni venti.\nNel 2015 crea per il network TNT la serie televisiva \"Public Morals\", di cui \u00e8 anche protagonista, sceneggiatore, regista e produttore esecutivo.\nVita privata.\nHa una sorella maggiore, Mary, e un fratello minore, Brian, anche lui attore e regista, con il quale ha fondato la casa di produzione \"Irish Twins Productions\".\nDopo un flirt con Heather Graham, nel giugno 2003 sposa la modella Christy Turlington. La coppia ha una figlia, Grace, nata il 25 ottobre 2003, e un figlio, Finn, nato l'11 febbraio 2006.\nBurns si dichiara cattolico ed \u00e8 alto 1,85 m."}
{"id": "1056100", "revid": "287204", "url": "https://it.wikipedia.org/wiki?curid=1056100", "title": "Tokharistan", "text": ""}
{"id": "1056104", "revid": "115784228", "url": "https://it.wikipedia.org/wiki?curid=1056104", "title": "Mercedes-Benz W123", "text": "La sigla W123 \u00e8 la sigla di progetto di un'autovettura di fascia alta prodotta in pi\u00f9 varianti di carrozzeria dalla tedesca Mercedes-Benz, dal gennaio 1976 alla fine del 1985. I primissimi esemplari sono stati per\u00f2 prodotti gi\u00e0 nel dicembre dell'anno precedente, mentre le ultime versioni con carrozzeria station wagon uscirono di produzione all'inizio del 1986.\nGenesi del modello.\nIl progetto W123 venne avviato durante la prima met\u00e0 degli anni settanta del secolo scorso. Obiettivo principale del progetto fu quello di realizzare una vettura in grado di sostituire degnamente la oramai anziana serie \"Strich-Acht\", in listino dal 1968, e di migliorarne ulteriormente le doti di qualit\u00e0 costruttiva e di sicurezza per gli occupanti.\nTutti i lamierati e il telaio vennero sottoposti a trattamenti antiruggine, allo scopo di allungare la vita a ogni esemplare; tali procedimenti diedero effettivamente i loro frutti, se si pensa che all'inizio degli anni 2000, oltre 15 anni dopo l'uscita di produzione dell'ultima \"W123\", . Gran parte dell'abitacolo \u00e8 rivestito in finta pelle ad invecchiamento differenziato: le zone soggette maggiormente all'esposizione ai raggi solari sono rivestite di una finta pelle trattata in modo da resistere maggiormente all'invecchiamento rispetto a quelle che non lo saranno. Un altro aspetto che riguarda la qualit\u00e0 costruttiva sta nel fatto che le scocche delle \"W123\" sono state saldate quasi esclusivamente da robots.\nAltro requisito richiesto dai vertici Daimler-Benz per il nuovo modello fu quello di equipaggiarla con nuovi motori che consumassero di meno rispetto a quelli montati sulle W114 e W115.\nSul fronte sicurezza, oltre alla scocca con frontale e coda a deformazione programmata, vennero applicate altre soluzioni, come gli spinotti di sicurezza per la chiusura delle porte, la plancia rivestita in materiale morbido, lo sterzo a piantone collassabile con volante anch'esso morbido e le cinture di sicurezza con attacchi incorporati al sedile.\nIl disegno della carrozzeria venne affidato all'\u00e9quipe guidata da Bruno Sacco, da un anno responsabile del design presso la casa di Stoccarda.\nLa vettura definitiva venne presentata il 28 gennaio del 1976, ma gi\u00e0 il mese prima fu avviata la produzione dei modelli \"280\" e \"280E\". Oltre a questi due modelli, la gamma d'esordio comprendeva anche la \"200\" e la \"230\".\nDestinata a rimpiazzare nei listini della casa tedesca la serie \"W114/W115\", prodotti (tra berlina, station wagon, coup\u00e9 e limousine a passo lungo).\nLa berlina.\nLa linea della berlina, la prima ad essere presentata nel '76, era a tre volumi definiti con linee tese (come di moda negli anni settanta). Il frontale era caratterizzato da gruppi ottici a sviluppo orizzontale che la rendevano simile alla contemporanea serie W116. Tali gruppi ottici erano caratterizzati su quasi tutta la gamma (ad eccezione delle \"280\" e \"280E\") dai fari circolari sdoppiati racchiusi sotto una carenatura di vetro. Il motivo dei fari circolari sdoppiati sarebbe tornato vent'anni dopo, anche se profondamente rivisto, sulla Classe E W210. Anche il disegno dei fari posteriori, sempre a sviluppo orizzontale e con le tipiche \"scanalature\" longitudinali, \u00e8 ispirato all'ammiraglia W116. Nella vista laterale la linea di cintura \u00e8 piuttosto alta rispetto agli standard dell'epoca e trova un suo naturale prolungamento nel baule posteriore.\nDal punto di vista della sicurezza c'erano anche la struttura dell'abitacolo rinforzata, le portiere anti intrusione e la pedaliera con snodo di sicurezza. Una particolare soluzione fu quella adottata per il comando del freno di stazionamento, che non era a mano bens\u00ec a pedale. Tale soluzione sarebbe stata utilizzata anche sui modelli Mercedes-Benz successivi.\nL'impostazione meccanica era classica: motore anteriore longitudinale, trazione posteriore, avantreno McPherson, retrotreno a bracci oscillanti, sterzo a circolazione di sfere, freni a disco sulle quattro ruote e cambio manuale a 4 rapporti o, a richiesta, cambio manuale a 5 rapporti (riduzione del numero di giri motore di circa il 15%) o automatico a 3 rapporti.\nMolto ampia la scelta di motori a benzina o diesel a 4, 5 o 6 cilindri in linea con cilindrate comprese tra i 2 ed i 3 litri.\nLa gamma a benzina.\nAl momento del debutto la gamma delle W123 a benzina includeva due unit\u00e0 quadricilindriche in linea monoalbero a carburatore monocorpo (di 1988 e 2307 cm\u00b3, con potenze, rispettivamente di 94 e 109CV), sigla m102 e due 6 cilindri in linea bialbero di 2746\u00a0cm\u00b3, uno con alimentazione a carburatore a doppio corpo (156 CV) e l'altro ad iniezione meccanica Bosch (177 CV).\nLa denominazione del modello era data, come tradizione, dalla cilindrata del motore divisa per 10 seguita, nel caso di alimentazione a iniezione, da una \"E\". Le \"280\" e \"280E\" erano distinguibili per il profilo cromato (anzich\u00e9 nero) sotto le luci posteriori, le prese d'aria sotto i tergicristalli non pi\u00f9 nere ma in plastica cromata, per i fari anteriori rettangolari (sotto il vetro di protezione) anzich\u00e9 circolari e per i paraurti \"avvolgenti\" ovvero senza le 2 modanature in gomma presenti nelle motorizzazioni pi\u00f9 piccole. Tutti i propulsori, seppur rivisti e corretti, derivavano da quelli della precedente \"W114/115\". Nell'aprile del 1976, due mesi dopo la presentazione, venne introdotta la \"250\", dotata del 2.5 M123 a carburatore in grado di erogare 129 CV.\nNel 1980 i motori a 4 cilindri vennero completamente rinnovati: il 2 litri della \"200\" pass\u00f2 da 94 a 109 CV, grazie a numerose modifiche (fra cui un incremento di cilindrata a 1997\u00a0cm\u00b3 e alla testata non pi\u00f9 in ghisa ma in alluminio), mentre nacque la \"230E\", dotata dello stesso motore della \"200\", ma con l'alimentazione a iniezione meccanica e un incremento della cilindrata 2299\u00a0cm\u00b3, la potenza crebbe a 136 CV. Contemporaneamente la \"250\" ricevette un nuovo carburatore che ne increment\u00f2 la potenza a 140 CV.\nNel 1981 la \"230\" e la \"280\" a carburatori vennero tolte di produzione, mentre nel 1982 un leggero restyling interess\u00f2 il frontale (fari rettangolari su tutte le versioni), l'interno (nuova consolle centrale, pannelli porta ridisegnati, rivestimenti arricchiti). La potenza delle \"280E\" crebbe a 185 CV. Nella stessa occasione, venne introdotto come optional a pagamento uno dei primi airbag in Europa, in questo caso solo per il lato guida e l'ABS venne offerto come optional su tutte le versioni.\nLa W123 berlina usc\u00ec di listino nel corso del 1985, sostituita dalla W124. Le ultime versioni avevano il cambio a 5 marce ed uscirono di produzione nel mese di dicembre.\nLa gamma diesel.\nGi\u00e0 al momento del debutto la W123 offriva un ampio assortimento di motori a gasolio, composto da propulsori a 4 e 5 cilindri in linea, con distribuzione monoalbero in testa, derivati da quelli delle \"W114/115\".\nAnche in questo caso, la denominazione del modello era data dalla cilindrata del motore divisa per 10 seguita da una \"D\", che indicava il motore Diesel.\nLa gamma s'articolava nelle versioni \"200D\" (1988\u00a0cm\u00b3, 55cv), \"220D\" (2197\u00a0cm\u00b3, 60cv) e \"240D\" (2404\u00a0cm\u00b3, 65cv) a 4 cilindri e \"300D\" (3005\u00a0cm\u00b3, 80cv) a 5 cilindri.\nLe berline diesel subirono, nel corso degli anni, gli stessi aggiornamenti estetici, tecnici e agli interni delle versioni a benzina.\nNel 1978 i motori della \"240D\" e della \"300D\" vennero rinnovati e passarono da 65 a 72\u00a0CV e da 80 ad 88 CV. La \"300D\" vide anche una lievissima riduzione della cilindrata, passata da 3005 a 2998\u00a0cm\u00b3.\nNel 1979, anche la \"200D\" conobbe un incremento di potenza, passando da 55 a 60 CV, mentre la \"220D\", che non venne nel frattempo aggiornata, fu tolta di produzione.\nNell'agosto del 1981, per gli USA e l'Italia, venne introdotta la \"300D Turbodiesel\", che in Italia arriver\u00e0 solo in versione station wagon. e monta il 3 litri da 2998\u00a0cm\u00b3 della \"300D\", ma con turbocompressore che ne aumenta la potenza fino a 125 CV. Si tratta anche dell'unico modello della serie \"W123\" ad essere disponibile con cambio automatico di serie, in questo caso a 4 rapporti. Per questo modello non erano previste in opzione altre varianti di trasmissione.\nLa produzione delle W123 diesel termin\u00f2 assieme a quella delle versioni a benzina nel corso del 1985: la prima, in aprile, fu la \"200D\", seguita dalla \"300D Turbodiesel\" nel mese di agosto. A novembre, tutte le altre berline a gasolio seguirono la sorte delle \"colleghe\" a benzina.\nLa station wagon.\nNel settembre del 1977 la Mercedes present\u00f2 la sua prima station wagon ufficiale (prima c'erano state solo le W110 Universal costruite da carrozzerie esterne su richiesta): la \"W123 T\" (dove \"T\" stava per \"Transporter\").\nLunga come la berlina, di cui conservava la meccanica (motori compresi), era disponibile fin dall'esordio in un'ampia serie di varianti, stessi criteri della berlina per quanto riguardava le denominazioni di ogni modello.\nLa commercializzazione fu avviata nel maggio del 1978, inizialmente la gamma era composta dai modelli: \"230 T\", \"250T\" e \"280TE\" per quanto riguardava le versioni a benzina e \"240TD\" e \"300TD\" per le versioni a gasolio, per tutte era disponibile a richiesta un divanetto supplementare installato contromarcia nel bagagliaio che poteva ospitare 2 bambini e portava a 7 il numero di passeggeri trasportabili.\nLe station wagon subirono, nel corso degli anni, gli stessi aggiornamenti estetici, tecnici e agli interni delle berline.\nNel 1980 la gamma s'arricch\u00ec della variante \"200 T\" (1997\u00a0cm\u00b3, 109cv), mentre la \"230 TE\" (2299\u00a0cm\u00b3, 136cv) prese il posto della \"230 T\". Nel 1981 venne introdotta la \"300 TD Turbodiesel\" (2998\u00a0cm\u00b3, 125 cv) e venne tolta di produzione la \"250T\".\nLa \"W123 T\" rimase in produzione fino al gennaio del 1986: gi\u00e0 l'anno precedente era stata introdotta l'omologa versione della \"W124\".\nLa coup\u00e9.\nNel 1977 venne presentata la versione coup\u00e9, ottenuta accorciando il passo della berlina di 8.5 cm ed eliminandone il montante centrale. Le portiere erano senza cornici superiori, mentre il padiglione era pi\u00f9 basso ed il lunotto leggermente pi\u00f9 avvolgente. La coda ed il frontale erano invece pressoch\u00e9 identici alle altre configurazioni di carrozzeria.\nLa denominazione del modello seguiva gli stessi criteri delle altre versioni, ma in questo caso era seguita da una \"C\" e, nel caso di alimentazione a iniezione, anche da una \"E\".\nAl momento del debutto erano disponibili le versioni \"230 C\" (2307\u00a0cm\u00b3, 109cv), \"280C\" (2746\u00a0cm\u00b3, 156cv) e \"280CE\" (2746\u00a0cm\u00b3, 177cv). Non erano quindi previsti i motori da 2 e da 2.5 litri. Il resto della meccanica ricalcava il resto della gamma \"W123\".\nPer il solo mercato USA vennero proposte, su questa carrozzeria, le versioni \"300 CD\", sostituita in seguito dalla pi\u00f9 brillante \"300 CD Turbodiesel\", entrambe dotate del 5 cilindri Diesel 3 litri, rispettivamente aspirato e sovralimentato. Motivo principale fu la necessit\u00e0 di diminuire il \"consumo di flotta\" - il consumo medio calcolato sull'intera gamma di un costruttore - per poter ottenere l'omologazione dei modelli pi\u00f9 assetati e, di conseguenza, inquinanti.\nLe coup\u00e9 subirono, nel corso degli anni, gli stessi aggiornamenti estetici, tecnici e agli interni delle altre \"W123\".\nDal 1980 la gamma venne ridotta alle sole \"230CE\" (2299\u00a0cm\u00b3, 136cv) e \"280CE\" (2746\u00a0cm\u00b3, 185cv).\nLe W123 coup\u00e9 uscirono di listino nell'agosto del 1985 e vennero rimpiazzate un anno dopo dalla \"W124\" coup\u00e9.\nLa versione limousine.\nDella W123 venne offerta anche la versione \"L\" (limousine o anche Lang - passo lungo), utilizzata principalmente come taxi e auto di rappresentanza. Tale versione era in pratica la berlina con interasse allungato di 63\u00a0cm. La lunghezza complessiva della limousine completa raggiungeva cos\u00ec 5.355\u00a0m contro 4.725\u00a0m della normale berlina. Questo telaio si adattava inoltre alle trasformazioni quali ambulanza, veicolo per funerali ecc, e infatti vennero realizzati spesso dei telai di \"W123\" allungata (o \"V123\") da allestire secondo le richieste del committente.\nIn generale, la versione limousine era disponibile nei seguenti modelli: \"250 Lang\", \"240D Lang\" e \"300D Lang\". Si sa per\u00f2 di 371 telai allungati con motore da 2.8 litri ad iniezione (la \"280E lang\"). Quest'ultima variante non era in vendita nel mercato interno.\nLe \"V123\" vennero prodotte dal 1977 al 1985 complessivamente in 20.720 esemplari, di cui 7.020 autotelai nudi e 13.700 limousine complete.\nGli optional.\nIn base al paese di destinazione, la configurazione di serie poteva essere differente e comunque potevano essere aggiunti o modificati componenti. Ad esempio, per il Giappone e l'Arabia Saudita, vi era un indicatore di velocit\u00e0 massima consentita dal codice della strada locale, per il mercato U.S.A. vi era la spia per il mancato attacco delle cinture di sicurezza, l'antenna automatica non era disponibile per cui veniva installato un ulteriore interruttore per alzarla e abbassarla. Per alcun stati dove la disponibilit\u00e0 di carburante ad alto numero di ottani era limitata, vi era il motore con ridotta compressione.\nLe versioni fin dall'origine destinate ad uso taxi/automediche/polizia/pompieri/auto per televisioni (ZDF) avevano optional e allestimenti di serie differenti. La vernice per i taxi era esclusiva per questi, i veicoli della polizia avevano le tasche laterali con serratura, tutte avevano una plancia differente e l'impianto di riscaldamento ad una zona, con bocchette rettangolari (tipo w126) centrali, i posacenere posteriori dei taxi erano pi\u00f9 grandi e posizionati pi\u00f9 in alto.\nI veicoli venduti per il nord Europa erano di serie sprovvisti di aria condizionata e montavano un radiatore dell'acqua dalle dimensioni ridotte. I particolari elettronici e optional erano comunque ridotti ai minimi termini. Per i veicoli dedicati ai paesi caldi le vetture invece erano dotate di aria condizionata e optional di ogni tipo. Da notare che sulle macchine prodotte in serie con il tettuccio apribile non era montata di serie l'aria condizionata.\nNel restyling del 1982, riconoscibile per la presenza di fari anteriori quadrangolari anzich\u00e9 circolari, va ricordato l'introduzione di serie del riscaldamento dell'abitacolo a zone. Il passeggero ed il conducente potevano, con due manopole distinte illuminate a mezzo di micro-lampadine e fibra ottica, regolarsi una diversa temperatura di riscaldamento e sempre di serie veniva montato un cambio a 5 rapporti in sostituzione del 4 rapporti manuale.\nTutti i modelli esportati negli USA venivano equipaggiati con paraurti maggiorati e fari anteriori con parabole modificate per rispettare le normative americane. Per il mercato americano venivano prodotte solo motorizzazioni 240d, 300d turbo o aspirate, 280E depotenziati e opportunamente modificati per rispettare le normative antinquinamento.\nI motori diesel montati sulle w123 e sulle precedenti w114/w115, detengono numerosi record di km percorsi. Esiste una W115 mod 240d conservata al museo di Stoccarda, appartenuta ad un tassista greco, che ha percorso 4.200.000\u00a0km.\nAttivit\u00e0 sportiva.\nLimitatamente alla seconda met\u00e0 degli anni settanta sono stati approntati alcuni esemplari di Mercedes-Benz W123 con carrozzeria berlina e coup\u00e9, destinati all'impiego in alcune competizioni. Tali esemplari montavano tutti il 2.8 ad iniezione\nNel 1977 una \"280E\" berlina si aggiudica la prima e seconda posizione nella Maratona Londra-Sydney.\nVi furono anche altre partecipazioni della W123 ad altre competizioni, per esempio il Safari-Rally del 1978 e del 1979. In questa seconda edizione, la W123 non arriv\u00f2 oltre l'11\u00ba posto con il pilota Joginder Singh.\nDegna di nota \u00e8 anche la partecipazione di una \"280E\" al Rally Codasur."}
