{"id": "863404", "revid": "154639", "url": "https://it.wikipedia.org/wiki?curid=863404", "title": "Pensiero di Leibniz", "text": "Il pensiero di Leibniz s'inserisce nel dibattito metafisico sulla sostanza, aperto da Cartesio e giunto alla sua conclusione con le filosofie di Spinoza e di Locke, alle quali Leibniz si opporr\u00e0.\nConcetti chiave.\nLeibniz cercava di salvaguardare i dogmi del cristianesimo dando loro una formulazione moderna e di conciliare i conflitti dottrinali tra cattolici e protestanti. Inoltre formul\u00f2 diverse teorie riguardanti:\n\"nulla \u00e8 nell'intelletto che prima non sia stato nei sensi, tranne l'intelletto stesso\"\nLe monadi sono sostanze semplici ed immateriali che costituiscono tutto l'universo e sono strutturate in una gerarchia di maggiore o minore chiarezza secondo l'armonia prestabilita da Dio.\nL'ars combinatoria.\nTra gli svariati interessi di Leibniz c'\u00e8 anche quello per lo studio del linguaggio sul quale ritiene possa fondarsi una nuova scienza: l'\"\"Ars combinatoria\": una simbolizzazione del pensiero con cui operare calcoli logico-matematici.\nAristotele aveva gi\u00e0 intravisto questa possibilit\u00e0 negli \"Analitici\", la sua opera di logica formale, dove i concetti semplici venivano simboleggiati con le lettere dell'alfabeto greco. Lo stesso progetto era stato perseguito da Raimondo Lullo (1235-1315) con la sua \"Ars Magna\" (\"Ars compendiosa inveniendi veritatem seu ars magna et maior\") e da Charles de Bovelles (1475-1566) con la sua \"Ars oppositorum\": tecnica sintetica per scoprire la verit\u00e0. Servendosi di simboli linguistici e anche di schemi e figure si potevano realizzare delle combinazioni logiche che portavano a verit\u00e0 universali. L'arte lulliana fu dimenticata nel Medioevo e venne invece riscoperta nel Rinascimento dove era utilizzata nell'alchimia e nell'astrologia. Giordano Bruno ad esempio, era considerato un esperto di questa tecnica. Ancora nel '600 l'\"ars magna\"\" trova cultori come Pierre Gassendi ma furono soprattutto Thomas Hobbes e i suoi seguaci che tentarono di svilupparla ed applicarla ad ogni campo del sapere.\nIl concetto di Hobbes di un sapere come calcolo influenz\u00f2 in modo rilevante la dottrina di Leibniz.\nEgli ha infatti notato come sia possibile ridurre i concetti complessi ad un piccolo numero di concetti primitivi, ciascuno connotato da un segno.\nDopo aver stabilito una classificazione di concetti primitivi, egli pensa che si possa arrivare a stabilire una sorta di scrittura universale simbolica e con questa risolvere i problemi logici cos\u00ec come si risolvono i problemi algebrici. \nNel 1666 pubblic\u00f2 \"De arte combinatoria\" in cui propone l\u2019aritmetizzazione della logica (\"mathesis universalis\") che lo porter\u00e0 alla scoperta del calcolo infinitesimale. Questa stessa impostazione verr\u00e0 applicata alla sua filosofia che s'innesta nel dibattito sulla sostanza che si era aperto con Cartesio che faceva nascere dubbi su una duplicit\u00e0 sostanziale della realt\u00e0 (res cogitans e res extensa). La riduzione \"infinitesima\" delle verit\u00e0 di fatto riconduceva l'essenza materiale a quella del pensiero.\nVerit\u00e0 di ragione.\nTutti i ragionamenti, dal pi\u00f9 complesso al primitivo, li possiamo ridurre a due tipi fondamentali: il primo \u00e8 quello delle \"verit\u00e0 di ragione\" (il secondo sar\u00e0 nel paragrafo successivo). Come insegnava Aristotele, sulla base del principio d'identit\u00e0 noi possiamo formulare un giudizio analitico del tipo: \"Il triangolo ha tre angoli\". Cio\u00e8 solo dopo aver chiaramente identificato quella figura geometrica che \u00e8 il triangolo, e non confondendola pi\u00f9 con altre figure, dopo aver quindi applicato il principio d'identit\u00e0 e quello di non contraddizione che dicono che \"un triangolo \u00e8 un triangolo e non \u00e8 qualcosa di diverso\" (\"A \u00e8 A, A non \u00e8 non A\"), nel giudizio analitico, analizzando il soggetto, triangolo, possiamo metterne in evidenza una delle sue note caratteristiche (ha tre lati, ha tre angoli, la somma degli angoli interni \u00e8 uguale a 180\u00ba...ecc.) ed esprimerla nel predicato. Con il giudizio analitico quindi io non vado molto al di l\u00e0 del primitivo giudizio di identit\u00e0 che mi ha consentito poi di formulare il giudizio, in quanto il predicato era gi\u00e0 contenuto nel soggetto (ha tre angoli era gi\u00e0 implicito nel concetto di triangolo). Quindi il giudizio analitico, le \"verit\u00e0 di ragione\" non sono estensive della conoscenza. Ma d'altra parte hanno un rigore logico di necessit\u00e0. Cio\u00e8 una volta che io ho affermato che il triangolo \u00e8 quello che ha tre angoli, non potr\u00f2 nello stesso senso e nello stesso tempo affermare che il triangolo non ha tre angoli. Le verit\u00e0 di ragione una volta affermate non possono pi\u00f9 esser negate e sono inoltre valide per tutti gli uomini dotati di ragione, sono universali.\nVerit\u00e0 di fatto.\nMa oltre alle verit\u00e0 di ragione ci sono anche le \"verit\u00e0 di fatto\". Queste risalgono al principio di ragion sufficiente: ovvero di quel fatto si danno le ragioni sufficienti a spiegarlo ma non a dimostrarne la sua necessit\u00e0. Quando ad esempio formulo il giudizio: \u00abColombo scopr\u00ec l'America\u00bb questa \u00e8 una verit\u00e0 di fatto: anche qui c'\u00e8 un predicato connesso al soggetto ma il predicato non \u00e8 all'interno del soggetto stesso ma \u00e8 nella realt\u00e0 storica, nel fatto esterno (la scoperta dell'America). Questo tipo di verit\u00e0 quindi sono estensive della conoscenza, ma non sono necessarie, non hanno il rigore logico dei giudizi analitici, delle verit\u00e0 di ragione; tant'\u00e8 vero che se io fossi ignorante potrei dire tranquillamente: \"Colombo non scopr\u00ec l'America\" senza per questo entrare in una contraddizione logica come accadeva per le verit\u00e0 di ragione. Le verit\u00e0 di fatto, quindi, possono essere negate perch\u00e9 del fatto si danno le ragioni per capirlo, non per dimostrarne la necessit\u00e0.\nQuesta argomentazione viene riportata da Leibniz al problema delle due sostanze: perch\u00e9 quando parliamo di verit\u00e0 di ragione si parla del pensiero, della res cogitans e il mondo del pensiero \u00e8 appunto quello della necessit\u00e0. Le verit\u00e0 di fatto, invece, sono quelle che riguardano la materia, la res extensa, che possono essere o non essere, sono contingenti. Quindi Leibniz \u00e8 arrivato per altra via l\u00e0 dove \u00e8 giunto Cartesio. Permane il problema della duplicit\u00e0 della sostanza.\nLa duplicit\u00e0 ridotta all'unit\u00e0 del pensiero.\nMa \u00e8 proprio vero che le verit\u00e0 di fatto sono contingenti e diverse dalle necessarie verit\u00e0 di ragione?\nSe avessi la capacit\u00e0 di analizzare all'infinito il soggetto espresso nel giudizio delle verit\u00e0 di fatto - nel caso dell'esempio significa analizzare all'infinito la vita di Colombo - arriverei alla conclusione che \"necessariamente\" Colombo doveva scoprire l'America. Esaminando la vita di Colombo nei suoi componenti minimi, \"infinitesimali\", se ne deve concludere che Colombo non poteva non scoprire l'America. Quindi le verit\u00e0 di fatto, analizzate all'infinito, coincidono per necessit\u00e0 con le verit\u00e0 di ragione; la loro contingenza scompare e la fattualit\u00e0 si tramuta nell'attualit\u00e0 del pensiero.\nLa materia come estensione.\nCome sul piano logico le verit\u00e0 di fatto coincidono con le verit\u00e0 di ragione cos\u00ec sul piano della materialit\u00e0 Leibniz si propone di dimostrare che la sua vera natura \u00e8 lo spirito.\nLe nuove scoperte fisiche permettono a Leibniz di elaborare una nuova concezione del mondo non pi\u00f9 inteso meccanicisticamente. Quello che rimane infatti sempre presente nei fenomeni meccanici non \u00e8 la quantit\u00e0 di moto ma la \"forza viva\", per cui estensione e movimento sono insufficienti a spiegare i fenomeni.\nIl concetto di materia viene tradizionalmente associato a quello di estensione. Tutto ci\u00f2 che occupa uno spazio esteso \u00e8 materia. La definizione di materia come estensione aveva per\u00f2 gi\u00e0 generato una polemica tra il filosofi antichi, i pluralisti, quelli che avevano tentato una soluzione di compromesso nel dibattito tra le tesi contrapposte dell'essere degli eleati e coloro che sostenevano la realt\u00e0 del divenire. Anassagora partendo da un concetto di materia come estensione affermava l'infinita divisibilit\u00e0 della materia, in quanto anche se piccolissima, la minima particella materiale, essendo estesa, presupponeva la sua ulteriore divisibilit\u00e0. D'altra parte Democrito affermava che dall'infinito non possono provenire corpi estesi finiti e quindi bisogna supporre che esista una piccolissima particella materiale non pi\u00f9 divisibile: l'atomo.\nIl concetto di estensione applicato alla materia non \u00e8 dunque il pi\u00f9 adatto per capire la sua natura poich\u00e9 d\u00e0 luogo ad un'antinomia irrisolvibile, come avrebbe notato anche Kant nella sua Dialettica trascendentale.\nLa materia omogenea.\nSostituiamo al concetto di estensione della materia quello per cui essa si presenta come omogenea. Qualsiasi oggetto materiale si presenter\u00e0 in una pressoch\u00e9 infinita qualit\u00e0 di forme e modi, ma conserver\u00e0 sempre la caratteristica della materialit\u00e0, della corporeit\u00e0. Quantitativamente dunque la materia \u00e8 omogenea (dal significato originario del termine greco: \"\"della stessa natura\").\nMa se la materia \u00e8 omogenea come si spiega che essa presenti una diversit\u00e0 di forme, di qualit\u00e0 ecc.? Evidentemente all'interno di quella che noi chiamiamo materia c'\u00e8 un \"principio di differenziazione\", una forza per cui un corpo si differenzia da un altro corpo.\nD'altra parte se la materia fosse semplice estensione come si spiega lo spostamento? Il concetto di movimento non pu\u00f2 derivare da quello di estensione. Se consideriamo due corpi dal punto di vista dell'estensione, il fatto che siano estesi non spiega perch\u00e9 un corpo si sposta con maggiore difficolt\u00e0 rispetto a un altro corpo. I due corpi infatti possono anche differire per l'estensione, ma questo non \u00e8 l'elemento determinante per cui essi offrono una diversa resistenza all'azione di chi li vuole muovere. Questa diversa resistenza significa che essi oppongono una forza diversa all'azione di chi vuole spostarli.\nQuesto vuol dire che l'essere reale \u00e8 essere semplice che contiene un \"principio di differenziazione\" e un \"principium individuationis\"\" (principio di individuazione) che lo fa essere diverso da tutti gli altri esseri; esso \u00e8 quindi un essere unico, una \"sostanza\" non materiale e passiva ma che esprime un'attivit\u00e0 per cui \u00e8 un \"centro di forza\" qualcosa che agisce indipendentemente da qualsiasi altro essere.\n\u00ab\"Ora questa forza \u00e8 qualcosa di diverso dalla grandezza, dalla figura e dal movimento; e da ci\u00f2 si pu\u00f2 giudicare che tutto quanto si sa dei corpi non consiste solo nell'estensione, come sostengono i moderni. Questo ci costringe a reintrodurre quelle forme che essi hanno bandito\"\u00bb (\"Discorso di Metafisica\", XVIII)\nLeibniz definisce l'essere reale come \"unit\u00e0 reale\" che ha la realt\u00e0 dell'atomo fisico (quindi diverso dal punto geometrico che \u00e8 astratto) e la precisione del punto geometrico che manca all'atomo fisico. Si \u00e8 quindi superato il dualismo cartesiano di spirito, pensiero e materia, riducendo quest'ultima a spirito e quindi sostenendo alla fine, come necessaria conclusione, che in effetti esistono un'infinit\u00e0 di sostanze tante quante sono i corpi.\nCon il concetto di forza=materia si supera l'aspetto fisico: \"tutto \u00e8 spirito\" e ciascuno degli infiniti corpi, centri di forza che esprimono il principio di differenziazione e di individuazione, sono \"monadi\", assolute unit\u00e0 semplici, centri di forza autonomi.\nI molteplici universi e l'unico universo.\n\u00abLe monadi non hanno porte n\u00e9 finestre\u00bb e quindi non possono comunicare con l'esterno; eppure c'\u00e8 un universo per tutti e in effetti, sostiene Leibniz, vi sono tanti universi quante sono le monadi. Ognuno di noi proietta un suo mondo.\n\u00c8 come se ciascuno di noi fosse una macchina da proiezione che (come monade) \u00e8 totalmente diversa dalle altre, ma che ha una pellicola che tratta lo stesso tema. La proiezione \u00e8 sempre diversa ma il film \u00e8 lo stesso. La proiezione (la visione del mondo) \u00e8 nostra e soltanto nostra, ma l'oggetto di proiezione (il mondo) \u00e8 sempre lo stesso ed uguale per tutti. E l'universo non \u00e8 fuori della monade-proiettore ma \u00e8 al suo interno (la pellicola).\nL'attivit\u00e0 della monade, la sua vita interiore infatti consiste nelle rappresentazioni generate da una forza che, in senso metafisico, Leibniz chiama \"\"appetizion\"e\".\nLe diverse rappresentazioni di una monade sono implicite nel suo essere come nella natura del cerchio ci sono tutte le propriet\u00e0 che se ne possono dedurre.\nLa monade quindi rappresenta in se stessa tutto l'universo.\nOgni monade vive in un mondo suo e soltanto suo; ma ogni monade \u00e8 nello stesso tempo \"specchio vivente dell'universo\" in quanto riflette immagini che non vengono dall'esterno ma che essa stessa proietta come centro di forza.\nLa gerarchia delle monadi.\nOgni corpo \u00e8 monade e tutto quello che avviene e che riguarda la monade uomo avviene e riguarda tutte le altre monadi.\nChe differenza c'\u00e8 tra la monade uomo e tutte le altre monadi?\nLa vita rappresentativa non coincide con la vita cosciente, percepire \u00e8 diverso da accorgersi, dobbiamo cio\u00e8 distinguere la percezione delle monadi pi\u00f9 elevate da quella delle monadi meno elevate, cio\u00e8 meno coscienti.\nTra noi e una roccia c'\u00e8 alla fine solo una differenza di coscienza.\nMa anche in noi non tutto \u00e8 cosciente. Leibniz afferma che noi abbiamo delle \"piccole percezioni\" che assimiliamo inconsciamente proprio perch\u00e9 sono molto piccole. E la percezione cosciente \u00e8 il risultato della somma delle piccole percezioni.\n\u00ab\"Da mille indizi noi possiamo essere sicuri che ci sono in noi, in ogni momento, innumerevoli percezioni senza appercezione... pi\u00f9 efficaci di quanto sembra...e anche le percezioni avvertibili derivano per gradi da quelle cos\u00ec piccole che non si possono avvertire\"\u00bb\nCos\u00ec il rumore del mare in fondo \u00e8 il risultato del rumore delle piccole onde che essendo piccole percezioni noi assimiliamo inconsciamente.\nQuindi ci sono monadi coscienti e monadi incoscienti che hanno percezioni cos\u00ec confuse da risultare apparentemente inerti ma in effetti anche loro sono centri di forza e hanno una vita rappresentativa molto inconscia ma reale.\nOgni monade \u00e8 quindi diversa ed estranea alle altre ma poich\u00e9 tutte hanno una vita rappresentativa alla fine costituiscono un'unit\u00e0 universale pur nella molteplicit\u00e0.\nLa materia come incoscienza.\nCartesio aveva assimilato tutta la conoscenza alla res cogitans mentre la res extensa era l'opposto della vita cosciente, non aveva niente a che fare con la vita del pensiero e di tutto ci\u00f2 che non \u00e8 materia. Ora Leibniz estende la vita spirituale anche alla materia che come centro di forza ha una sua vita interiore, magari inconscia ma non pi\u00f9 passiva ed inerte come quella che veniva attribuita tradizionalmente alla materia.\nEsiste quindi una gerarchia di monadi che dipende dalle caratteristiche della percezione delle monadi. Il primo gradino \u00e8 quello delle monadi per cui nessuna rappresentazione \u00e8 cosciente. All'ultimo gradino c'\u00e8 Dio per il quale niente \u00e8 oscuro. La monade cerca di avvicinarsi a Dio e rendere sempre pi\u00f9 coscienti le sue percezioni.\nL'armonia dell'universo.\nQuindi ognuna delle monadi vive in un suo mondo che non \u00e8 altro che il riflesso della sua interiorit\u00e0. Ogni monade \u00e8 chiusa nella sua esistenza pi\u00f9 o meno cosciente ed \u00e8 un'isola di un arcipelago in un mare d'incomunicabilit\u00e0. Eppure le monadi comunicano.\nOgni monade infatti compie ogni atto della sua esistenza nel momento stesso in cui le altre monadi compiono l'atto corrispondente. Questa armonia \u00e8 stata prestabilita da Dio che ha fatto in modo che la massima molteplicit\u00e0 fosse accolta nella massima unit\u00e0.\nOgni monade \u00e8 come un orologio esatto e perfetto ma diverso da tutti gli altri: tutti insieme suonano e segnano la stessa ora. Dio \u00e8 l'orologiaio che ha accordato tutti i diversi orologi.\nOgni monade \u00e8 isolata dalle altre ma c'\u00e8 una specie di dipendenza ideale tra le monadi, cio\u00e8 ogni monade \u00e8 stata creata imperfetta da Dio perch\u00e9 l'imperfezione di una sar\u00e0 la relativa perfezione dell'altra.\nQuindi ci sono degli aggregati di monadi dove quelle pi\u00f9 imperfette sono la base di quelle pi\u00f9 perfette che stanno al sommo e che dominano l'intero sistema.\nQuindi il rapporto ideale delle monadi dipende dalla maggiore o minore perfezione delle monadi.\nLa monade centrale \u00e8 l'anima e quelle intorno sono il corpo. Questa dipendenza ideale \u00e8 stata stabilita da Dio che ha prestabilito come ogni atto di una monade sia corrispondente all'atto di un'altra monade.\nDio ha seguito il criterio della massima variet\u00e0 nella massima unit\u00e0:\n\u00ab\"Dalla perfezione suprema di Dio deriva che creando l'universo, ha scelto il miglior piano possibile, nel quale la pi\u00f9 grande variet\u00e0 possibile \u00e8 congiunta col massimo ordine possibile... e ci\u00f2 perch\u00e9 nell'intelletto divino, in proporzione alle loro perfezioni, tutti i possibili pretendono all'esistenza; il risultato di questa pretesa dev'essere il mondo attuale, il pi\u00f9 perfetto possibile\"\u00bb.\nL'idea di sistema economico secondo Leibniz.\nDal suo enorme epistolario, risulta che Leibniz ebbe influenza presso molte corti europee, fino alla Russia di Pietro il Grande, del quale fu consigliere; nell'arco di anni di attivit\u00e0 diplomatica riusc\u00ec a tessere una rete di amicizie con molti personaggi importanti.\nLeibniz scrisse un \"Piano di creazione di una societ\u00e0 delle Arti e delle Scienze in Germania\" il cui primo obiettivo \u00e8 di \u00abprodurre abbastanza nutrimento per la nazione al fine [\u2026] di migliorare le industrie, di facilitare la sorte della mano d'opera manuale [\u2026] attraverso il progresso tecnologico, di rendere sempre a un prezzo abbordabile le macchine termiche, motore di base dell'azione meccanica, al fine che tutti possano costantemente sperimentare tutti i tipi di pensieri e idee innovatrici, proprie a loro stessi e agli altri, senza perdere tempo prezioso\u00bb. Leibniz considera che la schiavit\u00f9 non migliora la produttivit\u00e0: \u00e8 uno spreco perch\u00e9 la vera ricchezza risiede nelle capacit\u00e0 dei cittadini di inventare. In \"La societ\u00e0 e l'economia\", Leibniz aggiunge: \u00abE perch\u00e9 tanta gente [i lavoratori] dovrebbe essere ridotta a tanta povert\u00e0 per il bene di cos\u00ec pochi? La Societ\u00e0 avr\u00e0 dunque per scopo puntuale quello di liberare il lavoratore dalla sua miseria\u00bb.\nL'utopia, come in questo caso, anche se non pu\u00f2 essere raggiunta, vale come limite cui tendere. Lo scritto nasce all'interno di una disputa con il filosofo liberista John Locke. Leibniz riteneva che uno Stato dovesse favorire la creazione di invenzioni, di macchine e di manifatture, al fine di liberare l'uomo dal lavoro fisico pi\u00f9 alienante e di dare alla societ\u00e0 pi\u00f9 pensatori e pi\u00f9 capacit\u00e0. Nel saggio \"Elementa Juris Naturalis\", Leibniz afferm\u00f2 che la societ\u00e0 perfetta \u00e8 quella il cui obiettivo \u00e8 la felicit\u00e0 suprema e generale.\nSecondo Leibniz la ricchezza di una nazione non risiede n\u00e9 nelle ore di lavoro incorporate nei beni (e \"nel sudore\" necessario a produrli) n\u00e9 nell'abbondanza di oro che corrisponde a un attivo della bilancia commerciale (pi\u00f9 esportazioni che importazioni); per il filosofo la ricchezza \u00e8 in primo luogo la capacit\u00e0 di una nazione di produrre beni, il principale prodotto di una societ\u00e0 sono le persone, e la ricchezza consiste nella disponibilit\u00e0 di un capitale umano di conoscenza e di un'industria manifatturiera in grado di garantire un futuro alla crescita economica. Perci\u00f2 ogni repubblica secondo Leibniz avrebbe dovuto investire nell'istruzione e mantenere una propria industria manifatturiera. In un certo senso alle nazioni (come a ogni individuo cosciente) era applicata la nozione di monade."}
{"id": "863407", "revid": "1573940", "url": "https://it.wikipedia.org/wiki?curid=863407", "title": "Automobile Club de l'Ouest", "text": "L'Automobile Club de l'Ouest (ACO) (Automobile Club dell'Ovest - con riferimento alla regione occidentale della Francia) \u00e8 la pi\u00f9 grande associazione motoristica francese. Fondato nel 1906 da appassionati di sport motoristici, ha sede a Le Mans. Ha istituito la nota competizione automobilistica \"24 Ore di Le Mans\".\nGli scopi usuali dell'associazione sono la tutela degli interessi degli associati in materia di costruzione e manutenzione stradale, scuole guida e divulgazione di concetti di sicurezza nella guida e la introduzione di innovazioni tecnologiche nelle vetture di nuova progettazione. Mantiene anche un servizio di pronto intervento stradale a favore degli associati.\nStoria.\nLa storia dell'ACO comincia con l'antenato \"Automobile Club de la Sarthe\", fondato anch'esso nella citt\u00e0 di Le Mans.\nNel 1906 e con l'aiuto dell'Automobile Club di Francia organizza una competizione su tracciato di strade pubbliche locali, gara successivamente evolutasi nel Gran Premio di Francia.\nDopo la prima guerra mondiale l'ACO rivolge la sua attenzione nel progetto di un circuito pi\u00f9 breve, ancora sulle strade pubbliche: Georges Durand, segretario dell'associazione, l'editore Charles Faroux ed il produttore di pneumatici Emile Coquille sviluppano l'idea per una corsa della durata di 24 ore. La prima edizione della \"24 Ore di Le Mans\" si tiene nel 1923.\nNel 2006 l'ACO ha festeggiato il centenario della fondazione.\nEventi organizzati.\nL'ACO \u00e8 responsabile della predisposizione dei regolamenti tecnici delle vetture utilizzate in diverse competizioni, soprattutto per quanto riguarda le corse di sport prototipi. L'ACO ha organizzato in passato e tuttora organizza e sostiene le seguenti corse e campionati: "}
{"id": "863411", "revid": "1305772", "url": "https://it.wikipedia.org/wiki?curid=863411", "title": "Aco", "text": ""}
{"id": "863414", "revid": "1272592", "url": "https://it.wikipedia.org/wiki?curid=863414", "title": "Marchi", "text": ""}
{"id": "863417", "revid": "2519", "url": "https://it.wikipedia.org/wiki?curid=863417", "title": "Batangas", "text": "Batangas \u00e8 una citt\u00e0 componente delle Filippine, capoluogo della provincia omonima, nella Regione di Calabarzon.\nLa citt\u00e0 \u00e8 un importante centro commerciale ed il principale porto della regione.\nBatangas \u00e8 formata da 105 barangay:"}
{"id": "863420", "revid": "287204", "url": "https://it.wikipedia.org/wiki?curid=863420", "title": "106 (disambigua)", "text": ""}
{"id": "863421", "revid": "729019", "url": "https://it.wikipedia.org/wiki?curid=863421", "title": "Sojuz TMA-2", "text": "La Sojuz TMA-2 \u00e8 stata una missione diretta verso la Stazione Spaziale Internazionale."}
{"id": "863423", "revid": "287204", "url": "https://it.wikipedia.org/wiki?curid=863423", "title": "107 (disambigua)", "text": ""}
{"id": "863424", "revid": "287204", "url": "https://it.wikipedia.org/wiki?curid=863424", "title": "108 (disambigua)", "text": ""}
{"id": "863425", "revid": "287204", "url": "https://it.wikipedia.org/wiki?curid=863425", "title": "109 (disambigua)", "text": ""}
{"id": "863427", "revid": "287204", "url": "https://it.wikipedia.org/wiki?curid=863427", "title": "110 (disambigua)", "text": ""}
{"id": "863429", "revid": "287204", "url": "https://it.wikipedia.org/wiki?curid=863429", "title": "111 (disambigua)", "text": ""}
{"id": "863430", "revid": "287204", "url": "https://it.wikipedia.org/wiki?curid=863430", "title": "Ferrer", "text": ""}
{"id": "863432", "revid": "2373", "url": "https://it.wikipedia.org/wiki?curid=863432", "title": "112 (disambigua)", "text": ""}
{"id": "863436", "revid": "7582", "url": "https://it.wikipedia.org/wiki?curid=863436", "title": "Appennino modenese", "text": ""}
{"id": "863437", "revid": "118948145", "url": "https://it.wikipedia.org/wiki?curid=863437", "title": "Provincia di Batangas", "text": "Batangas \u00e8 una provincia nella regione di Calabarzon nell'isola di Luzon, arcipelago delle Filippine. Il suo capoluogo \u00e8 la citt\u00e0 di Batangas. Si dice che sia il luogo di origine della lingua tagalog.\nBatangas confina con le province di Cavite e Laguna a nord, con Quezon a nord-est; il resto \u00e8 tutta costa, sul Mar Cinese Meridionale nella parte pi\u00f9 ad occidente e nella parte pi\u00f9 centrale e orientale sui \"Verde Island Passages\" che \u00e8 un braccio di mare che separa questa provincia dall'isola di Mindoro.\nGeografia antropica.\nSuddivisioni amministrative.\nLa provincia di Batangas comprende 4 citt\u00e0 e 30 municipalit\u00e0."}
{"id": "863438", "revid": "527551", "url": "https://it.wikipedia.org/wiki?curid=863438", "title": "Accademia austriaca delle scienze", "text": "L'Accademia austriaca delle scienze (\"\u00d6sterreichische Akademie der Wissenschaften\"; in epoca imperiale, \"Kaiserliche Akademie der Wissenschaften\"; per l'uso internazionale, \"Austrian Academy of Sciences\" in inglese) fu inizialmente proposta nel 1713 da Gottfried Wilhelm Leibniz.\nFu Leibniz, prendendo esempio dalla Societ\u00e0 Reale inglese e dall'Accademia delle scienze francese, che inizi\u00f2 a interessarsi a un'analoga accademia prussiana. Ma bisogner\u00e0 attendere il 14 maggio 1847 perch\u00e9 su istanza di 72 intellettuali fosse istituita l'Accademia imperiale delle scienze, con decreto imperiale di Ferdinando I. Ha il compito di promuovere le scienze in tutti i suoi settori soprattutto nel campo della ricerca di base ed \u00e8 considerata persona giuridica e patrimonio dello Stato secondo la legge austriaca. All'Accademia possono accedere sia austriaci che stranieri ed \u00e8 divisa in due classi, matematico-scientifica e storico-filosofica.\nSecondo lo statuto, il numero dei membri \u00e8 di 600 (membri onorari con et\u00e0 superiore ai 70 anni, effettivi, corrispondenti, nazionali e stranieri) e vengono scelti una volta all'anno. Il vertice \u00e8 detto \"presidio\" ed \u00e8 composto da 4 membri. L'Accademia \u00e8 ora strutturata in 65 orientamenti di ricerca con 18 Istituti, 3 sedi di ricerca e 44 commissioni."}
{"id": "863439", "revid": "1571097", "url": "https://it.wikipedia.org/wiki?curid=863439", "title": "Broken (Elisa)", "text": "Broken \u00e8 un singolo della cantautrice italiana Elisa, pubblicato il 24 ottobre 2003 come primo estratto dal quarto album in studio \"Lotus\".\nLa canzone, dalle sonorit\u00e0 decisamente acustiche, prosegue la carriera anglofona della cantautrice di Monfalcone dopo la breve parentesi italiana costituita dalla cover di \"Almeno tu nell'universo\", uscita alcuni mesi prima.\nIl brano \u00e8 stato inserito nella raccolta \"Soundtrack '96-'06\" nel 2006 e in \"Caterpillar\" nel 2007.\nDescrizione.\nIl brano cominci\u00f2 ad essere trasmesso dalle radio dal 10 ottobre 2003 e il singolo, messo in vendita il 24 ottobre e contenente anche le cover \"(Sittin' on) the Dock of the Bay\" di Otis Redding e \"Redemption Song\" di Bob Marley. Negli anni successivi, con l'avvento del download digitale, il singolo \u00e8 stato pubblicato anche in questo formato.\nVideo musicale.\nIl videoclip della canzone, esistente in due versioni leggermente differenti, fu girato nell'ottobre del 2003 nei luoghi natali di Elisa tra Grado, Trieste e Monfalcone da Luca Guadagnino, regista anche dei video di \"Asile's World\" (2000), \"Luce (tramonti a nord est)\" (2001) e \"Swan\" (2005). Oltre ad Elisa nel video sono presenti anche i suoi amici membri della sua band, che hanno suonato con lei nell'intero album e che di solito l'accompagnano nei tour.\nSuccesso commerciale.\nEntr\u00f2 subito nella Top Five dei singoli pi\u00f9 venduti in Italia (alla numero 3), portando l'album \"Lotus\" al secondo posto della classifica.\nNella classifica annuale dei singoli pi\u00f9 venduti del 2003, \"Broken\" e risultato alla numero 14, preceduto alla numero 12 dalla cover della stessa Elisa di Almeno tu nell'universo."}
{"id": "863440", "revid": "124108036", "url": "https://it.wikipedia.org/wiki?curid=863440", "title": "113 (disambigua)", "text": ""}
{"id": "863441", "revid": "1543377", "url": "https://it.wikipedia.org/wiki?curid=863441", "title": "Consorzio della bonifica renana", "text": "Il Consorzio della bonifica renana \u00e8 un ente di diritto pubblico costituito nel 1909.\nIl comprensorio di sua competenza ha una estensione territoriale di circa 342.500 ha, in gran parte situati in provincia di Bologna, tra il torrente Samoggia, il fiume Reno e il torrente Sillaro.\nEsso opera in base a quanto previsto dalla vigente legislazione statale, nonch\u00e9 dalle pi\u00f9 recenti ed innovative leggi regionali 42/84, 16/87 e 5/2009 per assicurare lo scolo delle acque, la difesa del suolo, la tutela delle risorse idriche e naturali, l'irrigazione e la valorizzazione del territorio.\nIl territorio.\nIl territorio dell'Emilia-Romagna \u00e8 frutto di un rapporto secolare e diffuso tra le attivit\u00e0 dell'uomo e il sistema delle acque, dall'Appennino all'Adriatico.\nIl Consorzio assicura la gestione sostenibile dell'acqua di pioggia, mantenendo il presidio idrogeologico in montagna e curando la rete idraulica in pianura.\nSu un'area di 1.876\u00a0km quadrati (1.191 in pianura e 685 in montagna) che interessa 39 comuni nelle province di Bologna, Ferrara e Firenze, il Consorzio \u00e8 l'Autorit\u00e0 idraulica competente con la funzione principale di garantire, attraverso il proprio reticolo idrografico, il corretto deflusso delle acque piovane provenienti dalle aree agricole ed urbane.\nSono oltre 145\u00a0000 i consorziati titolari di immobili che godono dell'opera costante e puntuale di presidio idraulico svolta dalla Renana. Questa attivit\u00e0 protegge il territorio dai rischi di allagamento sempre pi\u00f9 elevati a causa degli evidenti cambiamenti climatici e della crescente urbanizzazione dei suoli.\nGrazie alla propria rete idraulica, il Consorzio fornisce inoltre l'acqua per tutti gli usi irrigui e produttivi, svolgendo in questo modo anche un'importante funzione ambientale.\nIn pianura, il territorio presidiato dalla Renana \u00e8 attraversato diagonalmente dal torrente Idice che lo divide in due settori completamente autonomi dal punto di vista idrografico: i terreni di acque alte che trovano recapito naturale nel fiume Reno e nel torrente Sillaro, e i terreni di acque basse che necessitano per lo scolo di un sollevamento mediante gli impianti idrovori di Saiarino e Vallesanta.\nCon una rete di 1.615 chilometri di canali, 51 impianti idraulici di sollevamento e 16 casse di espansione, ogni anno la Bonifica Renana distribuisce 70 milioni di metri cubi d'acqua per scopi produttivi e consente il deflusso di oltre 400 milioni di metri cubi di acque di pioggia, tutelando tutti gli immobili e le infrastrutture del territorio.\nLe origini.\nLa pianura a nord delle citt\u00e0 della Via Emilia \u00e8 il frutto di un lavoro secolare di bonifica e di controllo dello scolo delle acque in un territorio che, abbandonato dopo la caduta dell'Impero romano d'Occidente, si era trasformato in una landa acquitrinosa e malsana, in balia di allagamenti e alluvioni.\nNel Medioevo, per primi a promuovere il recupero dei suoli e gli insediamenti dell'uomo sono i monaci (abbazie di Pomposa, Nonantola e San Benedetto Po). Proseguono nell'opera le autorit\u00e0 civiche comunali (Bologna) e le signorie e istituzioni locali (Este a Ferrara, Stato Pontificio nel bolognese) che si avvalgono della collaborazione diretta delle propriet\u00e0 per realizzare e mantenere le opere di bonifica.\nL'antenato vero e proprio della Renana \u00e8 l'Assunteria dei Confini e delle Acque (1589-1716) che riunisce le Congregazioni di Scolo. Nel '700 si realizza il Cavo Benedettino per incanalare le acque del Reno nel ramo del Po di Primaro e, grazie all'attuazione del progetto Lecchi-Boncompagni, la pianura bolognese si avvia verso l'assetto idraulico di oggi.\nCon Napoleone si istituiscono la Magistratura delle Acque ed i Circondari idraulici, con i relativi consorzi dei proprietari di immobili. Bologna ne ha sei e cinque di questi confluiranno in quella che oggi \u00e8 il Consorzio della Bonifica Renana, costituita nel 1909 per realizzare la sistemazione definitiva di tutto il territorio racchiuso tra i fiumi Reno e Sillaro.\nNel secolo scorso vengono completate le opere principali, si realizza il nuovo piano idraulico di bonifica, si creano nuovi impianti e nuoce casse ed il territorio diviene quello che oggi vediamo e conosciamo.\nL'Oasi naturalistica di Vallesanta e Campotto.\nLe valli di Campotto, con le casse di Vallesanta e Bassarone, propriet\u00e0 della Renana, costituiscono un complesso ecosistema di zone umide e boschi idrofili che funge da area di sosta e rifugio per numero specie di uccelli migratori, oltre che da habitat naturale per pesci, anfibi, rettili e mammiferi tipici di questi ambienti.\nPer le sue caratteristiche naturaliste e paesaggistiche, il sistema delle valli gestito dalla Bonifica \u00e8 stato classificato Sito di Importanza Comunitaria e Zona di Protezione Speciale degli ecosistemi presenti. Nell'oasi naturalistica della Renana (che ha messo restaurato e messo a disposizione la sede del Museo delle Valli) si sta svolgendo un Progetto Life, cofinanziato dall'Unione europea."}
{"id": "863442", "revid": "287204", "url": "https://it.wikipedia.org/wiki?curid=863442", "title": "114 (disambigua)", "text": ""}
{"id": "863444", "revid": "1318658", "url": "https://it.wikipedia.org/wiki?curid=863444", "title": "115 (disambigua)", "text": ""}
{"id": "863447", "revid": "729019", "url": "https://it.wikipedia.org/wiki?curid=863447", "title": "Sojuz TMA-1", "text": "La Sojuz TMA-1 \u00e8 stata una missione diretta verso la Stazione Spaziale Internazionale."}
{"id": "863451", "revid": "2373", "url": "https://it.wikipedia.org/wiki?curid=863451", "title": "116 (disambigua)", "text": ""}
{"id": "863452", "revid": "77358", "url": "https://it.wikipedia.org/wiki?curid=863452", "title": "Comunismo storico", "text": ""}
{"id": "863453", "revid": "287204", "url": "https://it.wikipedia.org/wiki?curid=863453", "title": "117 (disambigua)", "text": ""}
{"id": "863454", "revid": "228587", "url": "https://it.wikipedia.org/wiki?curid=863454", "title": "Hernandez", "text": ""}
{"id": "863455", "revid": "3137", "url": "https://it.wikipedia.org/wiki?curid=863455", "title": "Hern\u00e1ndez", "text": ""}
{"id": "863456", "revid": "228587", "url": "https://it.wikipedia.org/wiki?curid=863456", "title": "Cairo (disambigua)", "text": ""}
{"id": "863462", "revid": "287204", "url": "https://it.wikipedia.org/wiki?curid=863462", "title": "Pacherocactus", "text": "Pacherocactus \u00e8 un genere di piante della famiglia delle Cactaceae."}
{"id": "863466", "revid": "287204", "url": "https://it.wikipedia.org/wiki?curid=863466", "title": "119 (disambigua)", "text": ""}
{"id": "863468", "revid": "36426", "url": "https://it.wikipedia.org/wiki?curid=863468", "title": "Renault Laguna", "text": "La Renault Laguna \u00e8 un'autovettura di fascia alta (segmento D) prodotta dalla casa francese Renault dal 1994 al 2015 per essere sostituita dalla Renault Talisman.\nStoria.\nAlla fine degli anni ottanta fu avviato un nuovo progetto che avrebbe dovuto sfociare nell'erede della Renault 21, in maniera tale che la Casa della Losanga potesse farsi trovare preparata nel nuovo decennio con un modello in grado di stare al passo con la concorrenza delle nuove vetture di fascia medio-alta che cominciavano ad essere commercializzate. Nel 1994 la nuova vettura era pronta e fu presentata con il nome di \"Laguna\" in un noto autosalone di una via del centro di Parigi.\nDa quel momento cominci\u00f2 l'avventura commerciale della \"Laguna\", una vettura la cui carriera si articoler\u00e0 in tre generazioni. Il nome \"Laguna\" venne ripreso direttamente da una concept car presentata nel 1990, ma che in realt\u00e0 aveva poco a che spartire con la vettura di serie, visto che si trattava di una roadster dalle linee che miscelavano classico e moderno."}
{"id": "863470", "revid": "287204", "url": "https://it.wikipedia.org/wiki?curid=863470", "title": "Myrtillocactus", "text": "Myrtillocactus \u00e8 un genere di piante della famiglia delle Cactaceae. \u00c8 originaria del Messico. Pu\u00f2 raggiungere l'altezza di 4m, ma in vaso \u00e8 difficile che fiorisca e raggiunge massimo 1,5m. \nProduce fiori piccoli, bianchi e profumati che spuntano sulla cima dei rami giovani. Produce anche frutti commestibili che assomigliano a dei mirtilli.\n\u00c8 consigliato proteggerlo dall'umidit\u00e0, visto che facilmente pu\u00f2 marcire e preferisce la luce solare diretta. Bagnarlo solo quando il terriccio \u00e8 secco e evitare di bagnarlo dall'autunno alla primavera (bagnare solo se appassisce). Concimare in primavera una volta ogni anno, non concimare le piante invasate recentemente. Mantenere sempre una temperatura tra i 10 e i 30\u00a0\u00b0C."}
{"id": "863473", "revid": "287204", "url": "https://it.wikipedia.org/wiki?curid=863473", "title": "Acanthocereus", "text": "Acanthocereus \u00e8 un genere di piante della famiglia delle Cactaceae.\nSono cactus colonnari con fusti di colore verde brillante, solitamente molto lunghi e ramificati, che tendono a lignificare con gli anni. Le piante crescono dapprima erette, con gli anni si allungano notevolmente piegandosi. Talvolta tendono a crescere lungo supporti, come tronchi d\u2019albero, oppure ricadono a terra."}
{"id": "863475", "revid": "287204", "url": "https://it.wikipedia.org/wiki?curid=863475", "title": "120 (disambigua)", "text": ""}
{"id": "863476", "revid": "287204", "url": "https://it.wikipedia.org/wiki?curid=863476", "title": "Pseudoacanthocereus", "text": "Pseudoacanthocereus \u00e8 un genere di piante della famiglia delle Cactaceae, diffuso in Sud America.\nTassonomia.\nComprende due specie:"}
{"id": "863477", "revid": "287204", "url": "https://it.wikipedia.org/wiki?curid=863477", "title": "Filitosa", "text": "Filitosa \u00e8 un sito archeologico preistorico situato in Corsica, occupato tra la fine del Neolitico e l'inizio dell'Et\u00e0 del Bronzo. In questo sito sono stati ritrovati alcuni menhir antropomorfi risalenti al IV-II millennio a.C..\nPosizione.\nIl sito di Filitosa \u00e8 situato nella valle del Taravo, sulla strada D57, nel comune di Sollacaro, a nord di Propriano.\nStoria.\nIl sito fu scoperto nel 1946 dal proprietario della terra, Charles-Antoine Cesari. I veri e propri scavi cominciarono nel 1954. Il ritrovamento di alcune punte di freccia e di oggetti in ceramica testimoniano che il sito era gi\u00e0 abitato nel 3300 a.C. Intorno al 1500 a.C., furono eretti menhir di due, tre metri. Essi furono scolpiti con volti dalle sembianze umane, armature e armi. In totale si contano circa 20 statue nel sito di Filitosa, circa la met\u00e0 di tutte le statue stele rinvenute in Corsica."}
{"id": "863478", "revid": "287204", "url": "https://it.wikipedia.org/wiki?curid=863478", "title": "Bergerocactus emoryi", "text": "Bergerocactus emoryi \u00e8 l'unica pianta del genere Bergerocactus, pianta della famiglia delle Cactaceae."}
{"id": "863480", "revid": "767487", "url": "https://it.wikipedia.org/wiki?curid=863480", "title": "Frank De Winne", "text": "\u00c8 sposato ed ha tre figli. \u00c8 un ufficiale delle Forze Aeree Belghe ed \u00e8 stato il secondo belga ad andare nello spazio dopo Dirk Frimout.\nDe Winne si \u00e8 diplomato all'accademia militare come ingegnere. Ha seguito il corso di volo elemtare alle Forze Aeree Belghe, completato ha volato sui Mirage 5. Nel 1998 ha comandato il \"349\u00ba squadrone\" durante l'Operazione Allied Force.\nComplessivamente ha collezionato pi\u00f9 di 2.300 ore di volo, attualmente ha il grado di colonnello alle Forze Aeree Belghe.\nNell'ottobre 1998 \u00e8 stato selezionato come astronauta dall'ESA, nel 2000 ha completato l'addestramento. Il 30 ottobre 2002 \u00e8 partito con la Sojuz TMA-1 alla volta della Stazione Spaziale Internazionale in qualit\u00e0 di ingegnere di volo. De Winne ha completato con successo 23 esperimenti ed \u00e8 rientrato il 10 novembre con la Sojuz TM-34.In seguito ha partecipato alla missione Expedition 20 e ha preso il comando della Expedition 21."}
{"id": "863482", "revid": "287204", "url": "https://it.wikipedia.org/wiki?curid=863482", "title": "Cephalocereus", "text": "Cephalocereus \u00e8 un genere di piante della famiglia delle Cactaceae."}
{"id": "863484", "revid": "287204", "url": "https://it.wikipedia.org/wiki?curid=863484", "title": "Corryocactus", "text": "Corryocactus \u00e8 un genere di piante della famiglia delle Cactaceae."}
{"id": "863485", "revid": "110157", "url": "https://it.wikipedia.org/wiki?curid=863485", "title": "Monastero di San Bartolomeo in Strada", "text": "Il monastero di San Bartolomeo in Strada fu un grande cenobio benedettino maschile di Pavia. Fu fondato nel 1021 da \"Aginulfo\", conte di Lomello e di Pavia, accanto all'antica abbazia di Santa Maria Teodote. Prendeva nome da una potente famiglia Strada che risiedeva nel quartiere. Un po' meno antico degli altri grandi monasteri cittadini, benefici\u00f2 forse in minor misura di donazioni e privilegi regi e imperiali. Possedeva comunque, con piena giurisdizione feudale, la localit\u00e0 di Parpanese sul Po (comuni di Arena Po e pieve Porto Morone), estesa sui due lati del fiume e con un porto molto frequentato.\nEra soggetto alla giurisdizione del vescovo di Pavia (altri monasteri della citt\u00e0 ne erano invece esenti), e apparteneva alla congregazione cassinese; nel 1506 pass\u00f2 alla congregazione Olivetana, che ne risollev\u00f2 le sorti. Fu soppresso nel 1804 sotto Napoleone, e i monaci furono trasferiti a Milano.\nLa chiesa di San Bartolomeo era stata ricostruita nel 1575 dagli olivetani; era di vaste proporzioni, a una sola navata con sei cappelle laterali. Dopo la soppressione la chiesa e il chiostro furono venduti a privati. Si trovava all'angolo tra via Menocchio e via Franck, e su quest'ultima strada si pu\u00f2 ancora vedere un colonnato ad archi, restaurato, appartenente all'antico cenobio. Nel medioevo vi era l'usanza, di probabile origine longobarda e pagana, di portare i fanciulli alla chiesa di San Bartolomeo, nel giorno a lui dedicato (24 agosto), radendone il capo in una lunga e complessa cerimonia, per invocare su di loro la protezione del santo."}
{"id": "863486", "revid": "1305772", "url": "https://it.wikipedia.org/wiki?curid=863486", "title": "Romagna estense", "text": "La Romagna estense, nota anche come Romagna Ferrarese, \u00e8 la parte della provincia di Ravenna che comprende gli attuali comuni di Lugo, Bagnacavallo, Cotignola, Conselice, Massa Lombarda, Sant'Agata sul Santerno e Fusignano.\nIl territorio \u00e8 individuabile anche dall'elenco delle pievi che vi sorgevano nel Basso Medioevo. Erano sette e corrispondevano a: S. Maria in Fabriago, San Lorenzo, Fusignano, Bagnacavallo, S. Pietro in Bussita (al confine col territorio di Piangipane), Barbiano (cui facevano capo Lugo e Cotignola), e Sant'Agata.\nIl toponimo viene dal fatto che questi territori, tra la fine del XIV secolo e la prima met\u00e0 del XV secolo, entrarono a fare parte dei domini della casa d'Este (duchi di Ferrara, Modena e Reggio). A parte una parentesi veneziana, questi territori rimasero legati al Ducato di Ferrara fino alla devoluzione allo Stato della Chiesa, nel 1598. I ferraresi chiamarono la Romagna estense \"Romandiola\".\nStoria.\nFormazione della Romagna estense (1408-1445).\nSebbene gi\u00e0 durante il XIV secolo gli Este avessero acquisito i primi possedimenti in Romagna, gli eventi che sancirono la formazione della Romagna estense furono:\nGli anni seguenti al 1445.\nDurante l'epoca di Leonello e di Borso d'Este (\u2020 1471), la Romagna estense attravers\u00f2 un periodo di pace. Durante questa fase furono realizzate opere di bonifica (delle valli \"Libba\" e \"Fenaria\"), di idraulica (raddrizzamento del fiume Santerno) e di miglioramento della viabilit\u00e0 stradale. Su una piana in via di prosciugamento fu realizzata una via di comunicazione diretta tra Lugo e Ferrara, realizzata alla sinistra del fiume Santerno. Sia gli interventi sul Santerno sia la costruzione della nuova strada facilitarono ed incrementarono le comunicazioni tra il territorio di Ferrara, posto a nord del Po di Primaro, e le terre poste a sud del Po. La strada che congiungeva Lugo con il Po di Primaro prese il nome da una fortezza (\u00abBastia\u00bb) posta a guardia del Primaro. Per secoli la Bastia fu il maggiore baluardo degli Este per la difesa del confine meridionale del Ducato\nNel 1482 scoppi\u00f2 una guerra tra Ferrara e Venezia. I veneziani occuparono Fusignano e saccheggiarono la campagna di Lugo. L'intervento del papa sanc\u00ec la fine del conflitto. Fusignano fu riconsegnata agli Este.\nNel settembre 1494 la Romagna estense fu terra di passaggio di eserciti stranieri. Re Carlo VIII di Francia decise di scendere nella penisola per muovere guerra al Regno di Napoli; il Duca di Ferrara Ercole I gli diede il permesso di attraversare i suoi territori. Essendo Ercole I sposato con Eleonora d'Aragona, figlia di Ferdinando I di Napoli, Ferrara poteva essere una potenziale nemica di Carlo VIII. Il gesto serv\u00ec ad evitare uno scontro. Allo stesso tempo, per\u00f2, re Ferdinando aveva deciso di tenere la battaglia il pi\u00f9 lontano possibile dai propri territori. Anch'egli, quindi si rivolse ad Ercole pregandolo di accogliere il proprio esercito nelle sue terre. Il Duca di Ferrara non pot\u00e9 fare altro che acconsentire. Infine, Ercole I si dichiar\u00f2 neutrale. Ne approfitt\u00f2 Ludovico il Moro, Duca di Milano, alleato di Carlo VIII che invi\u00f2 col\u00e0 il proprio esercito. La Romagna estense si trov\u00f2 cos\u00ec, suo malgrado, ad ospitare per tutto il mese di settembre 1494 tre eserciti contemporaneamente.\nTra il 1499 e il 1501 la Romagna fu invasa dall'esercito di Cesare Borgia, che conquist\u00f2 una dopo l'altra tutte le citt\u00e0 principali. Nel 1502 si verific\u00f2 l'estinzione della dinastia degli Sforza, che in Romagna possedeva il castello di Cotignola. Il Borgia, Duca di Romagna, decise di cedere la citt\u00e0 al re di Francia, che a sua volta la vendette agli Este. Cotignola entr\u00f2 a far parte della Romagna estense.\nTra il 1509 e il 1511 si combatt\u00e9, in Italia, la guerra della Lega di Cambrai, coalizione guidata dal re di Francia Luigi XII contro la Repubblica di Venezia. Lo Stato Pontificio entr\u00f2 nel conflitto alleandosi con Luigi XII. Nel 1510 cambi\u00f2 campo, passando dalla parte della Serenissima. Venezia attacc\u00f2 il Ducato di Ferrara da nord, l'esercito pontificio penetr\u00f2 nella Romagna estense da sud (giugno) e sottrasse al controllo estense tutti i suoi castelli. L'ultima ad arrendersi fu Lugo (agosto 1510).\nNel marzo 1511 papa Giulio II ordin\u00f2 il ritiro delle truppe pontificie. Ne approfitt\u00f2 subito Alfonso I d'Este, che recuper\u00f2 tutti i propri domini. Ma la reazione del pontefice fu immediata: entro la fine dell'anno Lugo e le altre terre della Romagna estense ritornarono alla Santa Sede. Tra il Natale 1511 e il gennaio 1512 la guerra riprese con pi\u00f9 violenza di prima: Alfonso I e Luigi XII sconfissero l'esercito pontificio alla Bastia e ripresero possesso della Romagna estense.\nNel 1527 Lugo e gli altri paesi della Romagna estense ritornarono sotto la Chiesa. Ma in quell'anno avvenne anche la calata dei Lanzichenecchi in Italia. Gli imperiali di Carlo V riconsegnarono la Romagna estense a Ferrara.\nNel 1598 si esaur\u00ec la dinastia degli Este. Tutti i loro possedimenti ritornarono allo Stato della Chiesa. Fu creata la Legazione di Ferrara. Al suo interno furono ricompresi i paesi della Romagna estense.\nNel febbraio 1797 l'esercito napoleonico occup\u00f2 i territori delle Legazioni pontificie di Ferrara, Bologna e di Romagna. La Romagna estense fu annessa prima al Dipartimento del Lamone (capoluogo Faenza), che ebbe vita breve, poi al Dipartimento del Rubicone, comprendente tutta la Romagna, con capoluogo Forl\u00ec.\nCon la Restaurazione fu ripristinato l'assetto amministrativo precedente. La Romagna estense fu inserita nella Legazione di Ferrara.\nNel dicembre 1859 la Romagna estense fu interessata al processo di riorganizzazione dei territori acquisiti dal Regno di Sardegna e sottratti allo Stato Pontificio. Tutti i comuni furono aggregati alla Provincia di Ravenna, circoscrizione di cui fanno parte tuttora.\nElenco dei Commissari generali della Romagna estense dal 1442 al 1567.\nNel 1510, dopo la guerra tra la Repubblica di Venezia e la Lega di Cambrai, la Romagna estense viene ripresa dallo Stato Pontificio (regnante papa Giulio II). Due anni dopo viene nuovamente ceduta al Ducato di Ferrara. La cronologia continua come segue:\nVestigia estensi nella Bassa Romagna.\nAll'inizio del XX secolo la gran parte dei monumenti fatti costruire dagli Este nei loro possedimenti in Romagna erano ancora visibili, anche se non tutti erano in buono stato. Per un malinteso senso della modernit\u00e0, nel giro di una ventina d'anni fu abbattuta una buona parte di essi. Il resto cadde in seguito ai bombardamenti della seconda guerra mondiale. L'unico monumento estense rimasto in tutto il territorio \u00e8 la rocca di Lugo, fatta costruire alla met\u00e0 del XV secolo da Alfonso I, il cui profilo attuale risale alla seconda met\u00e0 del secolo successivo, al tempo di Alfonso II."}
{"id": "863490", "revid": "1543377", "url": "https://it.wikipedia.org/wiki?curid=863490", "title": "Trasporti in Groenlandia", "text": "Il sistema di trasporti in Groenlandia e non vi sono ferrovie n\u00e9 strade di connessione tra le citt\u00e0. Solamente , Ivittuut e Kangilinnguit, mentre tutte le altre citt\u00e0 sono collegate tramite acqua o aria. Appena fuori dai centri abitati gli abitanti viaggiano con propri mezzi: imbarcazioni, slitte a cani o motoslitte.\nNon vi \u00e8 servizio di navi passeggeri per il collegamento della Groenlandia alla terraferma. \u00c8 perci\u00f2 possibile raggiungere l'isola solo per via aerea o, durante la stagione estiva, viaggiare per nave con la Artic Umiaq Line, che fornisce una connessione tra gli aeroporti di Kangerlussuaq e Narsarsuaq e gli altri insediamenti della costa. La compagnia di bandiera, Air Greenland, fornisce collegamento frequente tramite aereo o elicottero sia tra gli insediamenti sia con l'Islanda e la Danimarca.\nStoricamente i principali mezzi di trasporto sono le imbarcazioni lungo le coste del paese in estate e le slitte trainate dai cani in inverno, particolarmente nel nord e nell'est del paese. Ci sono dei porti a Kangerluarsoruseq, Kangerlussuaq (anche conosciuta con il suo nome danese S\u00f8ndre Str\u00f8mfjord), Nanortalik, Narsarsuaq, Nuuk (Godth\u00e5b) e Sisimiut.\nA seguito della cessione del controllo operativo della Groenlandia agli Stati Uniti d'America da parte della Danimarca durante il periodo nel quale questa nazione fu occupata dalla Germania nella Seconda guerra mondiale, furono costruiti sull'isola alcune basi militari (successivamente rivendicate per decenni) e aeroporti. I primi aeroporti furono quello di Narsarsuaq e l'aeroporto di Kangerlussuaq, costruiti dalle forze di difesa statunitensi durante la seconda guerra mondiale. Nel 1965 una serie di eliporti venne edificata in ciascuna citt\u00e0 del paese. Successivamente vennero sviluppati gli aeroporti di Nuuk (1979) e di Ilulissat (1983), e quindi nella maggioranza dei territori costieri.\nIl pi\u00f9 grande di questi aeroporti, Bluie West Eight, \u00e8 stato rinominato aeroporto di Kangerlussuaq ed \u00e8 l'aeroporto internazionale per i viaggi verso la Groenlandia, dato che \u00e8 l'unico a possedere una pista grande a sufficienza per l'atterraggio dei jumbo jet. le autorit\u00e0 statunitensi sostennero l'idea , a Narsarsuaq, diverse centinaia di chilometri verso sud, ma il progetto fu abbandonato in seguito agli studi di fattibilit\u00e0.\nLa Groenlandia possiede un totale di . I voli interni sono operati dalla Air Greenland, il cui nome fu inglesizzato nel 2002 dal corrispettivo in danese Gr\u00f8nlandsfly. Alla data del 2011, i collegamenti internazionali sono limitati a tre voli settimanali da Copenaghen a Kangerlussuaq e Narsarsauq con la compagnia Air Greenland. Icelandair effettua voli da Reykjav\u00edk a Narsarsuaq e offre viaggi giornalieri verso l'area \"meno abitata\" da Reykjav\u00edk a Kulusuk sulla costa orientale. Negli anni, il traffico passeggeri per via aerea \u00e8 passato da 15.000 nel 1965 a 427.000 nel 2010.\nLa Groenlandia, cos\u00ec come le Isole Faroe, sono parte integrante del Regno di Danimarca ma non fanno parte dell'Unione europea grazie al loro statuto autonomo. Trova quindi applicazione una disciplina differente per quanto riguarda i documenti di viaggio e la copertura sanitaria. Una patente di guida europea \u00e8 riconosciuta, ma non vale la copertura sanitaria. I servizi di emergenza sono garantiti per mezzo del numero 112, ma viene in seguito richiesto il rimborso delle spese per i trattamenti medici ricevuti."}
{"id": "863491", "revid": "287204", "url": "https://it.wikipedia.org/wiki?curid=863491", "title": "121 (disambigua)", "text": ""}
{"id": "863496", "revid": "1226", "url": "https://it.wikipedia.org/wiki?curid=863496", "title": "Repubblica democratica popolare dello Yemen", "text": ""}
{"id": "863498", "revid": "287204", "url": "https://it.wikipedia.org/wiki?curid=863498", "title": "122 (disambigua)", "text": ""}
{"id": "863502", "revid": "287204", "url": "https://it.wikipedia.org/wiki?curid=863502", "title": "123 (disambigua)", "text": ""}
{"id": "863505", "revid": "106908", "url": "https://it.wikipedia.org/wiki?curid=863505", "title": "Science of Mu\u00f1oz", "text": ""}
{"id": "863506", "revid": "287204", "url": "https://it.wikipedia.org/wiki?curid=863506", "title": "Leptocereus", "text": "Leptocereus \u00e8 un genere di piante della famiglia delle Cactaceae."}
{"id": "863507", "revid": "1543377", "url": "https://it.wikipedia.org/wiki?curid=863507", "title": "Sergej Viktorovi\u010d Zal\u00ebtin", "text": "Biografia.\nZal\u00ebtin \u00e8 nato a Tula, \u00e8 sposato con Elena Zaletina ed ha un figlio. Si \u00e8 diplomato come pilota alla Scuola Superiore Militare di Borisoglebsk. Ha conseguito un master in gestione ecologica.\n\u00c8 stato scelto come cosmonauta nel 1990. Nel 2000 ha volato con la missione Sojuz TM-30 come membro dell'ultimo equipaggio residente sulla stazione spaziale russa Mir. Nel 2002 \u00e8 stato nella Stazione Spaziale Internazionale, \u00e8 partito con la missione Sojuz TMA-1 il 30 ottobre ed \u00e8 rientrato il 10 novembre con la Sojuz TM-34."}
{"id": "863509", "revid": "287204", "url": "https://it.wikipedia.org/wiki?curid=863509", "title": "124 (disambigua)", "text": ""}
{"id": "863510", "revid": "287204", "url": "https://it.wikipedia.org/wiki?curid=863510", "title": "Isolatocereus", "text": "Isolatocereus \u00e8 un genere di piante della famiglia delle Cactaceae."}
{"id": "863511", "revid": "228587", "url": "https://it.wikipedia.org/wiki?curid=863511", "title": "Rodr\u00edguez", "text": ""}
{"id": "863512", "revid": "228587", "url": "https://it.wikipedia.org/wiki?curid=863512", "title": "Rodriguez", "text": ""}
{"id": "863515", "revid": "287204", "url": "https://it.wikipedia.org/wiki?curid=863515", "title": "125 (disambigua)", "text": ""}
{"id": "863518", "revid": "50026", "url": "https://it.wikipedia.org/wiki?curid=863518", "title": "T.decussata", "text": ""}
{"id": "863519", "revid": "767487", "url": "https://it.wikipedia.org/wiki?curid=863519", "title": "Aldo Nova", "text": "Ottenne fama grazie al suo primo album \"Aldo Nova\" nel 1981 e al singolo \"Fantasy\", numero 23 nella Billboard Hot 100.\nBiografia.\nFirmando per la Portrait Records, Aldo Nova pubblic\u00f2 il suo album di debutto omonimo, \"Aldo Nova\", nel 1981. Dal disco furono estratti i due singoli \"Fantasy\" e \"Foolin' Yourself\". L'album successivo \"Subject...Aldo Nova\" ebbe minore successo, ottenendo un solo singolo con il brano \"Monkey on Your Back\". Con \"Twitch\", uscito nel 1985, la maturit\u00e0 artistica di Aldo Nova raggiunse il suo apice.\nGrazie a questi successi, Nova aveva intanto guadagnato buona fama e divenne musicista e compositore per altri gruppi. Lavor\u00f2 con Jon Bon Jovi e produsse alcuni album di C\u00e9line Dion. Scrisse anche il pezzo \"This is the Night\" per Clay Aiken, che riscosse ampio successo in USA."}
{"id": "863520", "revid": "729019", "url": "https://it.wikipedia.org/wiki?curid=863520", "title": "Jim Samson", "text": "Ha fatto parte dello staff del Royal Holloway nel 2002 come professore di musica.\nProfessore all'Universit\u00e0 di Exeter e di Bristol, ha pubblicato libri, come autore e come coautore, sulla musica di Fryderyk Chopin e sui soggetti analitici ed estetici sulla musica del XIX e XX secolo. \u00c8 uno di tre autori di \"The Complete Chopin: A New Critical Edition\" (Peters Edition).\nNel 1989 ha ricevuto il premio \"Order of Merit\" dal Ministero della cultura polacco per il suo contributo alla diffusione nelle scuole della musica di Chopin. Nel 2000 \u00e8 stato eletto membro della British Academy e nel 2004 ha ricevuto il premio \"Royal Philharmonic Book Prize\".\nAttualmente sta pubblicando un manuale, \"Understanding Musicology\", e sta preparando un progetto di ricerca sulla musica dei Balcani."}
{"id": "863521", "revid": "50026", "url": "https://it.wikipedia.org/wiki?curid=863521", "title": "T.decussata angusta", "text": ""}
{"id": "863522", "revid": "2519", "url": "https://it.wikipedia.org/wiki?curid=863522", "title": "Cotabato", "text": "Cotabato \u00e8 una citt\u00e0 indipendente delle Filippine, geograficamente ubicata all'interno della Provincia di Maguindanao, nella Regione Autonoma nel Mindanao Musulmano, regione di cui la citt\u00e0 \u00e8 sede dell'amministrazione, ma facente in effetti parte della Regione del Soccsksargen.\nCotabato \u00e8 formata da 37 barangay:"}
{"id": "863523", "revid": "287204", "url": "https://it.wikipedia.org/wiki?curid=863523", "title": "126 (disambigua)", "text": ""}
{"id": "863525", "revid": "50026", "url": "https://it.wikipedia.org/wiki?curid=863525", "title": "Trachemys decussata angusta", "text": ""}
{"id": "863526", "revid": "50026", "url": "https://it.wikipedia.org/wiki?curid=863526", "title": "T.decussata plana", "text": ""}
{"id": "863527", "revid": "287204", "url": "https://it.wikipedia.org/wiki?curid=863527", "title": "127 (disambigua)", "text": ""}
{"id": "863528", "revid": "50026", "url": "https://it.wikipedia.org/wiki?curid=863528", "title": "Trachemys decussata plana", "text": ""}
{"id": "863530", "revid": "287204", "url": "https://it.wikipedia.org/wiki?curid=863530", "title": "Dendrocereus", "text": "Dendrocereus \u00e8 un genere di piante della famiglia delle Cactaceae."}
{"id": "863531", "revid": "287204", "url": "https://it.wikipedia.org/wiki?curid=863531", "title": "128 (disambigua)", "text": ""}
{"id": "863533", "revid": "50026", "url": "https://it.wikipedia.org/wiki?curid=863533", "title": "Trachemys rugosa", "text": ""}
{"id": "863535", "revid": "767487", "url": "https://it.wikipedia.org/wiki?curid=863535", "title": "Asphyx", "text": "Gli Asphyx sono un gruppo musicale death doom metal olandese formatosi a Oldenzaal nel 1987. La band unisce massicce influenze doom metal al classico death. I temi principali dei testi delle loro canzoni sono la morte, la dannazione e l'occulto.\nBiografia.\nIl gruppo fu formato nel 1987 da Bob Bagchus e Tony Brookhuis e si ispir\u00f2 subito al sound di band come Venom, Possessed, Hellhammer, Messiah e Death. Nel 1988 registrarono su musicassetta il loro primo demo, interamente strumentale, intitolato \"Carnage Remains\". Quello stesso anno Christian \"Chuck\" Colli si un\u00ec al gruppo in veste di bassista e cantante e assieme a lui il gruppo registr\u00f2 il suo secondo demo, \"Enter The Domain\".\nDopo aver sostituito Colli con Benno Kremers e successivamente con Theo Loomans, Eric Daniels fu reclutato come secondo chitarrista e fu inciso il terzo demo del gruppo, \"Crush the Cenotaph\", nella primavera del 1988 e tramite esso gli Asphyx si conquistarono l'attenzione dell'underground musicale estremo europeo \nUn'ulteriore registrazione, il 7\" \"Mutilating Process\" del 1989, ottenne una distribuzione da parte della Gore Records, una sottodivisione della Nuclear Blast Records. Tony Brookhuis lasci\u00f2 gli Asphyx dopo queste registrazioni.\nNel 1990 gli Asphyx furono invitati ad aprire un concerto dei i Paradise Lost ad Hardenberg.\nIl gruppo entr\u00f2 poi in studio per registrare l'album di debutto per la label britannica CMFT Productions dal titolo \"Embrace The Death\". A causa dei problemi finanziari dell'etichetta il disco non pot\u00e9 essere realizzato se non anni dopo. Ciononostante cominciarono a circolare nel circuito europeo versioni non ufficiali di questo disco, alimentando lo status di gruppo \"cult\" per l'underground metal continentale.\nIl cantante Martin van Drunen abbandon\u00f2 i seminali death/thrashers olandesi Pestilence alla fine del 1990 per questioni personali e subito dopo entr\u00f2 negli Asphyx per sostituire Theo Loomans. Il secondo album registrato dal gruppo (in questo caso il debutto ufficiale), \"The Rack\", fu realizzato nell'aprile del 1991, e fu registrato con un budget scarsissimo che permise loro di ottenere un sound il pi\u00f9 possibile primitivo e senza troppi fronzoli. Il disco ottenne delle ottime vendite anche grazie al tour europeo assieme agli Entombed.\n\"Crush the Cenotaph\", uscito nel 1992, fu un mini-album prodotto da Waldemar Sorychta e contenente materiale registrato nuovamente dell'era pre-van Drunen e tracce live. \nIl secondo album in studio \"Last One on Earth\", registrato agli Harrows Studios, vide la luce ad ottobre sviluppando nelle sue linee uno stile tutto europeo fatto di un approccio pi\u00f9 spirituale che spettacolare. Di l\u00ec segu\u00ec un tour europeo con i due gruppi britannici Benediction e Bolt Thrower; questa esperienza fu molto significativa per Martin van Drunen che, anche in seguito alle liti ed incomprensioni negli Asphyx, rimase talmente affascinato dalle potenzialit\u00e0 dei Bolt Thrower (e viceversa) che nel 1994 ne divent\u00f2 bassista e cantante.\nEmerse cos\u00ec una nuova formazione per gli Asphyx, con l'arrivo di Ron Van Pol alla voce e al basso, Eric Daniels alle chitarre e Sander Van Hoof (poi nei God Dethroned) alla batteria. Questa formazione registr\u00f2 un nuovo album, intitolato semplicemente \"Asphyx\", nel luglio del 1994, scegliendo come studio lo Stage One a B\u00fchne, in Germania, con Andy Classen degli Holy Moses dietro la console.\nUlteriori rimaneggiamenti alla formazione occorsero nel 1995 quando Eric Daniels momentaneamente si un\u00ec agli Eternal Solstice e il cantante originario Theo Loomans rientr\u00f2 in formazione. Loomans registr\u00f2 le parti di voce e basso per il nuovo album \"God Cries\", uscito nel maggio del 1996, con l'aggiunta di Ronny van der Wey alle chitarre.\nAnche il dimenticato primo album \"Embrace the Death\" pot\u00e9 finalmente essere realizzato ufficialmente nello stesso anno attraverso la Century Media Records con tracce bonus dal singolo \"Mutilating Process\".\nIl gruppo formato da Daniels, Bagchus e il cantante e bassista Wannes Gubbels, cambi\u00f2 nome in Soulburn per l'uscita di \"Feeding on Angels\" del 1998. Tragicamente, Theo Loomans rimase ucciso nello stesso periodo.\nI Soulburn chiaramente inclusero canzoni classiche del repertorio degli Asphyx nelle loro esibizioni live \"On the Wings of Inferno\" del 2000 fu l'ultimo album in studio per gli Asphyx, dato che di l\u00ec a breve venne dato l'annuncio che il gruppo si sarebbe sciolto.\nNel gennaio del 2007 il gruppo, dopo le innumerevoli richieste da parte dei fans, si \u00e8 riunito con la seguente formazione: Martin van Drunen (voce), Wannes Gubbels (basso e voce), Paul Baayens (chitarre) e Bob Bagchus (batteria)."}
{"id": "863536", "revid": "1305772", "url": "https://it.wikipedia.org/wiki?curid=863536", "title": "Citt\u00e0 saturnie", "text": "Con la definizione di citt\u00e0 saturnie si fa riferimento a cinque citt\u00e0 della provincia di Frosinone unite nell'archeologia dell'Ottocento per una comune mitica fondazione da parte del dio Saturno durante l'et\u00e0 dell'oro: Alatri, Anagni, Arpino, Atina e Ferentino (detta altrimenti Antino). \nLe cinque citt\u00e0 sono caratterizzate da imponenti cinte di mura megalitiche poligonali, su cui poi si sono sviluppati i centri medievali."}
{"id": "863538", "revid": "767487", "url": "https://it.wikipedia.org/wiki?curid=863538", "title": "Provincia di Cotabato", "text": "Cotabato, a volte chiamato North Cotabato, \u00e8 una provincia delle Filippine, nella regione di Soccsksargen sull'isola di Mindanao.\nIl capoluogo di Cotabato \u00e8 Kidapawan.\nGeografia fisica.\nPosta nel cuore dell'isola di Mindanao, non ha sbocchi sul mare e confina con le province di Lanao del Sur e Bukidnon a nord e Davao del Sur ad est, Sultan Kudarat a sud, e Maguindanao ad ovest.\nIl paesaggio di Cotabato \u00e8 molto vario con colline, vallate, laghi, fiumi, foreste tropicali e montagne, compresa la vetta pi\u00f9 alta di tutte le Filippine, il Monte Apo (2.954 m s.l.m.).\nGeografia antropica.\nSuddivisioni amministrative.\nLa provincia di Cotabato comprende 1 citt\u00e0 e 17 municipalit\u00e0.\nStoria.\nIl nome Cotabato (dal Maguindanao \"kota batu\", \"forte di pietra\") designa una regione storica di Mindanao e delle Filippine che una volta per\u00f2 era molto pi\u00f9 grande dell'attuale provincia con questo nome.\nNel 1966 Cotabato era la pi\u00f9 grande provincia filippina e venne divisa in due dando origine al South Cotabato. La parte rimasta fu ulteriormente suddivisa nel 1973 a formare le province di North Cotabato, Maguindanao e Sultan Kudarat. Nel 1983 si decise di attribuire al North Cotabato il nome di Cotabato."}
{"id": "863539", "revid": "183694", "url": "https://it.wikipedia.org/wiki?curid=863539", "title": "Aleksandr Jur'evi\u010d Kaleri", "text": "Biografia.\nNato nell'allora RSS Lettone, ha ricevuto l'onorificenza di Eroe della Federazione Russa.\nSi \u00e8 diplomato all'Istituto di Fisica e Tecnologia di Mosca in fisica meccanica. Dal 1979 ha collaborato allo sviluppo della stazione spaziale russa Mir.\n\u00c8 stato selezionato come cosmonauta nel 1984. \u00c8 stato nella Mir nel 1992 con la missione Sojuz TM-14, nel 1996 con la Sojuz TM-24 e nel 2000 con la Sojuz TM-30 (l'ultima missione con equipaggio nella Mir). \u00c8 stato anche nella Stazione Spaziale Internazionale dall'ottobre 2003 all'aprile 2004 con la missione Sojuz TMA-3 come membro dell'equipaggio della Expedition 8 ed \u00e8 tornato nuovamente sulla Stazione Spaziale dall'ottobre 2010 al marzo 2011 per le missioni Expedition 25 e Expedition 26 a bordo della Sojuz TMA-01M."}
{"id": "863541", "revid": "287204", "url": "https://it.wikipedia.org/wiki?curid=863541", "title": "129 (disambigua)", "text": ""}
{"id": "863544", "revid": "51323", "url": "https://it.wikipedia.org/wiki?curid=863544", "title": "Fantasy dark", "text": ""}
{"id": "863547", "revid": "1762097", "url": "https://it.wikipedia.org/wiki?curid=863547", "title": "Dichiarazione di guerra", "text": "Una dichiarazione di guerra \u00e8 un atto formale emesso da un governo nazionale che indica l'esistenza dello stato di guerra tra quella e una o pi\u00f9 altre nazioni.\nStoria.\nLe dichiarazioni di guerra sono divenuti mezzi diplomatici sin dal Rinascimento, quando furono emesse le prime dichiarazioni di guerra formali. Oggi questa pratica \u00e8 caduta in disuso e \u00abDa tempo le guerre non si dichiarano pi\u00f9, si fanno\u00bb\nNel diritto internazionale una dichiarazione di guerra comporta il riconoscimento tra i paesi di uno stato di ostilit\u00e0 tra le nazioni coinvolte e tale dichiarazione agisce in modo da regolare la condotta delle milizie dei paesi. I primi trattati multilaterali che stabilirono regole per le dichiarazioni di guerra furono le Convenzioni dell'Aia del 1899 e del 1907, mentre il Patto Briand-Kellogg del 1928, attualmente in vigore, \u00e8 la pi\u00f9 antica fonte che dichiara illegittimo il ricorso alla guerra come risoluzione di tutte le divergenze o conflitti di qualunque natura o di qualunque origine possano essere.\nLa Societ\u00e0 delle Nazioni, formata nel 1919 dopo la prima guerra mondiale, e il Trattato Generale di Rinuncia alla guerra del 1928 siglato a Parigi, dimostrarono che le potenze mondiali stavano seriamente cercando di evitare di ripiombare nella carneficina della Grande guerra. Questi poteri furono comunque incapaci di impedire lo svolgimento della seconda guerra mondiale e pertanto dopo quest'ultima guerra fu messo in piedi il sistema delle Nazioni Unite, nel tentativo di impedire le aggressioni internazionali attraverso le dichiarazioni di guerra.\nL'ONU e la guerra.\nNello sforzo di portare le nazioni verso la risoluzione delle crisi senza la guerra, gli autori dello Statuto delle Nazioni Unite cercarono di convincere i membri dell'organizzazione ad utilizzare la guerra solo in precise e limitate circostanze, specialmente per scopi difensivi.\nL'ONU \u00e8 paradossalmente divenuto un combattente dopo che la Corea del Nord invase la Corea del Sud il 25 giugno 1950 (guerra di Corea). Il Consiglio di Sicurezza delle Nazioni Unite condann\u00f2 l'azione della Corea del Nord con una risoluzione (in assenza dell'Unione Sovietica) e invit\u00f2 gli stati membri ad unirsi in aiuto della Corea del Sud. In una conferenza stampa del 29 giugno 1950, il Presidente degli Stati Uniti d'America Truman defin\u00ec queste ostilit\u00e0 non come guerra, ma come azione di polizia.\nLe Nazioni Unite hanno emesso una risoluzione che dichiara che alcune guerre siano azioni legali secondo il diritto internazionale, autorizzando pertanto la Guerra del Golfo con l'Iraq del 1991.\nDalle guerre ai fini umanitari.\nSoprattutto in seguito alla fine della Guerra Fredda ci sono stati molti interventi militari, deliberati dal Consiglio di Sicurezza dell'ONU per intervenire in quei territori dove ci furono gravi violazioni dei diritti umani. (Bosnia, Somalia, Burundi, ...). Questi interventi sono detti operazioni di polizia internazionale a tutela dei diritti umani. Anche se questo modo di agire trova la contrariet\u00e0 di numerosi studiosi del diritto, tra cui G.U. Rescigno e V. Onida, \u00e8 pensiero comune della giurisprudenza internazionale che sia assimilata come una consuetudine del diritto generale.\nCaso particolare fu la crisi dei Balcani, con accuse di gravi violazioni dei diritti umani a carico di Slobodan Milo\u0161evi\u0107; in questa situazione intervenne anche l'Italia, in seguito alla deliberazione autonoma della NATO: si tratta per\u00f2 di un'interpretazione del Trattato che la istituisce. L'intervento militare portato avanti in Kosovo, pertanto, secondo questa tesi (supportata dagli studiosi De Vergottini e Zanghi, ma fortemente minoritaria nella dottrina internazionalistica) sarebbe giustificato dal fine di far cessare le violazioni.\nLa guerra globale.\nAlcune delle guerre pi\u00f9 recenti per\u00f2, sono state portate avanti senza un atto ufficiale. Dopo l'attentato delle \"Torri gemelle\" per esempio, nacque per la prima volta il concetto di guerra globale. Il nemico infatti, non si configurava pi\u00f9 in uno Stato, ma ad una entit\u00e0 facente parte dello Stato. Nel caso delle Torri Gemelle, il nemico fu al Qaida, che port\u00f2 all'intervento armato in uno stato che non era in grado di controllare l'ordine sul proprio territorio. Gli interventi militari in Afghanistan prima, e in Iraq poi (quest'ultimo senza neanche il consenso dell'ONU) furono molto contestati, e crearono, in particolare nel secondo caso, una spaccatura all'interno dell'Alleanza Atlantica. Le ragioni dell'intervento militare in Iraq furono giustificate con un \"diritto all'autodifesa attraverso l'azione preventiva\", che quindi giustificava l'intervento contro il dittatore iracheno Saddam Hussein. Prima dell'inizio del conflitto, l'Italia era \"non belligerante\" e si sarebbe limitata a fornire \"supporto logistico\". L'Italia intervenne solo in una seconda fase, detta di \"stabilizzazione umanitaria\", che per\u00f2 port\u00f2 a numerose perdite in termini di vite umane.\nUso autorizzato della forza.\nUtilizzato frequentemente come alternativa alla dichiarazione di guerra, spesso si fa ricorso all\"'uso autorizzato della forza\" per evitare le barriere tradizionali che comporta l'inizio del combattimento. Tipicamente, una dichiarazione ufficiale deve essere ratificata da vari corpi legislativi, mentre l'uso autorizzato della forza pu\u00f2 permettere a un Capo di Stato eletto di iniziare direttamente l'azione senza ulteriori consultazioni. Inoltre le dichiarazioni di guerra sono regolate da poteri internazionali, mentre l'uso autorizzato della forza pu\u00f2 essere usato per evitare alcune conseguenze negative della dichiarazione.\nL'utilizzo autorizzato della forza \u00e8 relativamente comune nelle societ\u00e0 democratiche. Gli Stati Uniti, ad esempio, sono stati direttamente coinvolti in attivit\u00e0 militari in ogni decennio dell'ultima met\u00e0 del XX secolo, anche se non hanno mai dichiarato guerra formalmente dalla seconda guerra mondiale. Ad esempio, nel caso della guerra del Vietnam e della guerra in Iraq, il Congresso degli Stati Uniti autorizz\u00f2 l'uso della forza piuttosto che la ratifica di una dichiarazione di guerra. Ci sono comunque dispute costituzionali riguardo a questa procedura legislativa, anche alla luce dell'approvazione, nel 1973, della War powers resolution.\nDichiarazioni attuali.\nAl 2007 sono ancora in vigore alcune dichiarazioni di guerra, anche se queste sono in vigore solo ufficialmente per la mancanza di un trattato di pace, non per la presenza di ostilit\u00e0 effettive:\nInoltre la Georgia ha dichiarato lo stato di guerra durante il mese di agosto 2008 sull'Ossezia del Sud."}
{"id": "863548", "revid": "1745361", "url": "https://it.wikipedia.org/wiki?curid=863548", "title": "Lima", "text": ""}
{"id": "863552", "revid": "28592", "url": "https://it.wikipedia.org/wiki?curid=863552", "title": "Amedeo VII", "text": ""}
{"id": "863554", "revid": "28592", "url": "https://it.wikipedia.org/wiki?curid=863554", "title": "Granati", "text": ""}
{"id": "863555", "revid": "656701", "url": "https://it.wikipedia.org/wiki?curid=863555", "title": "113 (numero)", "text": "Centotredici (113) \u00e8 il numero naturale dopo il 112 e prima del 114."}
{"id": "863558", "revid": "28592", "url": "https://it.wikipedia.org/wiki?curid=863558", "title": "Pirosseni", "text": ""}
{"id": "863560", "revid": "1498232", "url": "https://it.wikipedia.org/wiki?curid=863560", "title": "Saremar", "text": "Saremar (acronimo di \"Sardegna Regionale Marittima\") \u00e8 stata una societ\u00e0 di navigazione che disponeva, fino al 2016, di una flotta di sette traghetti con la quale collegava, in regime di continuit\u00e0 territoriale, le isole minori della Sardegna come La Maddalena e l'isola di San Pietro. Collegava inoltre la Sardegna con la Corsica sulla rotta Santa Teresa Gallura-Bonifacio.\nStoria.\nLa Saremar \u00e8 nata il 27 marzo 1987 a Cagliari dalla cessione aziendale del ramo regionale di Tirrenia di Navigazione rimanendo sempre sotto il controllo pubblico di Finmare. \u00c8 poi tornata nuovamente a far parte di Tirrenia dopo 10 anni, come societ\u00e0 del gruppo. Il 3 novembre 2009 il Ministro delle infrastrutture e dei trasporti Altero Matteoli assieme al presidente della Regione Sardegna Ugo Cappellacci hanno firmato l'accordo per il passaggio della \"societ\u00e0 di navigazione\" dal controllo dello Stato, tramite Tirrenia, direttamente alla regione Sardegna che dal 2011 deteneva il 100% dell'azionariato.\nNell'estate 2011, l'azienda, sotto iniziativa della Regione Autonoma della Sardegna, ha effettuato collegamenti tra Sardegna e Italia continentale, noleggiando due navi Ro-Ro Pax e assumendo personale alberghiero. Il servizio ha svolto due collegamenti dal nord dell'isola, uno per Civitavecchia l'altro con Vado Ligure, per sopperire al caro biglietto ed evitare ripercussioni economiche per i viaggiatori. Le tariffe erano infatti notevolmente aumentate rispetto alle stagioni precedenti, con rincari arrivati fino al 110%, forse dovuti ad un \"cartello\" tra armatori privati. L'Autorit\u00e0 antitrust ha \"aperto un'istruttoria nei confronti delle societ\u00e0 Moby, Snav, Grandi Navi Veloci e Forship (marchio 'Sardinia Ferries')... per verificare se abbiano posto in essere un'intesa restrittiva della concorrenza\". .\nNel gennaio 2012 la Saremar ha ripreso i collegamenti Olbia-Civitavecchia-Olbia con le motonavi \"Scintu\" e \"Dimonios\" facendo partenze giornaliere escluso il sabato dal 16 gennaio al 31 marzo. Dal 1\u00ba aprile 2012 le partenze sono effettuate tutti i giorni. Nei mesi di luglio ed agosto 2012 sono previste due partenze al giorno, diurna e notturna ove a partire dal 1\u00ba giugno 2012 \u00e8 stato riattivato anche il collegamento Vado Ligure - Porto Torres - Vado Ligure. Dal 16 settembre 2012 sono terminati i collegamenti Porto Torres-Vado Ligure e Olbia-Civitavecchia, e le navi \"Coraggio\", \"Dimonios\" e \"Scintu\" non vengono pi\u00f9 utilizzate dalla Saremar.\nIl 30 ottobre 2015 la Commissione europea ha dato il via libera alla proroga dell'attivit\u00e0 della compagnia fino al 31 marzo 2016, dato che ne era prevista la liquidazione per il 1\u00ba gennaio a causa dei forti debiti accumulati. Dal 1\u00ba aprile dello stesso anno la societ\u00e0 ha definitivamente cessato ogni servizio."}
{"id": "863561", "revid": "124941057", "url": "https://it.wikipedia.org/wiki?curid=863561", "title": "Ivo Karlovi\u0107", "text": "\u00c8 stato n\u00ba 14 del mondo nell'agosto del 2008, ha vinto 8 tornei ATP in singolare e 2 in doppio. Nei tornei del Grande Slam vanta come miglior risultato i quarti di finale raggiunti a Wimbledon nel 2009.\nCon i suoi 211\u00a0cm, \u00e8 il tennista pi\u00f9 alto nel circuito ATP, a pari merito con lo statunitense Reilly Opelka. Dotato inoltre di un servizio potentissimo, nel marzo del 2011 aveva raggiunto i 251\u00a0km/h durante un match di doppio in Coppa Davis, stabilendo il primato del servizio pi\u00f9 veloce di sempre, record poi battuto dall'australiano Samuel Groth nel 2012.\nConsiderato il pi\u00f9 forte battitore di tutti i tempi e uno dei principali esponenti del serve &amp; volley, Karlovic detiene il numero pi\u00f9 alto di ace realizzati nel circuito ATP, stabilito il 7 ottobre 2015, quando ha portato a 10.247 il totale complessivo, superando cos\u00ec il compatriota Goran Ivani\u0161evi\u0107, fermo a quota 10.237.\nStile di gioco.\n\u00c8 dotato del pi\u00f9 efficace servizio del circuito, un mix di potenza e precisone che spesso supera i 210 km/h e gli permette di scagliare frequentemente pi\u00f9 di 20 ace (con picchi di oltre 40) nelle partite al meglio dei tre set. Pratica il serve &amp; volley su quasi tutti i punti al servizio, \u00e8 abile nel gioco a rete e attacca spesso anche in risposta. Il suo dritto, giocato piatto, \u00e8 potente ma falloso. Gioca il rovescio solo in back, salvo rare eccezioni. A causa della sua altezza ha difficolt\u00e0 negli spostamenti laterali, fatto che si \u00e8 accentuato con il passare degli anni.\nCarriera.\nPassato al professionismo nel 2000, Karlovi\u0107 \u00e8 con i suoi 211\u00a0cm il tennista pi\u00f9 alto della storia, a pari merito con lo statunitense Reilly Opelka. Questa sua particolare costituzione fisica lo rende per\u00f2 in campo poco reattivo e lento negli spostamenti, inoltre i suoi colpi a rimbalzo non sono molto sicuri. L'arma che lo rende temibile \u00e8 il servizio, impostato su quello del connazionale Goran Ivani\u0161evi\u0107 e spesso seguito da una discesa a rete; favorito dall'altezza, Karlovi\u0107 mette a segno un gran numero di ace (non a caso Roger Federer ebbe a dire: \"serve da un albero\"). I suoi match sono fatti di pochissimi scambi: sul servizio degli avversari raramente conquista break di vantaggio ma allo stesso tempo strappare il servizio a un tennista che alla battuta serve con continuit\u00e0 ad oltre 200 all'ora \u00e8 difficilissimo anche per i migliori. \nNel 2007 ha disputato un'ottima stagione vincendo 3 tornei su 3 superfici diverse: Stoccolma (sintetico, al coperto), Houston (terra battuta) e Nottingham (erba) e la finale al torneo di San Jose. In finale a fermarlo \u00e8 stato Andy Murray, che \u00e8 riuscito nell'impresa di togliere il servizio al croato per ben due volte.\nSi fa notare al Torneo di Wimbledon 2003, quando, ancora sconosciuto, batte al primo turno il campione uscente n\u00ba 1 al mondo Lleyton Hewitt; questa partita \u00e8 rimasta nella storia di Wimbledon in quanto un caso simile \u00e8 accaduto solo una volta. Nel Torneo di Wimbledon 2005, gioca contro Daniele Bracciali una tra le sue partite pi\u00f9 celebri: mette a segno ben 51 aces, ma alla fine, dopo una battaglia durata 4 ore e 17 minuti, perde per 12-10 al quinto set.\nHa pi\u00f9 volte migliorato il record di ace (55 al Roland Garros 2009, nella partita di primo turno persa contro Lleyton Hewitt), fino a portarlo a 78 nel match di semifinale della Coppa Davis 2009 perso contro Radek \u0160t\u011bp\u00e1nek.\nIl suo tallone d'Achille sono i tornei del Grande Slam: i risultati pi\u00f9 positivi sono giunti a Wimbledon dove ha raggiunto gli ottavi di finale nel 2004 e i quarti nel 2009 perdendo 3-6 5-7 63-7 con lo svizzero Roger Federer.\nDeteneva inoltre il record del servizio pi\u00f9 veloce nella storia del tennis con 251 km/h stabilito il 5 marzo 2011 durante l'incontro di doppio giocato in coppia con Ivan Dodig contro Christopher Kas / Philipp Petzschner nella seconda giornata del match di Coppa Davis contro la Germania; record battuto dall'australiano Samuel Groth, che nel maggio 2012 ha raggiunto i 263 chilometri orari.\nNel 2015 vince il suo sesto titolo in carriera nel torneo ATP 250 di Delray Beach battendo in finale Donald Young con il punteggio di 6-3 6-3.\nIl 19 giugno, durante il quarto di finale del Gerry Weber Open contro Tom\u00e1\u0161 Berdych, supera il record di ace in un match al meglio dei 3 set mettendone a referto ben 45; il record precedente apparteneva allo stesso Karlovic ed era di 44 ace.\n2016: due titoli ATP, finale a Washington.\nIl 2016 \u00e8 un ottimo anno per Karlovi\u0107, che in estate vive forse il miglior periodo della carriera. Vince infatti due tornei consecutivi a Newport e a Los Cabos battendo in finale rispettivamente Gilles M\u00fcller (6\u20137, 7\u20136, 7\u20136) e Feliciano L\u00f3pez (7\u20136, 6\u20132). A Washington perde in finale da Ga\u00ebl Monfils 5\u20137, 7\u20136, 6\u20134, nella partita che Ivo considera il pi\u00f9 grande rimpianto della carriera. A fine estate si spinge fino agli ottavi di finale degli US Open\n2017: una finale ATP.\nA inizio anno arriva al terzo turno agli Australian Open grazie alla vittoria su Horacio Zeballos per 6\u20137, 3\u20136, 7\u20135, 6\u20132, 22\u201320, seguita da un successo con un triplo 6\u20134 contro Andrew Whittington.\nA giugno ottiene il miglior risultato dell'anno, con la finale a S-Hertogenbosch, raggiunta superando in semifinale il connazionale top-10 Marin \u010cili\u0107 per 7\u20136, 5\u20137, 7\u20136. Non riesce per\u00f2 a conquistare il torneo, venendo sconfitto da Gilles M\u00fcller con due tie-break.\n2018: vittoria al Challenger di Calgary.\nNel gennaio 2018 raggiunge il terzo turno agli Australian Open e viene sconfitto 9-7 al quinto set da Andreas Seppi dopo aver messo a segno 52 ace. Durante la stagione raramente supera il primo turno e fra i risultati pi\u00f9 significativi vi sono i quarti di finale giocati nei tornei ATP 250 di New York in febbraio e di Houston in aprile. Il miglior risultato nelle rimanenti prove dello Slam \u00e8 il secondo turno a Wimbledon. Verso fine anno esce momentaneamente dai top-100, ma riesce a rientrarvi grazie a buone prestazioni nei Challenger sul cemento: raggiunge la finale a Monterrey, sconfitto da David Ferrer, e si impone nel torneo di Calgary (all'et\u00e0 record di 39 anni), battendo nel match decisivo Jordan Thompson.\n2019: finale a Pune, buoni risultati.\nAll'esordio stagionale in gennaio raggiunge la finale al torneo di Pune e viene sconfitto da Kevin Anderson in una partita molto equilibrata terminata con il punteggio di 7\u20136, 6\u20137, 7\u20136. Al secondo turno degli Australian Open viene battuto al tiebreak del quinto set dal n\u00ba 9 del mondo Kei Nishikori. Subisce quindi tre sconfitte al primo turno e torna a mettersi in luce all'Indian Wells Masters raggiungendo gli ottavi di finale, e viene sconfitto da Dominic Thiem dopo aver eliminato tra gli altri Borna \u0106ori\u0107. Esce al secondo turno al Roland Garros e a Wimbledon, sconfitto rispettivamente da Jordan Thompson e Thomas Fabbiano. Nei tornei ATP successivi supera il primo turno solo a Mosca e chiude la stagione a novembre con la finale sul cemento del Challenger di Houston, dove viene sconfitto da Marcos Giron al tie-break del terzo set.\n2020: uscita dai top 100.\nInizia la stagione partecipando alle qualificazioni del Qatar Open e viene eliminato al primo turno da Ji\u0159\u00ed Vesel\u00fd. Al primo turno degli Australian Open batte Vasek Pospisil in 3 set prima di essere eliminato dalla testa di serie numero 10 Ga\u00ebl Monfils al quarto set. Non supera il primo turno ai successivi tornei di Pune e New York. Dopo i sei mesi di sospensione del circuito a causa della pandemia di COVID-19 rientra agli US Open e viene eliminato al primo turno in tre set da Richard Gasquet. Alle qualificazioni del Roland Garros viene estromesso al secondo match da Benjamin Bonzi dopo aver prevalso su Nicolas Rubin. A fine anno \u00e8 numero 147 in classifica, per la prima volta dal 2002 fuori dai top-100 a fine stagione.\n2021: qualificazione agli US Open, crollo nel ranking.\nNon partecipa alle qualificazioni degli Australian Open e fa il suo esordio stagionale a inizio gennaio a Delray Beach, dove supera in tre set Pablo And\u00fajar mettendo a segno 27 ace e diventando il tennista pi\u00f9 anziano a vincere un match ATP dal 1995, a 41 anni e 11 mesi; viene eliminato al turno successivo da Roberto Quiroz in due set. Rientra dopo oltre due mesi alle qualificazioni del Masters di Miami, dove supera Tatsuma It\u014d e viene sconfitto al turno decisivo da Mackenzie McDonald. Viene poi eliminato al primo turno al Challenger di Tallassee da Bjorn Fratangelo nonostante 31 ace. Si prende quindi una nuova pausa di due mesi e ritorna a Wimbledon, per la prima volta dal 2003 deve giocare le qualificazioni e non riesce a superarle, sconfitto al primo turno da Roman Safiullin. Entra con una wild card nel tabellone principale di Newport, sconfigge all'esordio Bernab\u00e9 Zapata Miralles 6-7, 6-4, 6-1 e viene eliminato al secondo turno da Aleksandr Bublik in tre set. Con un'altra wild card disputa il Los Cabos Open e viene eliminato da Jordan Thompson al primo turno. Al primo incontro delle qualificazioni di Washington viene sconfitto da Illya Marchenko. Supera le qualificazioni agli US Open battendo Nikola Milojevi\u0107, Hugo Dellien e Y\u016bichi Sugita. Il 30 agosto viene sconfitto in tre set (6-3, 7-6, 6-3) al primo turno del main draw da Andrey Rublev. Nonostante avesse dichiarato un probabile ritiro dopo gli US Open, decide di continuare e al BNP Paribas Open 2021 raggiunge il secondo turno di qualificazioni battendo Brayden Schnur 4-6, 7-6, 7-6 dopo avergli annullato 4 match point. Nel match seguente viene eliminato da Emilio G\u00f3mez in due set. Chiude l'anno al numero 279 del ranking.\nVita privata.\nSposato dal 2005, ha due figli: Jada, nata nel 2011 e Noah, nato nel 2017."}
{"id": "863563", "revid": "729019", "url": "https://it.wikipedia.org/wiki?curid=863563", "title": "Sojuz TM-14", "text": "La Sojuz TM-14 \u00e8 stata la 14\u00aa missione diretta verso la stazione spaziale russa Mir."}
{"id": "863564", "revid": "219110", "url": "https://it.wikipedia.org/wiki?curid=863564", "title": "Cairo (grafica)", "text": "Cairo \u00e8 una libreria grafica libera che fornisce interfacce di programmazione per la grafica vettoriale in modo indipendente dal dispositivo e dal sistema operativo utilizzati. Cairo consente il disegno di oggetti in trasparenza e l'uso dell'antialiasing nella grafica vettoriale.\nAttualmente supporta l'X Window System, GDI (Windows), Quartz, BeOS, OpenGL (attraverso glitz), buffer locali, file PNG, PDF, PostScript e SVG. Cairo \u00e8 progettato per fare uso di accelerazione hardware, se disponibile.\nLa libreria, che \u00e8 scritta in C, \u00e8 utilizzabile anche in altri linguaggi di programmazione tra cui C++, C#, Lisp, Haskell, Java, Python, Perl, Ruby, Smalltalk, Factor ed altri.\nStoria.\nIl progetto Cairo nacque ad opera di Keith Packard e Carl Worth in ambiente X. Il suo nome originario era Xr o Xr/Xc, cambiato successivamente per enfatizzare il fatto che la libreria fosse multipiattaforma. Il nome \"cairo\" fu derivato dal nome originario \"Xr\", simile alle lettere greche \u03c7 (chi) e \u03c1 (rho).\nTecnologie simili.\nCairo compete con tecnologie proprietarie simili, come WPF e GDI+ di Microsoft e Quartz di Apple."}
{"id": "863566", "revid": "2074539", "url": "https://it.wikipedia.org/wiki?curid=863566", "title": "Royal Holloway", "text": "La Royal Holloway, University of London \u00e8 uno dei college costituenti l'Universit\u00e0 di Londra.\nFu fondata da Elizabeth Jesser Reid e Thomas Holloway, impegnati nello sviluppo dell'uguaglianza nello studio attraverso la fondazione di due universit\u00e0 per donne, l'universit\u00e0 di Bedford a Londra e il Royal Holloway College nel Surrey (circa 25\u00a0km ad ovest di Londra).\nNel 2017/18 il campus universitario \u00e8 stato eletto come il pi\u00f9 bello del Regno Unito, e tra i 20 pi\u00f9 belli al mondo. Il campus \u00e8 dominato dall'edificio principale, il Founder's Building, simile a un castello in stile vittoriano ispirato al Castello di Chambord in Francia. Negli ultimi anni sono stati fatti investimenti da pi\u00f9 di 200 milioni di sterline per rinnovare il campus, tra cui l'inaugurazione di una nuova biblioteca.\nL'amministratore delegato \u00e8 Paul Layzell."}
{"id": "863569", "revid": "599013", "url": "https://it.wikipedia.org/wiki?curid=863569", "title": "Stetofonendoscopio", "text": "Lo stetofonendoscopio o stetoscopio \u00e8 uno strumento utilizzato in campo medico per sentire sia i rumori dei visceri che quelli del torace. Lo stetofonendoscopio \u00e8 da molti identificato come il simbolo stesso della professione di medico.\nEtimologia.\nIl nome deriva dall'unione di due nomi, indicanti due strumenti diversi:\nStoria.\nLo stetoscopio fu inventato in Francia il 17 febbraio 1816 da Ren\u00e9-Th\u00e9ophile-Hyacinthe Laennec. L'idea nacque per fare fronte al fatto di dover auscultare il torace delle donne poggiandovici l'orecchio sopra. Il primo prototipo consisteva in un semplice tubo di carta. In seguito lo stetoscopio venne perfezionato, tramite l'utilizzo di un cilindro di legno, alto un piede e con un foro del diametro di 2 mm.\nNel 1851 Arthur Leared invent\u00f2 lo stetoscopio biauricolare, e nel 1852 George Camman ne perfezion\u00f2 la forma, per la produzione industriale.\nNegli anni successivi furono apportati molti altri minori aggiustamenti, fino a quando nel 1960 il dottore David Littmann, dalla Harvard Medical School, crea un nuovo stetoscopio, pi\u00f9 leggero rispetto agli altri modelli e con un'acustica migliorata. Alla fine del 1970, Littmann introdusse la membrana fluttuante.\nUtilizzo odierno.\nLo stetoscopio viene usato nella diagnosi di molte malattie, dal momento che permette di percepire alcuni suoni interni dell'organismo. Prima della sua invenzione, i medici appoggiavano l'orecchio al petto del paziente, nella speranza di sentire qualcosa.\nAl di fuori del campo medico, particolari tipi di stetoscopi, sia acustici che elettronici, muniti di parte finale ad asta appuntita, sono spesso usati nell'ambito delle riparazioni meccaniche e in particolar modo automobilistiche, allo scopo di facilitare l'individuazione delle sorgenti di rumori anomali dovuti all'usura di componenti come i cuscinetti.\nTipi di stetoscopi.\nAcustico.\nLo stetoscopio acustico \u00e8 il pi\u00f9 comune, e funziona tramite la trasmissione di suoni dal petto, attraverso dei canali contenenti aria, alle orecchie dell'uditore.\nLa parte finale, che viene posizionata sul petto del paziente, pu\u00f2 avere forma di disco o a campana. Quello a forma di disco trasmette meglio le onde sonore a pi\u00f9 alta frequenza, quello a campana le onde a bassa frequenza.\nIl funzionamento da un punto di vista fisico \u00e8 il seguente: La pelle sotto la campana \"aperta\" funziona come un diaframma il quale possiede una frequenza di risonanza che \u00e8 proporzionale alla compressione della pelle ed inversamente proporzionale al diametro della campana stessa. Ci\u00f2 implica una certa variabilit\u00e0 nella frequenza di risonanza, per cui un suono cardiaco (a bassa frequenza), pu\u00f2 non essere percepito attraverso lo strumento di auscultazione se questo viene premuto fortemente contro la pelle. La campana \"chiusa\" dello stetoscopio invece, non \u00e8 altro che una campana dotata di un diaframma con una sua frequenza di risonanza, di solito abbastanza elevata da smorzare i suoni a bassa frequenza. Di conseguenza, lo stetoscopio a campana chiusa viene utilizzato soprattutto nell'auscultazione dei suoni polmonari, i quali hanno una frequenza meno elevata di quelli cardiaci. \nLo stetoscopio biauricolare fu inventato da Rappaport e Sprague agli inizi del XX secolo. \nUno dei problemi degli stetoscopi acustici \u00e8 il basso volume del suono trasmesso. Ne consegue, molto spesso, una difficolt\u00e0 nell'eseguire una diagnosi precisa.\nElettronico.\nLo stetoscopio elettronico permette di udire anche i suoni pi\u00f9 deboli, amplificandoli. \nA differenza degli stetoscopi acustici, che sono tutti basati sullo stesso metodo di funzionamento, gli stetoscopi elettronici variano molto tra un modello e l'altro. \nI pi\u00f9 semplici funzionano grazie ad un microfono applicato al petto del paziente, ma, di contro, risentono del suono dell'ambiente esterno, che spesso causa interferenze.\nAltri, pi\u00f9 complessi, trasformano in onde sonore gli impulsi elettrici, cos\u00ec da poter essere amplificate per un migliore ascolto. \nEsistono anche degli stetoscopi elettronici che grazie alla tecnologia bluetooth trasferiscono i suoni registrati dal paziente al computer, per un successivo riascolto o ancora meglio per una continua comparazione nel tempo, ovvero anche con banche dati anonime di valori cardiaci alimentate su Internet (Eko Core). \nRecentemente, alcuni stetoscopi elettronici sono stati dotati di filtri, allo scopo di eliminare le interferenze sonore esterne."}
{"id": "863571", "revid": "287204", "url": "https://it.wikipedia.org/wiki?curid=863571", "title": "Myrtgerocactus", "text": "Myrtgerocactus \u00e8 un genere di piante della famiglia delle Cactaceae."}
{"id": "863573", "revid": "767487", "url": "https://it.wikipedia.org/wiki?curid=863573", "title": "Pugili", "text": "Pugili \u00e8 un film del 1995 diretto da Lino Capolicchio composto da quattro episodi ambientati nel mondo della boxe.\nTrama.\nIl film \u00e8 composto da quattro episodi raffiguranti diversi aspetti del mondo del pugilato.\nPrimo episodio.\nCiro e Raffaele sono due giovani pugili dilettanti legati da una forte amicizia. Mentre si stanno allenando in una palestra di Pozzuoli viene data loro occasione di entrare nella boxe professionale.\nSecondo episodio.\nLa vita di un ragazzo di Marcianise, che racconta il suo esordio nel pugilato, solo e con molti problemi di tipo economico.\nTerzo episodio.\nLa boxe come palestra di vita. Tiberio Mitri ed un ritratto dell'Italia degli anni cinquanta.\nQuarto episodio.\nL'episodio \u00e8 incentrato sulla vita e le esperienze di Tiberio Mitri, gloria del pugilato italiano negli anni cinquanta."}
{"id": "863574", "revid": "287204", "url": "https://it.wikipedia.org/wiki?curid=863574", "title": "Neobuxbaumia", "text": "Neobuxbaumia \u00e8 un genere di piante della famiglia delle Cactaceae."}
{"id": "863577", "revid": "287204", "url": "https://it.wikipedia.org/wiki?curid=863577", "title": "Samaipaticereus", "text": "Samaipaticereus \u00e8 un genere di piante della famiglia delle Cactaceae."}
{"id": "863578", "revid": "124962755", "url": "https://it.wikipedia.org/wiki?curid=863578", "title": "Isabella Quarantotti", "text": "Biografia.\nNata e cresciuta a Chieti, figlia di Carlo Quarantotti - figlio a sua volta dell'avvocato e politico Filandro Quarantotti e di Isabella Concetta Masci, terzogenita del filosofo e politico Filippo Masci - e di Giulia Mattioli, cugina del banchiere ed economista Raffaele Mattioli. \nIsabella frequent\u00f2 per due anni l'Universit\u00e0 degli Studi di Napoli Federico II, iscrivendosi dapprima a Filosofia e poi a Legge.\nAll'et\u00e0 di 19 anni spos\u00f2 il geologo ed ingegnere napoletano Felice Ippolito, dal quale ebbe la figlia Angelica Ippolito. Dopo il divorzio, nel 1955, sposa il poeta britannico Alec Smith.\nTra il 1938 e il 1940 cominci\u00f2 ad interessarsi di teatro e fece parte, come attrice-allieva, della compagnia di Anton Giulio Bragaglia. \nCollabor\u00f2 con il \"Corriere d'Informazione\" di Milano recensendo libri e traducendo racconti di autori anglosassoni tra cui Angus Wilson, E.M. Forster, Ray Bradbury, Graham Greene.\nDivenne amica di intellettuali ed artisti italiani come Eugenio Montale e Gaetano Afeltra: collabor\u00f2 con la RAI, scrisse racconti e commedie teatrali.\nNel 1959 scrisse il romanzo \"La bambina che venne dal mare\", pubblicato a puntate sul \"Corriere dei piccoli\".\nNel 1960 il racconto \"Lo schiaffo\" vinse il Premio Rieti; da questo racconto nacque pi\u00f9 tardi l'idea per l'opera teatrale \"Peppino Girella\", diventato poi uno sceneggiato televisivo.\nScopr\u00ec, nella biblioteca dell'Antislavery Society di Londra, un racconto inedito di Mark Twain: \"Il soliloquio di re Leopoldo\", che tradusse; l'opera venne pubblicata da Editori Riuniti in Italia nel 1960.\nIl 7 maggio 1965 si separ\u00f2 da Alec Smith. Dopo aver conosciuto Eduardo De Filippo ne divenne la compagna. Si sposarono a Napoli il 3 febbraio del 1977 davanti a Maurizio Valenzi, allora sindaco del capoluogo campano, risultandone poi la sua ultima consorte. \nNel 1985 scrisse \"Eduardo, pensieri, polemiche e pagine inedite\".\nNel 2001 pubblic\u00f2 \"Si cucine cumme vogli'i\" e infine \"In mezzo al mare un'isola c'\u00e8\".\nDonna di grande bellezza e di grande cultura, negli ultimi anni della sua vita fu vicina ai detenuti del carcere di Rebibbia e li sostenne nel loro percorso teatrale, quando la compagnia \"Liberi Artisti Associati\", formata da alcuni reclusi della sezione Alta Sorveglianza, mise in scena \"Napoli milionaria!\" e poi \"La tempesta\" di William Shakespeare, nella traduzione in napoletano di Eduardo.\nMor\u00ec a Roma il 18 febbraio 2005. Venne cremata e le ceneri vennero poste nella cappella De Filippo, al cimitero del Verano."}
{"id": "863579", "revid": "287204", "url": "https://it.wikipedia.org/wiki?curid=863579", "title": "Weberbauerocereus", "text": "Weberbauerocereus \u00e8 un genere di piante della famiglia delle Cactacee.\nIl nome del genere ricorda il botanico tedesco August Weberbauer (1871 \u2013 1948), studioso della flora delle Ande peruviane.\nTassonomia.\nIl genere comprende le seguenti specie:"}
{"id": "863582", "revid": "1347902", "url": "https://it.wikipedia.org/wiki?curid=863582", "title": "Klaus-Dietrich Flade", "text": "Nato in Germania, dopo gli studi \u00e8 entrato della Luftwaffe come ingegnere aeronautico. Ha studiato chimica all'Universit\u00e0 militare di Monaco fino al 1980 dopodich\u00e9 \u00e8 diventato pilota. Nell'ottobre 1990 \u00e8 entrato nel gruppo degli astronauti tedeschi. Dopo due anni di addestramento ha volato con la missione Sojuz TM-14 nel 1992. Dopo il congedo dalla Luftwaffe con il grado di tenente colonnello, lavora come pilota collaudatore della Airbus."}
{"id": "863583", "revid": "287204", "url": "https://it.wikipedia.org/wiki?curid=863583", "title": "Yungasocereus inquisivensis", "text": "Yungasocereus inquisivensis \u00e8 una pianta della famiglia delle Cactacee. \u00c8 l'unica specie nota del genere Yungasocereus."}
{"id": "863584", "revid": "1669094", "url": "https://it.wikipedia.org/wiki?curid=863584", "title": "Toremar", "text": "Toremar (Toscana Regionale Marittima) \u00e8 una compagnia di navigazione che si occupa della continuit\u00e0 territoriale con le isole di Capraia, Giglio, Elba e Pianosa. Opera con una flotta di sette traghetti e un aliscafo. \u00c8 nata il 7 novembre 1975 a Livorno.\nIl 3 novembre 2009 il Ministro delle infrastrutture e dei trasporti Altero Matteoli assieme al presidente della Regione Toscana firmarono l'accordo per il passaggio della societ\u00e0 di navigazione dallo Stato (controllata tramite Tirrenia) direttamente alla regione Toscana, che ne doveva mantenere la maggioranza dell'azionariato, ed a privati tramite un successivo bando di gara. Stessa sorte ebbero tutte le altre compagnie di navigazione affiliate al gruppo Tirrenia.\nIl 5 maggio 2011 Moby Lines si \u00e8 aggiudicata la gara per l'acquisizione del 100% di Toremar al prezzo di euro. Contestualmente Moby firmer\u00e0 anche un contratto per l'appalto per 12 anni dei servizi pubblici svolti dalla compagnia per un valore di 160 milioni di euro.\nFlotta.\nFlotta del passato.\nSulle tratte della Toremar sono inoltre transitate diverse navi provenienti dalla flotta Caremar e Siremar, allora dello stesso gruppo Finmare/Tirrenia, in sostituzione di unit\u00e0 guaste e/o in manutenzione.\nNel 2012 in seguito all'acquisto del gruppo da parte di Vincenzo Onorato, avvenuto nel 2011, lo stesso proprietario cede la nave \"Planasia\" al gruppo spagnolo \"Balearia\", provocando lo sconforto degli abitanti di Rio Marina che l'avevano ospitata per pi\u00f9 di 30 anni."}
{"id": "863587", "revid": "287204", "url": "https://it.wikipedia.org/wiki?curid=863587", "title": "Rauhocereus", "text": "Rauhocereus \u00e8 un genere di piante della famiglia delle Cactaceae."}
{"id": "863588", "revid": "287204", "url": "https://it.wikipedia.org/wiki?curid=863588", "title": "Pygmaeocereus", "text": "Pygmaeocereus \u00e8 un genere di piante della famiglia delle Cactaceae."}
{"id": "863590", "revid": "767487", "url": "https://it.wikipedia.org/wiki?curid=863590", "title": "CHE/COSA/TE/NE/FAI/DI/UN/TITOLO", "text": "CHE/COSA/TE/NE/FAI/DI/UN/TITOLO \u00e8 un album del 2005 del gruppo Mercanti di Liquore.\nIl disco conferma le qualit\u00e0 del gruppo anche se \u00e8 considerato un disco di transizione tra il folk e il pop."}
{"id": "863601", "revid": "123595376", "url": "https://it.wikipedia.org/wiki?curid=863601", "title": "Liscivia", "text": "La lisc\u00ecvia, anticamente lisc\u00eca (termine usato anche su base regionale, in Sardegna, Sicilia e Veneto), \u00e8 una soluzione alcalina contenente, di solito, idrossido di sodio (soda caustica) oppure idrossido di potassio (potassa caustica) intorno al 33% (pi\u00f9 tecnicamente detta liscivia caustica, o liscivia dei saponi). Pu\u00f2 essere ottenuta anche come miscela di sapone e carbonato (soda), perborato o perossido di sodio (liscivia detersiva o da bucato, o semplicemente liscivia). \nNell'uso comune, con liscivia si pu\u00f2 indicare un detergente per panni, usato prima della diffusione delle lavatrici e dei moderni detersivi, realizzato trattando con acqua bollente la cenere di legno o di carbone di legna, che contiene grandi quantit\u00e0 di carbonato di sodio e di potassio. \u00c8 sinonimo di ranno, termine usato soprattutto in Toscana.\nStoria.\nI primi saponi sono stati ottenuti con l'azione della liscivia sui grassi come olio d'oliva o sego; tale processo \u00e8 conosciuto come saponificazione. L'abitudine all'uso della liscivia per la pulizia \u00e8 molto antica. Essa \u00e8 documentata fino dai tempi degli Assiri (2500 a.C.), e si \u00e8 conservata per tutto il Medioevo, il Rinascimento e, nelle zone rurali, fino all'inizio del XX secolo. Dai paesi del medio oriente viene poi l'uso di aggiungere olio d'oliva o grasso animale alla liscivia calda per ottenere cos\u00ec il sapone.\nFabbricazione con metodo a caldo.\nLa liscivia \u00e8 prodotta setacciando della cenere per eliminare grumi o parti parzialmente incombuste. Disposta in una pentola, comunemente usata per questo solo scopo e non di alluminio, la cenere viene mescolata con cinque parti d'acqua (rapporto in volume). Portato ad ebollizione, a fuoco lento e mescolando con frequenza, il composto viene prima stabilizzato, controllandone l'ebollizione e poi lasciato cuocere per circa 2 ore. Una bollitura prolungata ne causer\u00e0 un eccessivo aumento di forza, rendendola troppo aggressiva. \nLasciata prima decantare e raffreddare, la liscivia viene filtrata con un panno di cotone, prestando attenzione che il sedimento formatosi nel recipiente di bollitura non si sommuova. Si otterr\u00e0 cos\u00ec un liquido abbastanza limpido, facile da conservare, per lunghi periodi, in recipienti di vetro o plastica.\nFabbricazione con metodo a freddo.\nUn metodo alternativo \u00e8 quello a freddo. La cenere e l'acqua vengono lasciati per un periodo di almeno 3 settimane (in estate) o 6 settimane (in inverno) in un contenitore di plastica (generalmente un secchio) mescolando almeno un paio di volte al giorno (pi\u00f9 la miscela viene mescolata pi\u00f9 la liscivia acquisir\u00e0 forza). L'acqua si trasformer\u00e0 pian piano in liscivia assorbendo i sali caustici dalla cenere. Trascorso il periodo (pi\u00f9 tempo si lascia pi\u00f9 la liscivia sar\u00e0 caustica) lasciar riposare per 1 giorno in modo che la cenere si depositi tutta sul fondo, e prelevare delicatamente con un mestolo la liscivia, versandola direttamente in bottiglie di plastica o di vetro tramite un imbuto. La forza della liscivia cos\u00ec ottenuta sar\u00e0 leggermente inferiore rispetto a quella ottenuta con il metodo a caldo, ma il tempo di lavoro richiesto e l'impatto ambientale saranno praticamente nulli.\nUso.\nUsata molto in passato come sbiancante, sgrassante, disinfettante o prodotto per le pulizie domestiche, era anche usata, in forma estremamente diluita, per l'igiene personale. Il suo potere detergente \u00e8 accompagnato da una blanda azione corrosiva; \u00e8 giusto considerare quest'aspetto in quanto, anche se naturale, la liscivia \u00e8 di per s\u00e9 un prodotto non privo di controindicazioni.\nCome detersivo per il bucato \u00e8 apprezzato non solo per le sue propriet\u00e0 pulenti ecologiche ma anche per il costo ridotto.\nPu\u00f2 essere usata per sgrassare padelle e altre stoviglie molto grasse, versandola sulla superficie da trattare e strofinando con una pezzetta. In caso di stoviglie molto unte, il procedimento va ripetuto, dopodich\u00e9 \u00e8 sufficiente un veloce risciacquo in acqua.\nMentre si effettua questo procedimento si vedr\u00e0 formarsi una soluzione acquosa giallognola data dalla reazione tra liscivia e grasso, ovvero l'inizio di un processo di saponificazione.\nOltre alla liscivia, nel suo processo di produzione, si ottiene una pasta di cenere che risulta altrettanto efficace per la pulizia delle stoviglie (anche come fase propedeutica alla cosiddetta stagionatura delle pentole). Oggi la liscivia pu\u00f2 essere abbinata anche ad altri detergenti, come il pi\u00f9 semplice sapone di Marsiglia, quando si \u00e8 in presenza di sporco resistente. Si ricorda, per\u00f2, che essendo la liscivia un prodotto alcalino, non deve essere mescolata con sostanze acide, pena l'azzeramento di qualsiasi effetto detergente in quanto darebbe origine a dei sali neutri."}
{"id": "863609", "revid": "16972", "url": "https://it.wikipedia.org/wiki?curid=863609", "title": "Neurologo", "text": ""}
{"id": "863610", "revid": "133649", "url": "https://it.wikipedia.org/wiki?curid=863610", "title": "Metodo leblanc", "text": ""}
{"id": "863611", "revid": "2519", "url": "https://it.wikipedia.org/wiki?curid=863611", "title": "Circondario di Borken", "text": "Il circondario di Borken (in tedesco Kreis Borken), in Germania, si trova nel distretto governativo di M\u00fcnster, nella parte nord-occidentale dello stato della Renania Settentrionale-Vestfalia.\nConfina a sud e a est con i circondari di Bentheim, di Steinfurt, Coesfeld, Recklinghausen, Wesel e Kleve, mentre a nord e a ovest confina direttamente con i Paesi Bassi (provincie di Gheldria e Overijssel).\nStoria.\nPer secoli, all'epoca del Sacro Romano Impero Germanico, l'area oggi occupata dal distretto di Borken fu sottoposta all'autorit\u00e0 della Diocesi di M\u00fcnster. Nel 1803, in seguito all'occupazione napoleonica, i territori furono sottratti all'amministrazione ecclesiastica. A partire dal 1815, la regione divenne parte della provincia prussiana di Vestfalia. Nel 1975 il circondario venne ingrandito incorporando la citt\u00e0 di Bocholt (Germania), precedentemente autonoma, e il circondario di Ahaus, situazione che si mantiene tuttora.\nCitt\u00e0 e comuni.\nFanno parte del circondario 17 comuni di cui 10 portano il titolo di Citt\u00e0 (\"Stadt\"). Una delle dieci citt\u00e0 porta il titolo di Grande citt\u00e0 di circondario (\"Gro\u00dfe kreisangeh\u00f6rige Stadt\") e altre tre quello di media citt\u00e0 di circondario (\"Mittlere kreisangeh\u00f6rige Stadt\")."}
{"id": "863614", "revid": "767487", "url": "https://it.wikipedia.org/wiki?curid=863614", "title": "Balog nad Ip\u013eom", "text": "Balog nad Ip\u013eom (in ungherese \"Ipolybalog\", in tedesco \"Bollig an der Eipel\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio fu menzionato per la prima volta nel 1232, con il nome di Bolug, quando il re Andrea II d'Ungheria lo don\u00f2 alla citt\u00e0 di Zvolen. Nel XV secolo pass\u00f2 ai nobili locali Balogh che lo detennero fino al XIX secolo. Successivamente pass\u00f2 agli Huss\u00e1ry. Dal 1938 al 1944 venne annesso dall'Ungheria."}
{"id": "863617", "revid": "697352", "url": "https://it.wikipedia.org/wiki?curid=863617", "title": "Rock TV", "text": "Rock TV \u00e8 stata un'emittente televisiva tematica italiana a pagamento, prodotta dalla Seven Music Entertainment presso gli studi di Telelombardia. Era un canale musicale, visibile sulla piattaforma televisiva Sky Italia, al canale 718, dedicato al mondo del rock, dell'heavy metal e tutti i vari sottogeneri. La programmazione era costituita da videoclip, dagli anni settanta ai giorni nostri, e da trasmissioni a tema.\nIl canale \u00e8 stato creato nel 2001 da Gianluca Galliani.\nDal 3 ottobre 2016, il canale \u00e8 stato reso visibile gratuitamente anche sul sito ufficiale, attraverso lo streaming.\nIl 31 dicembre 2016, l'emittente ha cessato la sua programmazione sia su Sky che in streaming. A partire dal gennaio 2017, ha iniziato a trasmettere, saltuariamente, delle dirette attraverso il proprio canale YouTube, la pagina Facebook e Livestream. Tuttavia queste dirette non prevedono pi\u00f9 la presenza di videoclip, che sono state organizzate in playlist su YouTube.\nDa mercoled\u00ec 21 marzo 2018 \u00e8 ripresa la trasmissione del programma \"Sala Prove\", una produzione realizzata in collaborazione con Musicraiser, che ha curato il booking degli artisti, e SAE Institute Milano.\nProgrammi.\nRock TV School.\nRock TV School \u00e8 stata una scuola musicale ideata da Rock TV e che ha avuto come insegnanti affermati artisti della musica Rock. La Rock Tv School si trovava a Cusano Milanino.\nLa scuola consisteva in corsi con appuntamento settimanale, nei quali gli allievi hanno avuto l'occasione di incontrare e confrontarsi con artisti internazionali. Gli insegnanti dell'edizione 2010/2011 sono stati: Mario Riso (batteria), William Nicastro (basso), Mascia Foschi (canto), Steve Angarthal (chitarra), Diego Galeri (batteria), Alessandro Del Vecchio (tastiere e canto), Fabio Mittino (chitarra)."}
{"id": "863618", "revid": "3115", "url": "https://it.wikipedia.org/wiki?curid=863618", "title": "B\u00e1torov\u00e1", "text": "B\u00e1torov\u00e1 (in ungherese \"B\u00e1torfalu\", in tedesco \"Barthsdorf\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio fu menzionato per la prima volta nel 1478. Appartenne ai conti Balogh, ai Koh\u00e1ry e ai Kubinyi. Dal 1938 al 1945 venne annesso dall'Ungheria."}
{"id": "863625", "revid": "3115", "url": "https://it.wikipedia.org/wiki?curid=863625", "title": "Brusn\u00edk", "text": "Brusn\u00edk (in ungherese \"Borosznok\", in tedesco \"Brusnig\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio fu menzionato per la prima volta nel 1327 quale feudo dei conti Sz\u00e9csy. Nel XIX secolo pass\u00f2 alla Signoria di Div\u00edn."}
{"id": "863628", "revid": "486946", "url": "https://it.wikipedia.org/wiki?curid=863628", "title": "Eurosport Italia", "text": ""}
{"id": "863629", "revid": "125972045", "url": "https://it.wikipedia.org/wiki?curid=863629", "title": "Stuart Townsend", "text": "Biografia.\nTownsend nasce a Howth, un sobborgo di Dublino, il 15 dicembre del 1972, figlio di Peter Townsend, un golfista inglese, e di Lorna Hogan, una modella irlandese, deceduta nel 1994. Townsend non ha mai avuto vocazione per la recitazione fintanto che non ha conosciuto una ragazza che frequentava la \"Gaiety School of Acting\" di Dublino e si \u00e8 iscritto per sola curiosit\u00e0 a un corso di due settimane. Entusiasta, si \u00e8 iscritto al corso biennale fino a ottenere il diploma nel 1994. Ha incominciato a recitare in spettacoli teatrali e in alcuni film amatoriali. Nel 1996 ha ottenuto il primo ruolo cinematografico in \"Trojan Eddie\" di Gillies MacKinnon con Richard Harris.\nLa fama internazionale l'ha ottenuta con il film \"Big Fish - Sparando al pesce\" con Kate Beckinsale, nel 2002 interpreta Lestat de Lioncourt nel film \"La regina dei dannati\", tratto dal romanzo di Anne Rice, successivamente partecipa al film \"Gioco di donna\" e al film \"La leggenda degli uomini straordinari\" interpretando Dorian Gray.\nHa partecipato a un episodio della serie TV \"Will &amp; Grace\", nel ruolo di un pasticcere pansessuale.\nEra stato scritturato da Peter Jackson per interpretare Aragorn, nella trilogia de \"Il Signore degli Anelli\", ma il regista ha successivamente scelto Viggo Mortensen dato che Townsend era troppo giovane per interpretare quel ruolo.\nNel 2007 esordisce alla regia, dirigendo \"Battle in Seattle\", di cui \u00e8 anche sceneggiatore e produttore.\nVita privata.\nHa avuto una lunga relazione di otto anni con l'attrice Charlize Theron (conosciuta nel 2002 sul set del film \"24 ore\"), terminata nel gennaio 2010."}
{"id": "863630", "revid": "1781667", "url": "https://it.wikipedia.org/wiki?curid=863630", "title": "Bu\u0161ince", "text": "Bu\u0161ince (in ungherese \"Bussa\", in tedesco \"Buschendorf\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio fu menzionato per la prima volta nel 1248. Appartenne fino al XIX secolo alla Signoria di Div\u00edn. Nel 1595 fu preso e saccheggiato dai Turchi. Dal 1938 al 1945 venne annesso dall'Ungheria."}
{"id": "863633", "revid": "1573940", "url": "https://it.wikipedia.org/wiki?curid=863633", "title": "Medimno", "text": "Il medimno () era, nell'antica Grecia, una unit\u00e0 di misura di capacit\u00e0 per le sostanze secche.\nStoria.\nIl medimno era una unit\u00e0 di misura di capacit\u00e0 per gli aridi, il cui valore assoluto variava da una localit\u00e0 all'altra, come peraltro si verificava per tutte le unit\u00e0 di misura del mondo antico.\nIl medimno era una unit\u00e0 di misura utilizzata da Solone per costruire il sistema timocratico alla base della societ\u00e0 ateniese (594 a.C.). Rappresentava l'unit\u00e0 di risorse primarie (cibo) che si potevano produrre per la comunit\u00e0. Un medimno corrispondeva a 6 sestieri, unit\u00e0 che a sua volta corrispondeva a 8 chenici, e ciascun chenice valeva 4 cotili, secondo il sistema di misura greco di capacit\u00e0.\nNell'Attica il medimno (che corrispondeva a 192 cotili) era pari a circa 51,84 l in quanto nel sistema attico delle misure l'unit\u00e0, il cotile, valeva 0,27 litri."}
{"id": "863634", "revid": "110157", "url": "https://it.wikipedia.org/wiki?curid=863634", "title": "\u010cebovce", "text": "\u010cebovce (in ungherese \"Cs\u00e1b\", in tedesco \"Tschaab\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio fu menzionato per la prima volta nel 1330 con il nome di Chaab. All'epoca apparteneva ad un ramo della potente famiglia degli Zichy. Dal 1938 al 1945 venne annesso dall'Ungheria."}
{"id": "863635", "revid": "287204", "url": "https://it.wikipedia.org/wiki?curid=863635", "title": "Monthly Shonen Jump", "text": ""}
{"id": "863636", "revid": "1781667", "url": "https://it.wikipedia.org/wiki?curid=863636", "title": "\u010cel\u00e1re", "text": "\u010cel\u00e1re (in ungherese \"Csal\u00e1r\", in tedesco \"Tschallard\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio fu menzionato per la prima volta nel 1330. Appartenne a numerose famiglie di feudatari locali. Dal 1554 al 1593 fu occupato dai Turchi. Dal 1938 al 1945 venne annesso dall'Ungheria.\nIl villaggio conserva un castello in stile barocco del 1770."}
{"id": "863638", "revid": "1781667", "url": "https://it.wikipedia.org/wiki?curid=863638", "title": "\u010cerve\u0148any", "text": "\u010cerve\u0148any (in ungherese \"Veres\", in tedesco \"Wersch\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio fu menzionato per la prima volta nel 1345 con il nome di Verus. Appartenne alla Signoria di Div\u00edn."}
{"id": "863639", "revid": "767487", "url": "https://it.wikipedia.org/wiki?curid=863639", "title": "Live in Dada", "text": "Live in Dada \u00e8 un album dal vivo del 2006 del gruppo Mercanti di Liquore\nL'album \u00e8 stato pubblicato con un DVD allegato."}
{"id": "863640", "revid": "125601622", "url": "https://it.wikipedia.org/wiki?curid=863640", "title": "Protestantesimo in Italia", "text": "Il protestantesimo in Italia conta almeno fedeli che sono suddivisi in molte denominazioni, suddivisibili tra chiese \"storiche\" (valdesi, luterani, calvinisti/riformati, anglicani, battisti, metodisti), restaurazioniste (Chiese di Cristo), libere, pentecostali, \"Movimento di Santit\u00e0\" (Holiness Movement) e movimenti minori.\nSecondo le stime del Centro studi sulle nuove religioni (Cesnur), nel 2012 tra i cittadini italiani (escludendo i cittadini stranieri residenti in Italia) vi erano protestanti. Molto pi\u00f9 incerto risulta il calcolo se si vuole avere un dato che includa anche gli stranieri, a causa dell'impossibilit\u00e0 di avere dati certi sull'immigrazione irregolare: in questo caso, il Cesnur elabora una stima che ha valore di semplice congettura e prevede un incremento del numero dei protestanti di 212.200 unit\u00e0.\nI protestanti pi\u00f9 numerosi in Italia sono i pentecostali, con circa fedeli, fra cui il ramo delle Assemblee di Dio in Italia, che, forti dei loro fedeli, costituiscono la pi\u00f9 grande organizzazione protestante e altri fedeli suddivisi in altre correnti pentecostali minori, fra le quali la Federazione delle chiese pentecostali con fedeli, la Chiesa apostolica italiana con circa e altre Chiese pentecostali libere. Le confessioni protestanti \"storiche\" sono: quella valdese con 15000 membri, battista 6000, Assemblee dei fratelli , anglicana 3000, luterana tedesca 4500, metodista (in unione con i valdesi) 3000, Chiesa Protestante Unita (luterani di lingua italiana) alcune centinaia di membri. Altri in varie Chiese con difficolt\u00e0 di calcolo dei propri membri come i neoapostolici cristiani, vari riformati (calvinisti), la Chiesa di Scozia in Italia, la Chiesa Presbiteriana in Italia, l'Esercito della salvezza, l'Associazione comunit\u00e0 cristiane.\nStoria della riforma protestante in Italia.\nLa Riforma protestante, cio\u00e8 quel periodo di rivolgimenti religiosi della Chiesa cattolica del XVI secolo originatosi a partire dall'opera di Martin Lutero e di altri riformatori, in Italia si caratterizza come un processo eterogeneo di esperienze religiose che, a partire dalla tradizione umanistica e dalla teologia dei riformatori d'oltralpe, contribuiscono da una parte a originali rielaborazioni in materia teologica, in una critica all'ortodossia cattolica e protestante; dall'altra non permettono, per l'assenza di un nucleo forte e di capacit\u00e0 organizzative, un processo unitario e competitivo nei confronti della Chiesa cattolica.\nPrecursori e nello spirito dei riformatori protestanti possono essere considerati: Arnaldo da Brescia, Girolamo Savonarola, Paolo Sarpi, Marco Antonio de Dominis, Scipione de' Ricci.\nConfessioni di fede.\nLa maggior parte delle confessioni religiose protestanti hanno come punto comune tra loro e con le altre Chiese cristiane (ortodossi e cattolici) il simbolo niceno-costantinopolitano che esprime la fede secondo i concili ecumenici dei primi secoli della Chiesa. Condividono quindi, solamente in pochissime chiese \u00e8 presente qualche distinzione, la fede in un unico Dio in tre persone (Trinit\u00e0)\nQueste chiese hanno inoltre alcuni punti chiave in comune:\nIl credo comune a tutte le confessioni protestanti:\nDenominazioni protestanti in Italia.\nLa componente pi\u00f9 numerosa all'interno del protestantesimo italiano \u00e8 quella dell'evangelicalismo che raggruppa tra il 70 e l'80% dei protestanti italiani. Questa corrente protestante, conservatrice dal punto di vista teologico si riconosce dottrinalmente nei punti di fede dell'Alleanza evangelica italiana (AEI). L'attuale presidente dell'AEI \u00e8 il pastore Roberto Mazzeschi membro della Chiesa apostolica in Italia. Una parte delle chiese evangeliche non riconosciute, (senza intese) ha costituito l'Alleanza di Chiese cristiane evangeliche in Italia (ACCEI). L'attuale segretario generale \u00e8 Gaetano Sottile, promotore insieme ai rappresentanti del cattolicesimo e dell'ebraismo del Dies \"Memoriae\".\nFra le altre confessioni cristiane protestanti c'\u00e8 da segnalare il Valdismo, sviluppatosi in Italia stessa. Nato in Francia come movimento ereticale medievale, dopo la riforma protestante ha assorbito la teologia calvinista ed \u00e8 di fatto diventata l'espressione italiana delle Chiese riformate. Alcune comunit\u00e0 protestanti storiche (valdese, metodista, luterana tedesca e battista) sono riunite nella Federazione delle Chiese evangeliche in Italia, assieme ad altre denominazioni pentecostali minori.\nLa \"Metropolitan Community Church\" invece viene inserita dal CESNUR tra le Chiese di matrice protestante radicale come anabattisti, mennoniti, quaccheri, unitariani.\nVi sono infine alcune confessioni religiose diffuse in Italia che non possono essere considerate protestanti o evangeliche n\u00e9 desiderano essere considerate tali: Mormoni, neo-apostolici, Testimoni di Geova e (anche se il CESNUR inserisce gli unitariani piuttosto tra le Chiese di matrice protestante radicale).\nTali denominazioni non vengono considerate cristiane dalla chiesa cattolica, ortodossa e protestante in quanto non riconoscono il dogma della Trinit\u00e0, considerato da questi un credo non sostenuto dalla Bibbia e di conseguenza non si riconoscono nelle confessioni di fede, comuni a cattolici, ortodossi, protestanti o tantomeno evangelici. \nInserita nel contesto cristiano del Movimento Unitariano Biblico (per distinguerla dagli unitariani universalisti, dai \"Ges\u00f9 Solo\") vi sono anche la Assemblea apostolica della fede in Cristo Ges\u00f9, la Chiesa unita pentecostale internazionale e la Vera Chiesa di Ges\u00f9).\nPrincipali denominazioni protestanti presenti in Italia:\nOrgani di cooperazione inter protestante.\nNell'ambito del protestantesimo italiano e delle chiese prettamente evangelicali esistono numerosi enti istituiti per la cooperazione fra chiese indipendenti o denominazioni. Il Cesnur ne ha censiti diversi, ma negli anni ne sono nati altri, di rilevanza locale o regionale. Tutti questi enti hanno come finalit\u00e0 quelle di rispondere a esigenze particolari di rappresentanza e di collaborazione, essere di coordinamento per attivit\u00e0 spirituali ma anche per ottenere diritti in materia legislativa, come ad esempio un'intesa con lo Stato.\nI principali organi di cooperazione esistenti in Italia sono:\nAltri enti di collaborazione, a connotazione geografica:\nIntese con lo Stato italiano.\nLo Stato Italiano, oltre al concordato con la Chiesa cattolica (Patti lateranensi del 1929, la cui revisione \u00e8 stata conclusa nel 1984), ha stretto intese con alcune confessioni religiose presenti nel Paese, ai sensi dell'art. 8 della Costituzione.\nIntese approvate con alcune chiese evangeliche, con legge ai sensi dell'art.8 della Costituzione:\nIntese firmate e in attesa di perfezionamento legislativo:\nPartecipano alla ripartizione della quota dell'otto per mille del gettito IRPEF: \nSi possono dedurre ai fini fiscali atti di liberalit\u00e0 fino a \u20ac a favore delle confessioni religiose sopra citate."}
{"id": "863642", "revid": "56818", "url": "https://it.wikipedia.org/wiki?curid=863642", "title": "Ereditariet\u00e0 (genetica)", "text": ""}
{"id": "863643", "revid": "125346981", "url": "https://it.wikipedia.org/wiki?curid=863643", "title": "Servola", "text": "Servola (\"\u0160kedenj\" in sloveno, \"\u0160\u010dedna\" nel locale dialetto sloveno, o in versione arcaica \"\u0160\u010di\u00e9dna\", \"S\u00e8rvola\" in dialetto triestino), \u00e8 un rione storico della citt\u00e0 di Trieste. Confina a Nord con la Via Baiamonti, a Sud con la Via Valmaura, a Est con la Via dell'Istria e a Ovest per circa 1\u00a0km con la costa del Golfo di Trieste. Complessivamente misura circa 1,5\u00a0km\u00b2 ed \u00e8 distante dal centro cittadino, il quale viene anche chiamato Citt\u00e0 Vecchia, circa 3\u00a0km in direzione Sud-Est.\n\u00c8 uno dei centri delle manifestazioni del Carnevale triestino, citato dalla canzone popolare.\n\u00c8 stata sede del Consiglio Circoscrizionale di Servola-Chiarbola, fino all'accorpamento con quello di Valmaura-Borgo San Sergio (attualmente con sede in Via Paisiello).\n\u00c8 gemellata con il Rione Bianco di Faenza (dagli anni '70), e pi\u00f9 recentemente con la Comunit\u00e0 degli Italiani di Villanova (Croazia) e con il villaggio di San Lorenzo (Reggio Calabria).\nLa variante italiana (veneta) del toponimo deriva da \"Sylvula\" (selvetta), dal piccolo bosco che copriva la piccola penisola posta nella parte meridionale della citt\u00e0. Il nome venne storpiato prima in \"Selvola\" poi nella versione corrente. La variante slovena \"\u0160kedenj\", invece, significherebbe \"fienile, aia\", ma pi\u00f9 probabilmente deriva dalla variante dialettale \"\u0160\u010dedna\" (da \u010dediti = tagliare).\nIl rione \u00e8 anche noto per il caratteristico pane servolano (in particolare le famose \"Bighe\") realizzato dalle cosiddette \"donne del pane\" (\"kru\u0161arce\" in sloveno e \"pancogole\" in dialetto triestino = \"donne panettieri\"). Servola aveva una tradizione di panificazione molto importante e riconosciuta non solo a Trieste. Nel 1756 vinse pure il primo premio in concorso indetto dalla Corona d'Austria per il pane migliore dell'Impero, e fu proprio in quella occasione che le \"panc\u00f2gole servolane\" andarono a Vienna e a corte presentarono il loro pane, le \"Bighe Servolane\". Si dice che durante la Seconda Guerra Mondiale il pane di Servola arrivasse fino all'ospedale partigiano di Franja. L'attivit\u00e0 delle \"donne del pane\" continu\u00f2 anche dopo la guerra, fino alla fine del 1954, quando la panificazione casalinga venne proibita dalle nuove norme igieniche. A quel tempo a Servola c'erano ancora 8 \"pancogole\", che continuarono l'attivit\u00e0 \"di contrabbando\".\nStoria.\nSe non consideriamo le tracce della presenza romana (vicino al mare costruirono una fullonica, per il lavaggio delle stoffe, e davanti ad essa c'era un piccolo porto con tre moli), Servola nacque nel Medioevo (citata per la prima volta nel 1256) sul lato sud della collina sotto la Chiesa di San Lorenzo Martire, dove si trovavano l'antico cimitero e la sede vescovile (da cui i toponimi \u0160kofije e 'Drio Skofije). Nel 1271 viene menzionata per la prima volta la chiesetta di San Saba (o San Sabba o abbacia S. Sabate). Secondo lo Jenner, fu demolita nel 1784.\nIl colle, disboscato per far posto alla coltivazione della vite, nel 1303 divenne sede, grazie all'impulso del vescovo Pedrazzani, di un piccolo borgo popolato da coloni provenienti da Castel Soncino (Cremona), citt\u00e0 di origine del vescovo, chiamati per contribuire alla costruzione della cattedrale di San Giusto. Questi remoti abitanti sono ricordati nell'odonimo \"via dei Soncini\", oltre che probabilmente nelle forme cognominali derivate, molto comuni localmente. Almeno fin dal XVI secolo Servola ospitava delle saline, delle quali al vescovo spettava una parte dei ricavi, dismesse verso la fine del XIX secolo.\nL'attuale chiesa parrocchiale di San Lorenzo si trova sullo stesso posto di una chiesa precedente, citata per la prima volta nel 1338 e restaurata nel 1631; demolita per realizzare una nuova nel 1844, un incendio distrusse la nuova chiesa nel 1899. Nel 1891 venne eretta la chiesa attuale. \u00c8 parrocchia dal 1851. Nel 1710 venne eretta la chiesa di San Pantaleone.\nNel 1897 venne insediato il primo nucleo dell'odierna Ferriera di Servola ad opera della \"Societ\u00e0 Industriale della Carniola (Krainische Industrie Gesellschaft)\". Dal 1906 al 1908 oper\u00f2 a Servola la fabbrica di automobili \"Alba Automobilwerke Aktiengesellschaft\".\nDurante il fascismo alla parte del rione vicino alla Ferriera si dette il nome di \"Villaggio Ilvania\" (da ILVA, il nome fu coniato da Mussolini in visita a Trieste). Il termine tradizionale fu sempre predominante, per\u00f2, nell'uso comune.\nNel 1776 il villaggio contava circa 350 abitanti e 107 case, nel 1804 480 ab. e 135 case, nel 1825 circa 700 ab. e 118 case, nel 1834 909 ab. L'aumento demografico di quei tempi fu dovuto soprattutto a immigrati dal Carso, ma anche dall'Istria, dai colli Birchini e dalla Valle del Vipacco; meno dai vicini paesi del comune di San Dorligo. Nel 1869 il borgo contava gi\u00e0 1883 abitanti e 229 case ed era diventato il pi\u00f9 grande villaggio del suburbio di Trieste, in quanto non veniva conteggiato come facente parte della citt\u00e0. Nel 1910 gli abitanti erano 5372, nel 1931 6828, nel 1951 9611, nel 1971 13.537, nel 1986 15.947. Con l'aumentare della popolazione \u00e8 anche cambiata sensibilmente la composizione etnica tra italiani e sloveni (le due comunit\u00e0 principali del territorio): secondo il censimento del 1900 gli sloveni costituivano il 43% del totale, nel 1910 il 60%, in una stima del 1945 il 43% (3222 persone), nell'ultimo censimento linguistico nel 1971 il 6% (833).\nA Servola venne aperta la prima scuola del circondario di Trieste, perch\u00e9 era \"il villaggio pi\u00f9 grande, pi\u00f9 vicino e pi\u00f9 operoso\". Il primo insegnante venne assunto alla fine del 1780, ma le lezioni iniziarono l'anno successivo. Nel 1879 venne aperta la scuola elementare con lingua d'insegnamento italiana, nel 1898 l'asilo con lingua d'insegnamento slovena, nel 1901 quello italiano. Nel 1907 venne organizzata la scuola tedesca e nel 1909 l'asilo.\nAnche l'attivit\u00e0 culturale ebbe inizio in anni lontani: seguendo l'esempio della Slovanska \u010ditalnica (sala di lettura slava) di Trieste del 1861 e delle Kme\u010dke \u010ditalnice (sale di lettura contadine) a Roiano, Barcola, S. Giovanni, Opicina, Rozzol, anche a Servola nel 1868 venne fondata una Sala di lettura contadina (kme\u010dka \u010ditalnica), che per\u00f2 dur\u00f2 solo fino al 1870. Ma gi\u00e0 nel 1884 venne fondato il circolo corale Slovanska vila, di 40 elementi e da allora le attivit\u00e0 culturali si moltiplicarono. Se la Slovanska vila venne si sciolse nel 1886, nel 1889 nacque il nuovo coro Velesila.\nIl 10 giugno 1944 36 persone morirono durante i bombardamenti, ma Servola venne bombardata gi\u00e0 nella Prima Guerra Mondiale, con 9 morti. I Caduti locali della Resistenza, assieme a quelli dei rioni limitrofi di S. Anna e di Coloncovez, sono ricordati da un monumento in Via dell'Istria - punto ideale di incontro dei tre rioni - edificato in forma definitiva nel 2001. Nel 1946 invece - durante un corteo postbellico - 2 persone morirono sotto i colpi della Polizia Civile, che spar\u00f2 sui manifestanti. \nI pi\u00f9 antichi cognomi di Servola sono: Godina, Flego, Merlak, Suman e Sancin (o Sanzin). Quest'ultimo, derivante con tutta probabilit\u00e0 dai coloni di Castel Soncino, \u00e8 anche il pi\u00f9 numeroso: all'inizio del XX secolo si contavano 158 famiglie con tale cognome.\nInfrastrutture e trasporti.\nCollegata a Trieste dagli autoservizi Trieste Trasporti (linee 8 e 29), durante buona parte del Novecento Servola ospitava altres\u00ec un importante capolinea della rete tranviaria di Trieste.\n\u00c8 servita da stazione ferroviaria, attualmente percorsa da soli treni merci, che in passato era utilizzata dalla celebre Ferrovia Parenzana.\nIn passato era servita pure da un attracco marittimo nel tratto di costa sottostante l'abitato, da tempo inglobato nell'area portuale triestina."}
{"id": "863644", "revid": "3115", "url": "https://it.wikipedia.org/wiki?curid=863644", "title": "Da\u010dov Lom", "text": "Da\u010dov Lom (in ungherese \"Dacs\u00f3l\u00e1m\", in tedesco \"Lam\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl comune \u00e8 sorto nel 1943 in seguito all'unione delle due preesistenti municipalit\u00e0 di Horn\u00fd Da\u010dov Lom e Doln\u00fd Da\u010dov Lom.\nI due villaggi furono menzionati per la prima volta nel 1333, quale feudo dei conti Dob\u00e1ky. \nSuccessivamente passarono ai nobili locali Dacs\u00f3y, e nel XIX secolo ai Majth\u00e9ny, ai Balassa e infine agli Zichy."}
{"id": "863648", "revid": "1347902", "url": "https://it.wikipedia.org/wiki?curid=863648", "title": "Aleksandr Stepanovi\u010d Viktorenko", "text": "Viktorenko \u00e8 nato nell'Unione delle Repubbliche Socialiste Sovietiche nel territorio dell'attuale Kazakistan, \u00e8 sposato ed ha due figli.\n\u00c8 stato selezionato come cosmonauta il 23 marzo 1979 e si \u00e8 ritirato il 30 maggio 1997. Nella sua carriera \u00e8 stato quattro volte nella stazione spaziale russa Mir, il 22 luglio 1987 \u00e8 partito con la missione Sojuz TM-3 ed \u00e8 rientrato con la Sojuz TM-2 il 30 luglio; il 5 settembre 1989 \u00e8 partito con la Sojuz TM-8 ed \u00e8 rientrato il 19 febbraio 1990; il 17 marzo 1992 \u00e8 partito con la Sojuz TM-14 ed \u00e8 rientrato il 10 agosto successivo. Infine \u00e8 partito il 3 ottobre 1994 con la Sojuz TM-20 ed \u00e8 rientrato il 22 marzo 1995.Complessivamente ha trascorso 489 giorni in orbita."}
{"id": "863649", "revid": "775372", "url": "https://it.wikipedia.org/wiki?curid=863649", "title": "Sinofilippino", "text": "I sinofilippini (in filippino \"Pilipinong Tsino\", \"Tsinoy\", o \"Pilipinong Intsik\") sono un'etnia filippina multilingue composta dai cittadini filippini di ascendenza cinese, in buona parte nati e cresciuti nelle Filippine. Costituiscono una delle maggiori comunit\u00e0 cinesi all'estero nell'Asia sudorientale. Nel 2013 nelle Filippine si contavano circa 1,35 milioni di filippini di ascendenza cinese.\nCaratteristiche.\nI sinofilippini sono ben rappresentati a tutti i livelli della societ\u00e0 filippina, e molti tra loro ricoprono ruoli importanti nell'imprenditoria della nazione. A livello religioso la comunit\u00e0 cinese nelle Filippine rappresenta un caso isolato nell'Asia sudorientale perch\u00e9 circa l'83% dei suoi membri sono cattolici. Quasi tutti i cittadini filippini di ascendenza cinese, esclusi quelli immigrati di recente dalla Repubblica Popolare Cinese o da Taiwan, si sono sposati o hanno manifestato l'intenzione di sposarsi in una chiesa cristiana."}
{"id": "863650", "revid": "729019", "url": "https://it.wikipedia.org/wiki?curid=863650", "title": "Battaglia di Mount Zion Church", "text": "La battaglia di Mount Zion Church si svolse nella guerra di secessione americana il 28 dicembre 1861 nella contea di Boone, nel Missouri.\nLa vittoria dell'Unione qui ed altrove nel Missouri centrale accorci\u00f2 le attivit\u00e0 di reclutamento nella regione da parte dei Confederati.\nIl generale di brigata Benjamin Prentiss condusse una forza di 5 compagnie a cavallo e due di artiglieria nella contea di Boone per proteggere la North Missouri Railroad e sfiancare il morale dei secessionisti in quella zona.\nArrivato a Sturgeon il 26 dicembre, Prentiss venne a sapere della presenza di un gruppo di confederati vicino ad Hallsville. Mand\u00f2 l\u00e0 una compagnia il giorno successivo, che combatt\u00e9 con una forza confederata comandata dal colonnello Caleb Dorsey, subendo numerose perdite, inclusi molti prigionieri, prima di ritirarsi a Sturgeon.\nIl 28 dicembre Prentiss usc\u00ec con tutte le sue forze per scontrarsi con la compagnia di Dorsey. Sbaragli\u00f2 una compagnia di confederati sulla strada da Hallsville a Mount Zion e apprese che il resto della forza era presso Mount Zion Church. Dopo una breve battaglia i Confederati si ritirarono, lasciando i loro morti e feriti sul campo di battaglia e abbandonando molti animali, armi e provviste."}
{"id": "863651", "revid": "132266", "url": "https://it.wikipedia.org/wiki?curid=863651", "title": "Cinoi", "text": ""}
{"id": "863652", "revid": "142026", "url": "https://it.wikipedia.org/wiki?curid=863652", "title": "Nikolaj Berdjaev", "text": ""}
{"id": "863658", "revid": "132266", "url": "https://it.wikipedia.org/wiki?curid=863658", "title": "Cino-filippino", "text": ""}
{"id": "863660", "revid": "132266", "url": "https://it.wikipedia.org/wiki?curid=863660", "title": "Cino-filippini", "text": ""}
{"id": "863662", "revid": "142026", "url": "https://it.wikipedia.org/wiki?curid=863662", "title": "Lev \u0160estov", "text": ""}
{"id": "863663", "revid": "132266", "url": "https://it.wikipedia.org/wiki?curid=863663", "title": "Chinoy", "text": ""}
{"id": "863664", "revid": "94902", "url": "https://it.wikipedia.org/wiki?curid=863664", "title": "Clorofite", "text": ""}
{"id": "863665", "revid": "7582", "url": "https://it.wikipedia.org/wiki?curid=863665", "title": "Appennino Modenese", "text": ""}
{"id": "863669", "revid": "142026", "url": "https://it.wikipedia.org/wiki?curid=863669", "title": "Aleksandr Bogdanov", "text": ""}
{"id": "863671", "revid": "3115", "url": "https://it.wikipedia.org/wiki?curid=863671", "title": "Dolinka", "text": "Dolinka (in ungherese \"In\u00e1m\", in tedesco \"Einam\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1260. Appartenne a numerose famiglie comitali locali, tra le quali i Verb\u0151czy. Nel XVI secolo pass\u00f2 all'arcivescovato di Strigonio. Dal 1938 al 1945 venne annesso dall'Ungheria."}
{"id": "863672", "revid": "287204", "url": "https://it.wikipedia.org/wiki?curid=863672", "title": "Lager italiani", "text": "Lager Italiani \u00e8 un libro dello scrittore italiano Marco Rovelli pubblicato nel 2006.\nContenuti.\nIn questo libro, introdotto da Erri De Luca e con la postfazione di Moni Ovadia, l'autore narra, in forma di racconto, le storie - raccolte dalla viva voce dei protagonisti - di migranti che a causa della loro condizione di clandestinit\u00e0 si sono trovati a permanere, in condizioni di reclusione, all'interno dei centri istituiti dal governo italiano per la gestione dell'immigrazione clandestina. Rovelli sostiene nel libro che questi centri sono definibili come lager - laddove il termine lager rimanda al concetto di \"campo\", forgiato dal filosofo Giorgio Agamben sulla scorta dell'indagine sul totalitarismo di Hannah Arendt, e designa uno spazio dove il diritto \u00e8 sospeso, destinato a coloro che sono privati dei diritti derivanti dalla cittadinanza. Dalle storie raccontate risulta come il soggetto recluso venga spesso sottoposto a vere e proprie forme di tortura, psicologica e fisica, senza alcun controllo di legalit\u00e0.\nPur fra le polemiche derivanti dall'uso del termine lager, il libro ha sollevato nuovamente il problema della chiusura di questi centri, nonch\u00e9 la questione dei diritti umani nel loro nesso con i diritti di cittadinanza.\nPremi e riconoscimenti.\nIl libro ha ricevuto il \"Premio scaffale\" al Premio letterario della Resistenza citt\u00e0 di Omegna."}
{"id": "863675", "revid": "2014155", "url": "https://it.wikipedia.org/wiki?curid=863675", "title": "Luigi II di Borbone", "text": "Origine.\nDiscendente dal re di Francia, San Luigi IX, Luigi, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era figlio del secondo Duca di Borbone e Conte di Clermont, Pietro I e di sua moglie, la principessa francese Isabella di Valois, che, secondo la \"Chronique parisienne anonyme du XIVe si\u00e8cle\" era figlia del conte di Valois, Conte di Angi\u00f2 e del Maine, conte d'Alen\u00e7on e conte di Chartres, che fu anche Imperatore consorte titolare dell'Impero Romano d'Oriente e re titolare d'Aragona, Carlo di Valois e della sua terza moglie, Matilde di Ch\u00e2tillon ed era sorella (Luigi era il nipote) del futuro re di Francia Filippo di Valois, di Bianca di Valois (1317 - 1348), moglie di Carlo, conte di Lussemburgo, re di Boemia, Re dei Romani e futuro Imperatore del Sacro Romano Impero (fu la madre di Caterina di Lussemburgo) e di Maria di Valois (1311 - 1341), in quanto moglie di Carlo d'Angi\u00f2, fu Duchessa di Calabria e fu la madre di Giovanna I di Napoli.&lt;br&gt;Pietro I di Borbone, ancora sia secondo la \"Chronique parisienne anonyme du XIVe si\u00e8cle\", che la \"Histoire du Bourbonnais et des Bourbons qui l'ont poss\u00e9d\u00e9, Volume 1\", e la \"Histoire g\u00e9n\u00e9alogique et chronologique de la maison royale de France\" era il figlio primogenito del Signore e poi primo duca di Borbone, conte di Clermont e conte di La Marche, Luigi I e della moglie, Maria di Avesnes, nota anche come Maria di Hainaut.&lt;br&gt;Luigi era il fratello di Giovanna, moglie di Carlo V di Francia, di Bianca, moglie del re di Castiglia e Le\u00f3n, Pietro I e di Bona, moglie del Conte di Savoia e Conte d'Aosta e Moriana, Amadeo VI.\nBiografia.\nSuo padre, Pietro I, fu ucciso durante la battaglia; il suo corpo fu trasportato a Parigi e sepolto nella Chiesa dei Giacobini ().&lt;br&gt;Luigi, unico figlio maschio, gli succedette nei suoi titoli, come Luigi II.&lt;br&gt;I francesi, a Poitiers, erano stati sconfitti, il re di Francia Giovanni II il Buono, il suo giovane figlio Filippo l'Ardito lo zio di Luigi, Giacomo I di Borbone-La Marche, ed il fratellastro illegittimo di Luigi, Giovanni, furono fatto prigionieri e furono condotti a Londra.\nIl 23 giugno 1358, sua madre, Isabella, lasci\u00f2 ai figli 25.000 Livre tournois e, dopo aver preso il velo, si ritir\u00f2 nel convento di San Marcello dei francescani di Parigi.\nLuigi ebbe un ottimo rapporto col cognato, il reggente del regno di Francia, il duca di Normandia e Delfino di Francia, Carlo, che, nel 1359, lo invi\u00f2 a Londra, a trovare il re e ad iniziare la trattativa con gli inglesi per la liberazione del re\nA seguito del trattato di Br\u00e9tigny, del maggio 1360, il re e suo zio furono liberati, ma Luigi con altri nobili francesi, in qualit\u00e0 ostaggi furono consegnati agli inglesi e condotti in Inghilterra, dove Luigi rest\u00f2 per circa otto anni, libero di aggirarsi per il regno, anche per la sua parentela (le loro madri erano sorelle) con la regina d'Inghilterra, Filippa di Hainaut.\nTornato in Francia, nel 1368, Luigi trov\u00f2 gli inglesi e bande di mercenari che, resi liberi dopo il trattato di Br\u00e9tigny, depredavano le campagne francesi, incluso il Borbonese; impieg\u00f2 alcuni mesi, ma cacci\u00f2 gli inglesi, che avevano catturato sua madre, e i banditi dalle sue terre.\nIl nuovo re di Francia, Carlo V, lo invi\u00f2 a combattere gli inglesi nel Poitou e poi in Bretagna.&lt;br&gt;Una lettera di Carlo V, nel maggio 1370 autorizza Luigi di appropriarsi, alla morte del conte, Giovanni II, zio di Anna d'Alvernia, sua futura moglie, del titolo di conte di Forez, che Luigi, dopo il matrimonio e dopo la morte del conte cedette alla moglie.\nIl nuovo re di Castiglia, Enrico II di Trast\u00e1mara, verso il 1375, invit\u00f2 Luigi ad una crociata contro i Mori dell'Andalusia; ma, arrivato a Burgos, ed informato che la guerra era contro il regno del Portogallo cristiano, Luigi si rifiut\u00f2 e torn\u00f2 in patria senza combattere.\nNel 1379, secondo il documento n\u00b0 115b della \"Histoire des ducs de Bourbon et des comtes de Forez, Volume 3\", sua madre, Isabella di Valois (\"Ysabeau de Valoys duchesse de Bourbon\") redasse il suo testamento, in cui indicava come esecutore testamentario Luigi (\"notre tr\u00e8s cher filz Loys duc de Bourbon\").\nAlla morte di Carlo V, nel 1380, Luigi fu uno dei quattro tutori del nuovo re di Francia Carlo VI. \nLuigi prese parte alla guerra contro i fiamminghi, partecipando alla battaglia di Roosebeke, nel 1382, poi partecip\u00f2 alla guerra contro gli inglesi, in Guienna, prendendo parete all'assedio del castello di Taillebourg, nel 1384.\nLuigi fu al seguito del re di Francia Carlo VI, nel suo viaggio nel Ducato di Gheldria, nel 1388 e a quello in Linguadoca, nel 1391.\nNel 1390, Luigi aveva fatto testamento, in cui dichiarava il figlio, Giovanni, suo erede universale, sotto tutela della madre, Anna d\u2019Alvernia, ed nel caso di sua morte il duca di Borgogna, per il programmato matrimonio di Giovanni con la figlia del duca (Bona), come da documento n\u00b0 3795 dei \"Titres de la maison ducale de Bourbon\".\nIn quello stesso anno, su richiesta della Repubblica di Genova, Luigi fu messo a capo della Crociata di Mahdia, che mise l'assedio alla citt\u00e0 di Mahdia, all'epoca roccaforte corsara in Tunisia, che si concluse con un onorevole accordo, per i traffici genovesi.\nRitornato dalla crociata, prima difese il signore di Beaujeu, contro il conte di Savoia e poi and\u00f2 in aiuto a Luigi II d'Angi\u00f2, che combatteva Ladislao I di Napoli, per il possesso del regno di Napoli.\nDopo che Carlo VI, nel 1392, ebbe l'incidente che lo port\u00f2 alla pazzia e sorse una rivalit\u00e0 tra lo zio di Carlo, il duca di Borgogna, Filippo l'Ardito ed il fratello del re, Luigi I di Valois-Orl\u00e9ans, e Luigi di Borbone cerc\u00f2 di far da paciere, senza grossi risultati, per cui decise di ritirarsi nei suoi feudi.\nDopo la morte di Filippo l'Ardito, avvenuta, nel 1404, i rapporti tra Luigi d'Orleans ed il nuovo duca di Borgogna, Giovanni senza Paura, peggiorarono a tal punto che, nel 1407, Giovanni fece assassinare Luigi, il duca d'Oleans, e nonostante la evidente colpevolezza il duca di Borgogna fu perdonato dal re, Carlo VI, allora Luigi di Borbone si ritir\u00f2 nuovamente nei suoi feudi e si schier\u00f2 immediatamente a sostegno dei figli di Luigi d'Orleans, per far dichiarare il duca di Borgogna nemico dello stato.\nNel gennaio del 1409, Luigi fece un secondo testamento in cui specific\u00f2 di voler essere sepolto a Souvigny, confermando suo figlio, Giovanni, erede universale, raccomandando alla moglie di lasciare a Giovanni anche la contea di Forez, in modo da non dividere i domini della casata, destinando l'usufrutto della signoria di Beaujolais alla moglie, destinando inoltre 40.000 franchi alla figlia Isabella, per il suo matrimonio, ed infine definendo gli esecutori testamentari, tra cui la moglie.\nDurante la celebrazione del matrimonio del Duca d'Orl\u00e9ans, Carlo di Valois-Orl\u00e9ans, a Gien, il 15 aprile 1410, si form\u00f2 una lega contro il duca di Borgogna, formata dal duca d'Orl\u00e9ans e Bernardo VII d'Armagnac, suo suocero, con i duchi di Berry, i duchi di Borbone e di Bretagna, i conti d'Alen\u00e7on et di Clermont, per combattere il duca di Borgogna.A partire da quel momento il regno di Francia fu dilaniato dalla lotta tra le due fazioni che port\u00f2 alla guerra civile. Luigi di Borbone non era andato a Gien, perch\u00e9 contrario alla guerra civile, ma all'inizio dell'estate, decise di raggiungere il figlio Giovanni, che aveva gi\u00e0 aderito alla coalizione, quando mor\u00ec; Luigi mor\u00ec il 19 agosto 1410, a Montlu\u00e7on e fu tumulato nella cappella del Priorato di Souvigny. A Luigi succedette il figlio, Giovanni, come Giovanni I.\nLuigi si era dedicato prevalentemente al consolidamento ulteriore del potere ducale: tenne corte propria, ebbe un esercito personale e dot\u00f2 i suoi feudi di istituzioni simili a quelle reali, quasi fossero un regno indipendente.&lt;br&gt;Inoltre aveva creato due ordini cavallereschi:\ne aveva costruito e riparato diversi edifici, tra cui:\nMatrimonio e discendenza.\nLuigi aveva sposato il 19 agosto 1371 Anna d'Alvernia, figlia di Beraldo II delfino d'Alvernia e Giovanna di Forez. Anna gli port\u00f2 in dote la contea di Forez e la signoria di Mercorio; il contratto di matrimonio era stato fatto a Montbrison, il 4 luglio 1368.&lt;br&gt;Luigi da Anna ebbe quattro figli:\nLuigi ebbe anche diversi figli illegittimi:"}
{"id": "863677", "revid": "2057853", "url": "https://it.wikipedia.org/wiki?curid=863677", "title": "Alatri Calcio", "text": "L'Associazione Sportiva Dilettantistica Alatri Calcio \u00e8 la principale societ\u00e0 calcistica della citt\u00e0 di Alatri.\nHa giocato in Serie D per nove stagioni, dal 1966 al 1975.\nIl 16 maggio 2015 conquista la coppa Italia Promozione. \u00c8 la terza squadra della Provincia di Frosinone a partecipare ad una finale di Coppa Italia Promozione ed \u00e8 la prima ad averla vinta.\nMilita attualmente nel campionato di promozione laziale.\nStoria.\nLa storia della squadra ha inizio il 23 agosto 1947, quando veniva fondata l\"'Unione Sportiva Alatri\" con l'iscrizione alla Lega Regionale Laziale: dopo una stagione nella Seconda Divisione fu promossa alla Prima Divisione (in quel periodo quinto livello del calcio italiano), dove rimase per nove stagioni, finch\u00e9 nel 1957 la societ\u00e0 si sciolse.\nRiapparve nel campionato di Seconda Categoria 1961-1962 con il nome di \"Polisportiva Alatri\", cambiato due anni dopo in \"Associazione Sportiva Alatri\", che nel campionato 1965-1966 sotto la presidenza di Franco Evangelisti raggiunse una storica promozione in Serie D, dove rimase fino al 1975. Il migliore risultato si registr\u00f2 nel 1968 quando i verderosa chiusero al quarto posto. Il pubblico arriv\u00f2 ai tremila spettatori.\nQuindi, retrocessa in Promozione (all'epoca non esisteva l'Eccellenza), la societ\u00e0, non rinnovata l'iscrizione alla FIGC, dovette ricominciare dalla Terza Categoria con il nome di \"Pro Calcio Alatri\".\nNel 1983 come \"Unione Sportiva Alatri\" la squadra risal\u00ec alla Prima Categoria. A partire dal 1989 verr\u00e0 riadottato il nome di \"Polisportiva Alatri\".\nNel 1993 fu promossa nel campionato di Eccellenza e vi rimase due anni, dopodich\u00e9 fu retrocessa in Promozione.\nRipartiti nel 1999-2000 dalla Terza Categoria, i verderosa vincono due campionati consecutivi finch\u00e9, nel 2001-2002, si classificano terzi in Prima Categoria.\nL'anno successivo la squadra chiude il campionato al primo posto e, rilevato il titolo in Eccellenza dal Cervaro, nella stagione 2003-2004 sfiora la promozione in D, classificandosi infine al terzo posto.\nNel 2006 dopo una stagione difficile retrocede in Promozione. Nella stagione 2007-2008 sfiora di nuovo la promozione in eccellenza, la formazione guidata da Mirko Carlini e presieduta da Vellucci arriver\u00e0 al terzo posto in campionato.\nLa stagione 2008-2009 vede nuovamente la squadra ripartire dalla Terza Categoria, con la nuova societ\u00e0 dei fratelli Giorgio e Marco Tagliaferri e sotto il nome di \"Aletrium - Citt\u00e0 dei Ciclopi\". In due anni la nuova societ\u00e0 ottiene due promozioni consecutive e per il campionato 2010-2011 in Prima Categoria la squadra riassume il nome di \"Alatri\" concludendo il campionato al terzo posto e perdendo la finale di Coppa Lazio di Prima Categoria con il Veroli soltanto ai calci di rigore..\nNella stagione 2011-2012 l'Alatri disputa il campionato regionale di Promozione, confrontandosi con realt\u00e0 importanti del panorama regionale come il Cassino oltre che con le due squadre di Tecchiena, l'Asd Tecchiena e il Techna Calcio neopromosso in Promozione.\nNella stagione 2012-13 l'Alatri disputa il campionato di Prima categoria essendo retrocessa dal campionato di Promozione nella stagione precedente; dopo la fusione con Lapisebamolese prende il nome di \"Alatri La Piseba S.S.D\". La squadra allenata da Fabio Gerli vince il campionato totalizzando 77 punti davanti alla rivale storica Tecchiena Techna, stabilendo il record di prima categoria del girone provinciale con 25 vittorie. La formazione verde rosa risulta anche la miglior difesa degli otto gironi di prima categoria con soli 17 reti subite. Nella stagione 2013-2014 l'Alatri La Piseba disputa il campionato regionale di Promozione. Nella stagione 2014-2015 l'Alatri La Piseba partecipa di nuovo al campionato regionale di Promozione, e sotto la guida di Mirco Carlini riesce a Vincere il trofeo di Coppa Italia Promozione. Dalla stagione 2015-2016 milita nel girone D laziale di Promozione."}
{"id": "863679", "revid": "729019", "url": "https://it.wikipedia.org/wiki?curid=863679", "title": "Sojuz TM-20", "text": "La Sojuz TM-20 \u00e8 stata la 20\u00aa missione diretta verso la stazione spaziale russa Mir."}
{"id": "863680", "revid": "142026", "url": "https://it.wikipedia.org/wiki?curid=863680", "title": "Mikhail Bakhtin", "text": ""}
{"id": "863682", "revid": "125810815", "url": "https://it.wikipedia.org/wiki?curid=863682", "title": "Quarta coalizione", "text": "La quarta coalizione fu un'alleanza costituita nell'agosto del 1806 tra Gran Bretagna, Prussia, Impero russo, Svezia, Sassonia e Regno di Sicilia per contrastare la Francia imperiale di Napoleone Bonaparte e le sue nazioni satelliti; l'alleanza venne costituita principalmente per la decisione della Prussia di ostacolare il predominio della Francia in Germania, conseguito dopo la sua vittoria nella guerra della terza coalizione, trovando in questo subito l'appoggio della Gran Bretagna (ininterrottamente in guerra contro i francesi fin dalla rottura della pace di Amiens nel 1803) e dell'Impero russo (ancora in guerra con la Francia anche dopo la sconfitta subita nella precedente battaglia di Austerlitz).\nDopo l'entrata delle forze prussiane in Sassonia, le ostilit\u00e0 tra la Francia e la coalizione iniziarono nell'ottobre del 1806: l'esercito prussiano, senza attendere l'arrivo dei russi, avanz\u00f2 in modo confuso e disperso e Napoleone pot\u00e9 prendere l'offensiva con una brillante manovra strategica e vincere entro pochi giorni la battaglia di Jena il 14 ottobre 1806. La contemporanea vittoria nella Battaglia di Auerst\u00e4dt del maresciallo Louis Nicolas Davout contribu\u00ec alla totale disfatta dei prussiani. Dopo questi successi e il riuscito inseguimento del nemico in rotta, Napoleone fu in grado di entrare a Berlino e occupare gran parte della Prussia, ma la decisione del re Federico Guglielmo III di continuare la lotta con il sostegno dell'esercito russo obblig\u00f2 i francesi a intraprendere una nuova campagna nei territori dell'attuale Polonia. Nel corso di duri combattimenti invernali i due eserciti si affrontarono nella battaglia di Eylau (7-8 febbraio 1807), che si concluse con gravi perdite per entrambe le parti e senza risultati decisivi; dopo una pausa i combattimenti ripresero con la bella stagione, fino alla definitiva vittoria francese nella battaglia di Friedland (14 giugno 1807).\nLa coalizione si dissolse con la sottoscrizione della pace di Tilsit (7-9 luglio 1807): Napoleone e lo zar Alessandro I riuscirono a raggiungere un accordo per la definizione delle rispettive sfere di influenza, stabilendo un'alleanza tra Francia e Russia che sarebbe durata ufficialmente fino al 1810; la Prussia invece sub\u00ec le conseguenze della sconfitta, rimanendo occupata dalle truppe francesi fino al 1808 e venendo costretta a cedere una parte del suo territorio ed a ridurre considerevolmente le proprie forze armate, venendo ridotta all'impotenza e dovendo sottomettersi alla predominante influenza francese.\nCostituzione della Quarta coalizione.\nDisgregazione della Terza coalizione e espansione napoleonica.\nLa Terza coalizione antifrancese si era disgregata improvvisamente subito dopo la battaglia di Austerlitz; lo zar Alessandro I, deluso e demoralizzato dalla imprevista e disastrosa sconfitta, aveva abbandonato il campo ed era rientrato con i resti del suo esercito in Russia, abbandonando l'imperatore d'Austria Francesco II che in pochi giorni concluse un armistizio con Napoleone e poi il 26 dicembre 1805 accett\u00f2 la dura pace di Presburgo. Pochi giorni prima della battaglia di Austerlitz, la Prussia, che dopo il 1795 si era ritirata dalle coalizioni francesi e aveva contrattato con la Francia una serie di accordi per ottenere compensazioni territoriali nella Germania settentrionale, aveva concluso con lo zar la convenzione di Potsdam che prevedeva, nel caso in cui Napoleone non avesse accolto le proposte di mediazione che i prussiani avrebbero presentato, di entrare in guerra a fianco delle altre potenze della Terza coalizione. In realt\u00e0 il re di Prussia Federico Guglielmo III, esitante e indeciso, temeva una guerra e aveva dato disposizione al suo inviato presso l'imperatore dei francesi, Christian von Haugwitz di attendere una risposta fino al 15 dicembre 1805.\nIl 2 dicembre si combatt\u00e9 ad Austerlitz e la Prussia quindi dovette affrettarsi a sua volta a trattare con il vincitore. Il 15 dicembre Napoleone tratt\u00f2 bruscamente l'inviato Haugwitz e impose la conclusione del trattato di Sch\u00f6nbrunn che assegnava l'Hannover alla Prussia in cambio di un'alleanza con la Francia. Napoleone pot\u00e9 quindi organizzare l'Europa centro-meridionale secondo i suoi progetti e creare la struttura del cosiddetto \"Grande Impero\". In Germania Napoleone prima assegn\u00f2 il Tirolo, il Vorarlberg, ceduti dall'Austria, al regno di Baviera e al regno del W\u00fcrttemberg che divennero stretti alleati della Francia, quindi soprattutto cre\u00f2 il 12 luglio 1806 la Confederazione del Reno che, costituita da sedici regni o principati tedeschi, divenne il pilastro dell'egemonia francese in Germania; la Grande Arm\u00e8e rimase stazionata nella Germania meridionale a spese degli stati alleati.\nL'Austria venne estromessa dalla Germania e il 6 agosto 1806 Francesco II abdic\u00f2 dal suo titolo di imperatore del Sacro Romano Impero e mantenne solo il titolo di imperatore d'Austria. Nei Paesi Bassi Napoleone impose con facilit\u00e0 un trattato di alleanza e impose la trasformazione della Repubblica Batava in regno con sovrano suo fratello Luigi, proclamato re il 5 giugno 1806. In Italia, il regno si estese occupando il Veneto austriaco, compresa Venezia; inoltre Napoleone decise fin dal 27 dicembre 1805 di prendere iniziative radicali contro i Borboni di Napoli e l'armata francese al comando del maresciallo Andrea Massena invase il Regno di Napoli e occup\u00f2 il territorio senza incontrare molta resistenza. Il re e la famiglia reale si rifugiarono in Sicilia sotto la protezione della marina britannica e il 30 marzo 1806 il fratello maggiore di Napoleone Giuseppe, venne proclamato nuovo sovrano.\nMa presto la situazione dei francesi divenne difficile: i russi occuparono Corf\u00f9, mentre in Calabria si scaten\u00f2 una violenta guerriglia popolare ispirata dal partito reazionario borbonico-clericale, i britannici dalla Sicilia sbarcarono un corpo di spedizione di 6.000 uomini al comando del generale John Stuart nel Golfo di Sant'Eufemia il 1\u00ba luglio 1806 e poterono stabilirsi solidamente a Reggio Calabria dopo aver respinto in francesi nella battaglia di Maida; oltre 40.000 soldati al comando del maresciallo Massena e del generale Jean Reynier furono impegnati fino al 1808 a reprimere la rivolta e controllare i britannici. Le truppe francesi entrarono anche ad Ancona e Civitavecchia per bloccare questi porti al commercio britannico, mentre nell'aprile 1806 il maresciallo Auguste Marmont entr\u00f2 in Dalmazia con il II corpo d'armata e, mentre i russi da Corf\u00f9 occupavano le bocche di Cattaro, rimase sul territorio combattendo l'insurrezione montenegrina. Infine Napoleone riprese in considerazione anche i suoi progetti orientali: suoi incaricati arrivarono a Giannina, in Moldavia e in Bosnia; il sultano Selim III riconobbe ufficialmente l'imperatore dei francesi, ci fu uno scambio di ambasciatori tra Parigi e Costantinopoli; i turchi allentarono i loro legami con la Gran Bretagna e con la Russia.\nEntrata in guerra della Prussia.\nL'espansione napoleonica rendeva molto difficile arrivare a una pace generale e duratura anche se per alcuni mesi si susseguirono tentativi di accordo tra la Francia e Gran Bretagna e Russia, le due potenze ancora in guerra. In Gran Bretagna era stato costituito, dopo la morte del primo ministro William Pitt, il nuovo \"ministero di tutti i talenti\", presieduto da Lord Grenville con Charles James Fox ministro degli esteri; si decise di inviare a Parigi con pieni poteri, Lord Yarmouth per ricercare una composizione del conflitto sulla base del mantenimento delle posizioni acquisite, della restituzione dell'Hannover e dell'assegnazione di un compenso territoriale per il re di Napoli, Ferdinando I. Nel frattempo in Russia lo zar Alessandro sembrava intenzionato a seguire le proposte del suo consigliere polacco Adam Jerzy Czartoryski dirette a ricercare un compromesso con la Francia e a rivolgere l'espansionismo dell'impero in Oriente dove l'Impero Ottomano sembrava prossimo alla disgregazione; il 12 maggio fu annunciato l'invio a Parigi del conte d'Oubril per aprire le trattative.\nIn realt\u00e0 Napoleone cercava di approfittare di queste trattative per mettere in difficolt\u00e0 la Gran Bretagna e creare un'alleanza continentale; le trattative con Lord Yarmouth furono interrotte e dopo l'arrivo in Francia il 6 luglio dell'inviato dello zar, d'Oubril venne ingannato con allettanti proposte di spartizione dell'Impero Ottomano; il 20 luglio egli firm\u00f2 un accordo svantaggioso con Napoleone che prevedeva per la Russia l'abbandono di Cattaro a favore della Francia pur confermando il possesso delle isole Jonie e la libera navigazione negli stretti del Bosforo. La Russia avrebbe dovuto riconoscere il dominio francese in Germania e Italia, anche se la Grande Arm\u00e9e sarebbe stata ritirata dal territorio tedesco. In un primo momento sembr\u00f2 che la Gran Bretagna rischiasse un nuovo isolamento e Lord Yarmouth present\u00f2 altre proposte pi\u00f9 favorevoli alla Francia che prevedevano per i britannici Malta, il Capo e l'Hannover, mentre Ferdinando avrebbe ceduto la Sicilia ricevendo le Baleari in compensazione; soprattutto sarebbe stato riconosciuto il predominio francese in Germania.\nMa in Russia Alessandro cambi\u00f2 rapidamente i suoi programmi; Czartoryski venne momentaneamente allontanato e sostituito dal tedesco baltico Andrej von Budberg, molto favorevole ad un'alleanza russo-prussiana in funzione antifrancese; l'aristocrazia russa rimaneva accesamente antirivoluzionaria e filo-inglese e lo zar non firm\u00f2 il trattato concordato da d'Oubril. La Gran Bretagna, informata dei cambiamenti in corso in Russia e dei segni di irritazione della Prussia, modific\u00f2 a sua volta le sue posizioni, le proposte di Yarmouth, considerate dal ministro degli esteri Fox troppo favorevoli alla Francia, vennero ritirate e venne inviato a Parigi Lord Lauderdale, con l'incarico di riaprire le trattative. Nel frattempo in Prussia la situazione politica stava evolvendo in senso sempre pi\u00f9 bellicoso e antifrancese; Napoleone non desiderava una nuova guerra con la Prussia; egli invece intendeva inserirla, nel ruolo di alleato minore, nel sistema continentale che stava organizzando.\nLe trattative con l'inviato Haugwitz tuttavia ebbero un andamento burrascoso; l'imperatore rifiut\u00f2 nettamente le richieste prussiane di conservare, oltre all'Hannover, anche Anspach e le citt\u00e0 anseatiche; Napoleone impose invece un trattato pi\u00f9 sfavorevole alla Prussia. Il 15 febbraio 1806 l'accordo imposto a Haugwitz stabil\u00ec che la Prussia doveva occupare subito l'Hannover nonostante l'ostilit\u00e0 britannica, chiudere i porti baltici al commercio inglese e cedere Anspach, Neuch\u00e2tel e parte del Ducato di Kleve. Il partito della guerra in Prussia usc\u00ec rafforzato dopo questa umiliazione diplomatica e negli ambienti di corte e tra i militari cresceva l'ostilit\u00e0 antifrancese; era soprattutto la regina Luisa che manifestava apertamente la sua simpatia per lo zar Alessandro e al contrario il suo odio per Napoleone di cui parlava come del \"mostro\" e del \"rifiuto dell'inferno\". Inoltre il principe Luigi Ferdinando, alti dignitari, ufficiali come Karl Ludwig von Phull, Gerhard von Scharnhorst, Gebhard von Bl\u00fccher, premevano per affrettare i tempi ed entrare in guerra.\nAnche politici come Karl von Hardenberg e Heinrich von Stein premevano sull'esitante sovrano per favorire una svolta antifrancese e per entrare in un'alleanza offensiva con Russia e Gran Bretagna; anche gli ambienti economici e commerciali erano in agitazione a causa del blocco britannico dei porti baltici che riduceva i loro guadagni. Federico Guglielmo nonostante l'accordo formale con Napoleone, manteneva contemporaneamente rapporti segreti con lo zar Alessandro; Hardenberg entr\u00f2 in contatto con l'ambasciatore russo a Berlino, Maksim Maksimovi\u010d Alopeus, e una convenzione che venne accettata e firmata dallo zar il 24 luglio 1806. Nuovi avvenimenti provocarono una svolta decisiva della politica prussiana: Napoleone cre\u00f2 la Confederazione del Reno che sembr\u00f2 sanzionare il predominio francese in Germania, l'inviato britannico Lord Yarmouth fece trapelare la notizia di possibili mire francesi sull'Hannover che sarebbe stato quindi sottratto alla Prussia, il generale Bl\u00fccher comunic\u00f2 la falsa notizia del concentramento di truppe francesi sul Reno e in Franconia.\nFederico Guglielmo infine si decise e il 9 agosto mobilit\u00f2 l'esercito; una violenta ondata di nazionalismo prussiano si stava diffondendo tra i militari, le truppe e la popolazione; il 6 settembre Alessandro venne informato della intenzione prussiana di entrare in guerra e quindi egli, rassicurato dalla scelta di Federico Guglielmo, rifiut\u00f2 di ratificare l'accordo concluso da d'Oubril e inizi\u00f2 a radunare, nonostante le difficolt\u00e0 sorte con l'Impero Ottomano sul Danubio, truppe per entrare in Polonia in aiuto dei prussiani. Si stava organizzando una Quarta coalizione antifrancese; la Prussia preparava un \"ultimatum\" per richiedere il ritiro dei francesi a ovest del Reno; la Gran Bretagna, resa pi\u00f9 sicura dalle decisioni di Russia e Prussia e dal successo di Buenos Aires, present\u00f2 le sue richieste finali a Napoleone il 26 settembre, tra cui l'assegnazione della Dalmazia a Ferdinando di Borbone. Ma l'imperatore non intendeva continuare le trattative e Lord Lauderdale lasci\u00f2 Parigi il 9 ottobre; a quella data Napoleone era gi\u00e0 alla testa delle sue truppe in Germania, dove il 7 ottobre aveva ricevuto l\"'ultimatum\" prussiano.\nLe forze in campo.\nLa Grande Arm\u00e9e.\nLa Grande Arm\u00e9e nel 1806 aveva raggiunto il suo apogeo; nonostante le carenze organizzative e materiali e la povert\u00e0 di mezzi causate da un sistema di intendenza e di forniture molto inefficiente, questo esercito, sorto dalla fusione dei migliori elementi delle armate rivoluzionarie, era il pi\u00f9 forte del mondo. I soldati, mediocremente riforniti, refrattari alla disciplina, spesso dediti al saccheggio, erano tuttavia esperti, agguerriti e convinti della propria superiorit\u00e0 di cittadini della \"Grande nazione\" di fronte agli eserciti \"mercenari\" delle monarchie. Gli ufficiali e i sottufficiali, provenienti dai ranghi inferiori, erano desiderosi del combattimento e molto coraggiosi, aspirando all'elevazione sociale e materiale consentita dalla promozione per merito.\nNapoleone aveva migliorato la capacit\u00e0 di impiego operativo dell'esercito attraverso l'organizzazione dei corpi d'armata, grandi formazioni costituite da 2-4 divisioni che permettevano la grande flessibilit\u00e0 della strategia napoleonica. Comandati dai suoi generali, quasi tutti elevati al rango di maresciallo di Francia dopo le precedenti vittorie, questi corpi d'armata consentivano all'imperatore di dominare grandi spazi con la sua tecnica di marcia separata ma coordinata, prima del concentramento generale, al momento e nel punto giusto, per sferrare l'attacco decisivo. La potenza della strategia napoleonica si fondava sulle grandi capacit\u00e0 intellettuali dell'imperatore che pianificava e organizzava personalmente in tutti i dettagli le operazioni; i suoi marescialli, giovani, aggressivi e pronti a portarsi sulla linea del fuoco, erano valenti esecutori ma dipendevano completamente dal loro capo per le scelte operative.\nSul campo di battaglia la fanteria francese adottava in teoria l\"'ordre mixte\" con un battaglione spiegato in linea ed altri due battaglioni sui lati schierati in colonne; in pratica in realt\u00e0 i soldati di Napoleone impegnavano il combattimento, secondo la tradizione delle armate rivoluzionarie, con uno schieramento avanzato di fanteria leggera che, in ordine sparso, disgregava con il tiro le linee avversarie; quindi il resto del reggimento con la fanteria di linea passava all'attacco finale in colonne profonde. La cavalleria francese, riorganizzata dall'imperatore in grandi corpi di riserva e guidata da capi famosi, disponeva di notevole forza d'urto ed era in grado di condurre con successo l'inseguimento del nemico. Infine l'artiglieria, a cui Napoleone, ufficiale di artiglieria, dava grande importanza, pur non essendo molto numerosa era omogenea e razionalmente organizzata. L'imperatore, a partire dalla battaglia di Jena, inizi\u00f2 a costituire e impiegare \"grandi batterie\" di cannoni concentrati in un solo punto dello schieramento avversario per indebolire le linee nemiche.\nL'esercito prussiano.\nL'esercito prussiano godeva ancora di grande fama in Europa; dopo essersi ritirato dalle guerre rivoluzionarie nel 1795 non aveva pi\u00f9 partecipato alla guerra sul continente e manteneva l'elevata reputazione di efficienza e disciplina ottenuta durante le guerre di Federico il Grande. Elementi fondamentali dell'esercito erano la casta degli ufficiali \"Junker\", il reclutamento dei contadini ed il sistema del \"drill\" che addestrava i soldati alla rigida disciplina, alla esecuzione passiva degli ordini ed al combattimento secondo le tattiche settecentesche in ordine lineare allo scoperto, seguendo procedure meccanicamente ripetute. Alle truppe prussiane furono aggregati durante la breve campagna anche 20.000 soldati sassoni di fanteria e cavalleria che furono incorporati forzatamente e inseriti nelle forze campali.\nIn realt\u00e0, secondo la celebre espressione di Karl von Clausewitz, la imponente facciata esterna mascherava gravi carenze; le forze campali erano numerose, 121.000 fanti, 35.000 cavalieri e 15.000 artiglieri con 550 cannoni, ma la struttura organica era arretrata; i reggimenti non erano raggruppati in divisioni ma venivano costituite brigate \"ad hoc\" senza adeguate strutture di comando; non esistevano corpi d'armata. Erano stati costituiti reggimenti di fanteria leggera, \"j\u00e4ger\" e \"sch\u00fctzen\", ma non erano addestrati a combattere in ordine sparso come i \"tirailleur\" francesi; le tattiche erano ancora basate in gran parte sull'ordine obliquo. I movimenti dell'esercito, resi difficoltosi dalla mancanza di adeguate strutture di comando, erano inoltre intralciati da pesanti traini di rifornimenti e vettovaglie; il servizio sanitario e il genio erano fortemente carenti.\nLa cavalleria prussiana, dotata di ottime cavalcature, era ancora agguerrita, in particolare i reparti di ussari e la prestigiosa \"Garde du Corps\"; il parco d'artiglieria invece era scadente; i cannoni, assegnati a livello di reggimenti e brigate, e non erano in grado di fornire un fuoco massiccio e concentrato. Questo esercito quindi, nonostante l'impressione esterna di forza, era molto inferiore alla Grande Armata, mancando inoltre di esperienza di guerra. I soldati, trasformati dalla disciplina draconiana in automi, furono sconcertati dalla tattiche dei francesi, disprezzati come plebaglia atea e invece dimostratesi aggressivi e pericolosi.\nUn'altra grave carenza dell'esercito prussiano era costituita dalle strutture di comando; gli ufficiali erano in maggioranza poco preparati, mentre la direzione superiore era formata da una serie di generali anziani (il Duca di Brunswick 71 anni, il principe di Hohenlohe 60, il generale Gebhard Leberecht von Bl\u00fccher 64, il feldmaresciallo Heinrich von M\u00f6llendorf 81), poco risoluti, indecisi e in reciproca rivalit\u00e0. Nonostante lo spirito di sacrificio dimostrato dalle truppe, le mediocri qualit\u00e0 dei comandanti contribuirono alla completa sconfitta.\nL'esercito russo.\nIl principale punto di forza degli eserciti dello zar, che sarebbero intervenuti nella seconda parte della guerra, era costituito dalle qualit\u00e0 dei suoi soldati; reclutati tra i poveri contadini, privi di istruzione e scarsamente equipaggiati e vettovagliati, questi soldati si confermarono per\u00f2, anche nelle guerre napoleoniche, combattenti solidi, tenaci, in grado di mantenere la coesione sotto il fuoco, difficili da demoralizzare, frugali e resistenti alle fatiche del terreno e del clima. Anche la cavalleria russa, in particolare i reparti dei temuti cosacchi, e l'artiglieria, molto numerosa, fornita di materiale moderno e servita da artiglieri addestrati, si sarebbero dimostrate molto valide sul campo di battaglia.\nDal punto di vista organizzativo e logistico invece l'esercito russo mostrava gravi carenze; i reparti non erano ancora organizzati in corpi d'armata ma erano suddivisi in diciotto grandi \"divisioni\", strutture organiche ingombranti e poco mobili costituite ognuna da diciotto battaglioni, venti squadroni e ottantadue cannoni. Per la guerra della quarta coalizione, il comando supremo russo avrebbe assegnato otto di queste cosiddette divisioni al fronte occidentale contro la Francia, mentre cinque divisioni furono impegnate contro l'Impero Ottomano e quattro, oltre alla divisione della Guardia imperiale rimasta inizialmente a San Pietroburgo, rimasero di riserva in patria.\nUn grande punto debole delle armate russo era la struttura logistica primitiva e la conseguente incapacit\u00e0 di equipaggiare e nutrire convenientemente le truppe, che quindi erano ridotte ad utilizzare le risorse locali, devastando i territori di stanziamento. Anche il corpo ufficiali e lo stato maggiore generale erano, nel 1806-1807, largamente insufficienti; gli ufficiali inferiori erano valorosi e combattivi ma spesso poco preparati tecnicamente, mentre tra gli ufficiali superiori l'esercito russo contava ancora molto su generali di provenienza straniera, principalmente tedesca; dopo il temporaneo ritiro del generale Michail Kutuzov, il comando supremo sul fronte polacco sarebbe stato inizialmente esercitato dall'anziano generale Michail Fedotovi\u010d Kamenskij.\nOperazioni militari.\nMarcia della Grande Armata contro la Prussia.\nL'esercito prussiano avrebbe potuto evitare un confronto diretto contro la Grande Armata schierandosi lungo la linea dell'Elba e attendendo l'arrivo dell'armata russa promessa dallo zar Alessandro; in realt\u00e0 i comandanti prussiani erano pienamente fiduciosi sulle capacit\u00e0 delle loro forze di affrontare i francesi e, sospinti anche da un'ondata di forte patriottismo antifrancese, decisero di avanzare subito oltre l'Elba; del resto l'intervento russo fu rallentato dalle complicazioni sorte con l'Impero Ottomano a causa dei contrasti sul controllo dei Principati danubiani. Lo zar minacci\u00f2 il sultano Selim III con un ultimatum e inizi\u00f2 a raggruppare un'armata al comando del generale Ivan Ivanovi\u010d Michelson sul Danubio per occupare i principati e quindi i preparativi per soccorrere la Prussia furono ritardati.\nL'esercito prussiano avanz\u00f2 in Turingia frazionato in tre raggruppamenti separati con scarsi collegamenti; il Duca di Brunswick guidava l'armata principale di 63.000 uomini, mentre il principe di Hohenlohe comandava un'armata di 50.000 soldati che entr\u00f2 in Sassonia dove accorp\u00f2 un contingente sassone; infine il generale Ernst von R\u00fcchel marciava dall'Hannover con una terza armata di 30.000 uomini. Le manovre prussiane divennero ben presto confuse a causa di contrasti tra i capi e di incertezze sulla strategia da adottare. Mentre il Duca di Brunswick, comandante in capo nominale, avrebbe voluto organizzare una manovra verso il Meno per aggirare il fianco destro francese, il principe di Hohenlohe, comandante della seconda armata prussiana, propose un'avanzata frontale attraversando in massa il Frankenwald. Per alcuni giorni si susseguirono consigli di guerra e continui ripensamenti sul piano di operazioni; di conseguenza i tre raggruppamenti marciarono lentamente e non riuscirono a concentrarsi in tempo per la battaglia. Alla fine il principe di Hohenlohe sembr\u00f2 aderire ai progetti operativi del duca di Brunswick e si decise di avanzare a ovest della Saale, concentrando tutte le forze tra Jena e Weimar per condurre un movimento sul fianco francese; ma il principe Hohenlohe manovr\u00f2 lentamente oltre la Saale e inoltre lasci\u00f2 due corpi separati lungo il fiume, esposti al possibile attacco del nemico.\nNapoleone giunse a Bamberga il 5 ottobre per assumere il comando della Grande Armata; le sue prime disposizioni erano state diramate il 19 settembre ma non erano ancora state completamente eseguite al suo arrivo, egli quindi sostitu\u00ec l'intendente generale Villemanzy con Daru, e si affrett\u00f2 ad organizzare la concentrazione dei suoi corpi. La campagna fu improvvisata con scarsi mezzi, e, come nel 1805, le truppe partirono con vettovagliamento insufficiente e con gravi carenze di materiali ed equipaggiamenti, ma, sotto la guida dell'imperatore, diedero una nuova dimostrazione di rapidit\u00e0 di marcia, di coesione e di combattivit\u00e0. Napoleone lasci\u00f2 schierati a protezione della linea del Reno le truppe olandesi del fratello Luigi e il corpo del maresciallo Mortier, mentre egli raggrupp\u00f2, dopo il 25 settembre, la sua massa di manovra nell'area di Norimberga; la Grande Armata era costituita da circa 130.000 soldati, organizzati in sei corpi d'armata, la Guardia imperiale e la riserva di cavalleria del maresciallo Joachim Murat. L'imperatore necessitava di fare presto e di ottenere una rapida vittoria decisiva prima dell'arrivo dei russi; ipotizzando che l'esercito prussiano sarebbe avanzato verso Magonza o W\u00fcrzburg, progett\u00f2 in un primo tempo di attirarli oltre il Meno e di aggirarli sul fianco sinistro. Tuttavia ben presto il nemico rallent\u00f2 i suoi movimenti che divennero progressivamente pi\u00f9 confusi e Napoleone, non comprendendo gli scopi delle manovre prussiane, decise di prendere l'iniziativa e sboccare in massa attraverso il Frankenwald per agganciare l'esercito avversario e tagliarlo fuori dall'Elba.\nL'imperatore organizz\u00f2 un abile dispositivo di marcia per consentire alla Grande Armata di avanzare con rapidit\u00e0 e sicurezza, disponendo i suoi corpi in modo da attraversare su strade separate il difficile territorio del Frankenwald mantenendosi all'opportuna distanza per potersi reciprocamente sostenere in caso di complicazioni e potersi velocemente concentrare nella direzione dove sarebbe stato individuato il nemico. Il cosiddetto \"bataillon carr\u00e9\" avanz\u00f2 in tre colonne a partire dal 7 ottobre con potenza e precisione ed entro il 9 ottobre sbocc\u00f2 fuori dal Frankenwald mantenendo la compattezza e la coesione delle forze. Sulla destra marciarono il VI corpo del maresciallo Michel Ney e il IV corpo del maresciallo Nicolas Soult che raggiunsero Hof senza trovare opposizione; al centro il I corpo del maresciallo Jean-Baptiste Bernadotte, il III corpo del maresciallo Louis-Nicolas Davout, la Guardia imperiale e la cavalleria del maresciallo Murat, seguiti dal Grande Quartier Generale con Napoleone, marciarono su Schleiz e sbaragliarono il distaccamento prussiano del generale Tauenzien. Infine sulla sinistra il maresciallo Jean Lannes con il V corpo d'armata avanz\u00f2, seguito dal VII corpo del maresciallo Pierre Augereau, su Saalfeld dove incapp\u00f2 nel reparto del principe Luigi Ferdinando che venne attaccato e sconfitto il 9 novembre, lo stesso principe prussiano venne ucciso in uno scontro all'arma bianca.\nBattaglie di Jena e di Auerst\u00e4dt.\nDopo questi scontri d'avanguardia e dopo la magistrale avanzata attraverso il Frankenwald, Napoleone fece quindi piegare l'armata verso nord-ovest alla ricerca dell'esercito avversario; in un primo momento l'imperatore ipotizz\u00f2 che i prussiani, dopo le prime sconfitte, fossero in ritirata verso Lipsia ma il maresciallo Joachim Murat, inviato in quella direzione con la riserva di cavalleria, non trov\u00f2 traccia del nemico e quindi l'imperatore decise di convergere a ovest della Saale con la Grande Armata e marciare su Weimar. L'armata francese avanz\u00f2 divisa in tre raggruppamenti: il V corpo del maresciallo Jean Lannes e il VII corpo del maresciallo Pierre Augereau attraversarono il fiume a Kahla e si diressero lungo la riva sinistra a Jena dove le truppe del maresciallo Lannes arrivarono il 13 ottobre; il grosso, con Napoleone, la Guardia imperiale, il IV corpo del maresciallo Nicolas Soult, il VI corpo del maresciallo Michel Ney e la riserva di cavalleria, rimasero concentrati pi\u00f9 indietro, mentre il III corpo del maresciallo Louis-Nicolas Davout conquist\u00f2 pi\u00f9 a nord il passaggio sulla Saale a K\u00f6sen, appoggiato sulla sinistra dal I corpo del maresciallo Jean-Baptiste Bernadotte. L'imperatore, credendo che l'esercito prussiano fosse raggruppato nella piana a ovest di Jena, raggiunse il maresciallo Lannes con gli altri corpi, mentre diede ordine ai marescialli Davout e Bernadotte di manovrare di concerto da Naumburg a Dornburg per intercettare a Apolda la linea di ritirata nemica.\nIl 14 ottobre 1806 si combatt\u00e9 la battaglia decisiva della breve campagna; i prussiani in realt\u00e0, intimoriti e confusi dalle manovre napoleoniche, avevano deciso dopo nuovi contrasti di rinunciare a battersi e l'armata principale di 70.000 soldati del Duca di Brunswick, con il re, si stava muovendo in ritirata verso nord per attraversare la Saale a K\u00f6sen, mentre a Jena era rimasta solo l'armata del principe di Hohenlohe con 50.000 soldati che non era ancora raggruppata e stava attendendo i rinforzi della riserva del generale von R\u00fcchel che era in avvicinamento da Weimar. Napoleone attacc\u00f2 a Jena con la massa delle sue forze e, nonostante la valida resistenza dei prussiani, ottenne una completa vittoria; i corpi del maresciallo Lannes e del maresciallo Ney attaccarono frontalmente, mentre il maresciallo Soult e il maresciallo Augereau aggirarono i due fianchi del nemico. L'intervento finale della cavalleria del maresciallo Murat mise definitivamente in rotta i prussiani e anche l'armata del generale Ernst von R\u00fcchel, giunta in ritardo sul campo di battaglia, venne coinvolta nella disfatta e sbaragliata.\nNello stesso giorno, mentre si svolgeva la battaglia a Jena, il maresciallo Davout combatt\u00e9 con il suo corpo d'armata di 26.000 soldati la battaglia di Auerst\u00e4dt contro l'armata principale prussiana; dopo aver respinto i primi confusi attacchi dei prussiani che tentavano di aprirsi il passo verso K\u00f6sen, il maresciallo pass\u00f2 al contrattacco generale e vinse l'accesa battaglia. Il Duca di Brunswick venne mortalmente ferito, le truppe si disgregarono durante la ritirata insieme ai superstiti di Jena e i francesi inseguirono i fuggiaschi verso Apolda. A Dornburg invece il maresciallo Bernadotte, prudente e poco disposto a battersi, non prese parte alla doppia battaglia e non intervenne in aiuto del maresciallo Davout, impegnato in inferiorit\u00e0 numerica contro il nemico.\nL'esercito prussiano si ritir\u00f2 in rotta verso nord dopo aver perso a Jena e Auerst\u00e4dt 27.000 morti e feriti e 18.000 prigionieri, l'inseguimento della Grande Armata fu particolarmente efficace e complet\u00f2 la distruzione delle forze nemiche. In una prima fase la cavalleria del maresciallo Murat, il IV corpo del maresciallo Soult e il VI corpo del maresciallo Ney avanzarono attraverso le montagne dell'Harz e catturarono altri 20.000 prigionieri; quindi, mentre Napoleone con gli altri corpi marciava direttamente da Lipsia a Berlino, il maresciallo Murat costrinse alla resa il principe di Hohenlohe a Prenzlau il 28 ottobre, il maresciallo Bernadotte entr\u00f2 a Lubecca dove cattur\u00f2 le forze del generale Gebhard von Bl\u00fccher il 6 novembre e il maresciallo Ney costrinse alla resa Magdeburgo. Tutte le fortezze si arresero tranne Kolberg, le citt\u00e0 aprirono le porte, la popolazione non fece alcuna resistenza, l'amministrazione prussiana si sottomise all'occupante; Napoleone arriv\u00f2 a Berlino il 27 ottobre, dove fece entrare per primo il maresciallo Davout alla testa del III corpo d'armata. Il temuto esercito prussiano era distrutto e solo un distaccamento rimase intatto in Prussia orientale.\nLa fulminea vittoria permise a Napoleone di dominare rapidamente la situazione diplomatica in Germania; la Sassonia accett\u00f2 l'11 dicembre di aderire alla Confederazione del Reno e divenne un regno, gli altri principi della Germania centrale si adeguarono ed entrarono anch'essi, mentre gli inviati prussiani Girolamo Lucchesini e Friedrich von Zastrow, intimoriti dalla disfatta, negoziarono un trattato che venne firmato il 20 ottobre e confermato dal re il 6 novembre. Esso prevedeva la cessione dei territori prussiani a ovest dell'Elba e la chiusura dei porti alle navi britanniche. Ma Napoleone, venuto a conoscenza da documenti segreti scoperti a Berlino, dell'accordo russo-prussiano e avvertito dell'arrivo dell'esercito russo in aiuto della Prussia, cambi\u00f2 rapidamente le sue decisioni; il 9 novembre decise di imporre per il momento ai prussiani solo un armistizio che prevedesse la possibilit\u00e0 per le truppe francesi di raggiungere senza combattere la Vistola e il Bug Occidentale, mentre i prussiani avrebbero ripiegato in Prussia orientale e si sarebbero ritirati dalla guerra. Egli inoltre stabil\u00ec, con una dichiarazione pubblica del 21 novembre, che non avrebbe riconsegnato le terre prussiane occupate fino alla conclusione della pace generale.\nIl blocco continentale e l'avanzata in Polonia.\nSempre il 21 novembre 1806 Napoleone emise dalla capitale prussiana il decreto di Berlino che stabil\u00ec il cosiddetto blocco continentale secondo il quale le isole britanniche sarebbero state considerate \"in stato di blocco\", ovvero le merci britanniche provenienti dalla metropoli o dalle sue colonie, anche se trasportate su navi neutrali, sarebbero state respinte dai porti continentali sotto il dominio o l'influenza francese. In quanto \"blocco offensivo\", questo provvedimento mirava a coalizzare il continente contro la Gran Bretagna ma avrebbe potuto avere successo solo in caso di stretto controllo militare francese di tutte le coste europee e in questo senso spinse ancor di pi\u00f9 l'imperatore ad estendere le sue conquiste e il suo dominio.\nContemporaneamente allo sviluppo dei suoi ambiziosi progetti globali di guerra economica e commerciale contro la Gran Bretagna, Napoleone riprese l'avanzata con la Grande Armata per occupare le province prussiane, che non opposero alcuna resistenza, e portarsi sulla linea della Vistola per affrontare i russi. Nel frattempo il re di Prussia aveva respinto il progetto di armistizio concluso il 16 novembre dai suoi inviati e quindi rimase nella coalizione, sperando nel sostegno dello zar. Napoleone si trattenne oltre un mese a Berlino per organizzare la complessa avanzata delle sue forze; egli dovette soprattutto occuparsi di fornire i mezzi ed i materiali necessari per una campagna invernale ai suoi soldati, che erano partiti in ottobre sprovvisti quasi di tutto.\nLa marcia della Grande Armata intanto era in corso sotto il comando provvisorio del maresciallo Murat; a nord il V corpo del maresciallo Lannes e il VII corpo del maresciallo Augereau avanzarono verso Thorn, al centro il III corpo del maresciallo Davout marci\u00f2 verso Pozna\u0144 e Varsavia, a sud il nuovo IX corpo, affidato al fratello minore di Napoleone, Girolamo, entr\u00f2 in Slesia per attaccare le piazzeforti di Glogau e Kalisch. All'estremo nord l'VIII corpo del maresciallo Mortier venne diretto ad occupare la Pomerania svedese e a bloccare la fortezza di Stralsund, che, difesa dal generale svedese Johan Christopher Toll, sub\u00ec un lungo assedio. I programmi dell'imperatore prevedevano che in un secondo tempo la seconda ondata di truppe avrebbe rafforzato il primo scaglione; il I corpo del maresciallo Bernadotte e il VI corpo del maresciallo Ney si sarebbero diretti a Thorn, mentre il IV corpo del maresciallo Soult sarebbe avanzato fino a Varsavia. La Grande Armata occup\u00f2 la Polonia e raggiunse la linea della Vistola secondo i piani di Napoleone; Varsavia venne raggiunta dal maresciallo Murat il 28 novembre 1806.\nL'avanzata francese verso la Vistola sollev\u00f2 la complessa questione della Polonia; mentre le truppe francesi occupavano il territorio le popolazioni polacche, con la direzione principale di borghesi e nobili, si sollevarono contro la dominazione prussiana; peraltro i dirigenti della sollevazione polacca erano ampiamente divisi e non erano unanimemente favorevoli alla creazione di uno stato polacco indipendente sotto l'egemonia francese. La nobilt\u00e0 terriera temeva conseguenze in caso di sconfitta e possibili riforme che avrebbero liberato dal servaggio i contadini; l'alto clero cattolico era fortemente ostile a Napoleone e ai francesi portatori della ideologia \"diabolica\" della Rivoluzione; esisteva inoltre una fazione favorevole alla Prussia e soprattutto un partito filo-russo che, appoggiato dall'influente consigliere di Alessandro, Adam Czartoryski, confidava nella costituzione di un regno polacco unito all'Impero russo e con lo zar proclamato re di Polonia.\nLa sollevazione polacca fu guidata inizialmente dai militari Jan Henryk D\u0105browski, J\u00f3zef Zaj\u0105czek e J\u00f3zef Wybicki che, dopo aver ricevuto l'autorizzazione di Napoleone, formarono una serie di legioni polacche con i soldati reclutati nelle regioni occupate che avevano disertato dall'esercito prussiano. In dicembre anche il principe J\u00f3zef Poniatowski si decise ad aderire alla sollevazione ed al partito francese. Invece Tadeusz Ko\u015bciuszko, che incontr\u00f2 l'imperatore, rimase deluso e scettico sulla possibilit\u00e0 di ottenere una vera libert\u00e0 con l'appoggio del dispotismo imperiale francese. In realt\u00e0 Napoleone pur autorizzando questi aiuti, importanti per rafforzare la sua armata, si mantenne riservato e non fece promesse o dichiarazioni definitive sulla rinascita della Polonia, nonostante le insistenze dei patrioti polacchi ed anche di Maria Walewska, che pass\u00f2 l'inverno accanto all'imperatore. Napoleone era dubbioso sulla capacit\u00e0 dei polacchi di organizzare uno stato solido e stabile e inoltre temeva di esasperare l'ostilit\u00e0 e la volont\u00e0 combattiva dello zar Alessandro in caso di immediata ricostituzione di una Polonia indipendente. Nonostante queste incertezze, venne organizzata un'amministrazione diretta dal generale D\u0105browski a Pozna\u0144 e il 17 gennaio 1807 a Varsavia fu costituita una commissione provvisoria con Stanis\u0142aw Ma\u0142achowski presidente, che inizi\u00f2 ad organizzare un esercito nazionale e una burocrazia.\nLa campagna d'inverno.\nL'esercito russo inviato dallo zar a fronteggiare i francesi e soccorrere i prussiani era diviso in due masse in teoria sotto il comando supremo del maresciallo Michail Kamenskij che in realt\u00e0, debole ed indeciso, non fu in grado di sostenere questo incarico e venne presto sostituito. La prima armata russa, guidata dal generale Levin von Bennigsen e costituita da circa 35.000 soldati, si era schierata, dopo aver ripiegato di fronte all'avanzata dell'esercito francese, tra i fiumi Narew e Wkra, dove intendeva aspettare la seconda armata russa che, formata da 40.000 uomini e comandata dal maresciallo Friedrich von Buxhoeveden, era in avvicinamento.\nNapoleone alla fine di dicembre lasci\u00f2 Pozna\u0144 e si diresse a Varsavia; deciso a prendere l'iniziativa, organizz\u00f2 una manovra per attaccare e distruggere l'esercito del generale Bennigsen prima dell'arrivo del maresciallo Buxhoeveden. Mentre il III corpo del maresciallo Davout e il V corpo del maresciallo Lannes avrebbero attraversato la Wkra per attaccare frontalmente i russi, preceduti dalla cavalleria del maresciallo Murat e seguiti dal VII corpo del maresciallo Augereau, una massa costituita dal I corpo del maresciallo Bernadotte e dal VI corpo del maresciallo Ney avrebbe aggirato l'ala destra nemica marciando da Thorn e P\u0142ock su M\u0142awa e Soldau, tagliando anche i collegamenti con il corpo prussiano del generale Anton von L'Estocq schierato a nord. Il IV corpo del maresciallo Soult avrebbe mantenuto i contatti tra i due raggruppamenti.\nIl piano di Napoleone venne fortemente intralciato dalle difficolt\u00e0 climatiche, dalle irregolarit\u00e0 del terreno boscoso e in parte paludoso e dalla mancanza di strade percorribili; le piogge incessanti rallentarono la marcia dell'armata sprovvista di mezzi di trasporto sufficienti. L'imperatore lasci\u00f2 Varsavia il 23 dicembre per raggiungere l'esercito; fin dal giorno prima il maresciallo Davout era intanto riuscito ad attraversare la Wkra a Czarnovo, mentre il maresciallo Lannes stava avanzando su Pu\u0142tusk, ma il I corpo del maresciallo Bernadotte venne trattenuto dai prussiani a Biezun e anche il maresciallo Ney non avanz\u00f2 in tempo. Il generale Bennigsen, cosciente del pericolo, decise di combattere solo per rallentare la manovra francese prima di ripiegare e concentrarsi con la seconda armata russa.\nIl 26 dicembre 1806 si combatterono due confuse battaglie che si conclusero senza risultati decisivi, alla battaglia di Pu\u0142tusk il V corpo del maresciallo Lannes affront\u00f2 in inferiorit\u00e0 numerica il grosso dell'armata del generale Bennigsen e solo nel pomeriggio ebbe la meglio grazie all'arrivo dei rinforzi; pi\u00f9 a nord-ovest il III corpo d'armata del maresciallo Davout e il VII corpo d'armata del maresciallo Augereau combatterono la battaglia di Golymin contro una divisione di retroguardia russa comandata dal maresciallo Golitsyn; i soldati russi dimostrarono grande resistenza e riuscirono a ritirarsi con ordine sfruttando il peggioramento del tempo. Essendo mancato l'intervento dei corpi francesi incaricati del movimento aggirante, la \"manovra sul Narew\" non era riuscita e quindi gli eserciti russi poterono concentrarsi e ripiegare su Ostro\u0142\u0119ka; il 29 dicembre Napoleone, considerando le condizioni climatiche e le difficolt\u00e0 di trasporto per rifornire l'armata, decise di sospendere le operazioni e organizzare le posizioni per l'inverno lungo il fiume Passarge fino a Varsavia.\nSorprendentemente il generale Bennigsen, dopo un consiglio di guerra il 2 gennaio 1807 e dopo aver assunto il comando supremo dell'esercito riunito al posto del maresciallo Kamenskij, aveva deciso di non arrestare la campagna durante l'inverno e al contrario intendeva prendere l'iniziativa per minacciare l'estesa ala sinistra francese costituita dal I corpo del maresciallo Bernadotte e dal VI corpo del maresciallo Ney. I russi attraversarono quindi la Passarge ed avanzarono verso ovest, mentre il corpo prussiano del generale L'Estocq marciava su Graudenz; il maresciallo Bernadotte inizi\u00f2 a ripiegare prudentemente verso Thorn. Il 27 gennaio Napoleone ebbe notizia di questa inattesa iniziativa nemica e subito prese immediate decisioni operative per volgere a proprio vantaggio la situazione; egli progett\u00f2 una nuova manovra per attirare verso ovest le truppe russe e attaccarle sul fianco sinistro e alle spalle da sud con un'avanzata in massa del grosso della Grande Armata; il maresciallo Murat, con il III corpo del maresciallo Davout, il IV corpo del maresciallo Soult e il VII corpo del maresciallo Augereau sarebbe avanzato su Allenstein, mentre il V corpo del maresciallo Lannes avrebbe marciato pi\u00f9 a est verso Brok.\nLa manovra napoleonica che avrebbe potuto avere risultati decisivi, venne vanificata dalla cattura di un corriere francese da parte dei russi che permise al generale Bennigsen di conoscere in anticipo i piani dell'imperatore. I corpi francesi avanzarono su largo fronte verso nord ma non trovarono il nemico n\u00e9 ad Allenstein n\u00e9 a G\u00fcttstadt; i russi si erano ritirati precipitosamente verso nord-est e riuscirono a combattere il 3 febbraio una battaglia di rallentamento a Ionkovo contro l'attacco frontale del maresciallo Murat con le truppe del VI corpo del maresciallo Ney; quindi ripiegarono di nuovo sfuggendo all'ultimo momento alla manovra aggirante sul loro fianco sinistro portata avanti dal maresciallo Soult con il IV corpo, che minacciava di chiuderli in trappola. Napoleone, deluso dal mancato successo decisivo, continu\u00f2 l'inseguimento con uno schieramento ampiamente disperso e l'8 febbraio si trov\u00f2 di fronte ad Eylau l'intero esercito del generale Bennigsen che aveva finalmente deciso di dare battaglia per proteggere K\u00f6nigsberg.\nNapoleone, pur avendo disponibili sul campo di battaglia solo una parte delle sue forze, decise ugualmente di combattere dopo aver richiamato i corpi del maresciallo Davout e del maresciallo Ney che avrebbero dovuto aggirare il nemico; la battaglia di Eylau si svolse in una rigida giornata invernale con fitte nevicate. L'attacco frontale del maresciallo Soult venne respinto dal solido schieramento della fanteria russa, e il VII corpo del maresciallo Augereau and\u00f2 incontro al disastro; le truppe si dispersero nella tormenta di neve e vennero decimate dal fuoco dell'artiglieria russa. Il nemico pass\u00f2 al contrattacco e fu contenuto solo con una serie di massicce cariche della cavalleria guidata dal maresciallo Murat; anche l'attacco aggirante sul fianco sinistro da parte del III corpo del maresciallo Davout, giunto sul campo di battaglia, non diede risultati. Nella serata l'arriv\u00f2 dei prussiani del generale L'Estocq aggrav\u00f2 la situazione dei francesi che venne infine stabilizzata dall'arrivo del VI corpo del maresciallo Ney sul fianco destro dei russi; le perdite erano state elevatissime per tutte e due le parti.\nIl giorno seguente il generale Bennigsen decise di ritirarsi dal campo di battaglia e ripiegare, ma la Grande Armata aveva subito perdite molto pesanti e mostrava segni di nervosismo ed esaurimento; Napoleone decise di interrompere le operazioni e dovette concludere che la guerra sarebbe continuata e che bisognava riorganizzare e rinforzare le sue forze in vista di una campagna estiva.\nLa campagna d'estate.\nPotenziamento delle forze francesi.\nLa battaglia di Eylau fece clamore in Europa; per la prima volta Napoleone non aveva concluso rapidamente la guerra con una grande vittoria decisiva; le difficili condizioni del terreno all'est e il clima invernale avevano rivelato i limiti della guerra napoleonica, povera di mezzi e priva di adeguati sostegni logistici per le truppe. La situazione dell'imperatore, assente dalla Francia, poteva diventare molto difficile.\nEgli si stabil\u00ec prima a Osterode e poi, il 1\u00ba aprile 1807, nel castello di Finkenstein e durante l'inverno e l'inizio della primavera pianific\u00f2 un grande sforzo militare per potenziare il suo esercito, far fronte a possibili nuove esigenze militari sul continente e migliorare l'approvvigionamento ed il rifornimento delle sue truppe. Dopo aver richiamato i contingenti del 1806 e del 1807, l'imperatore mobilit\u00f2 in parte anche la classe del 1808 e 110.000 coscritti arrivarono in Germania dove furono organizzati in nuovi \"reggimenti provvisori\"; i contingenti stranieri forniti dagli alleati furono incrementati da 42.000 a 112.000 uomini. In estate le forze francesi e alleate presenti in Germania raggiunsero i 410.000 uomini, di cui 110.000 soldati in prima linea con Napoleone, per fronteggiare i russi.\nOltre alla vecchia Grande Armata schierata sul fronte, dove si era dovuto procedere allo scioglimento del VII corpo del maresciallo Augereau, distrutto ad Eylau, Napoleone organizz\u00f2 un X corpo d'armata al comando del maresciallo Fran\u00e7ois Joseph Lefebvre per assediare la fortezza di Danzica, mentre il IX corpo del fratello Girolamo rimase in Slesia e l'VIII corpo del maresciallo Mortier era impegnato nella Pomerania svedese ad assediare Stralsund. Al centro della Germania furono schierati 60.000 uomini del maresciallo Guillaume Brune in funzione di copertura e controllo degli stati tedeschi; in Italia rimasero 120.000 soldati sotto il comando del vicer\u00e9 Eugenio Beauharnais e del generale Reynier per controllare l'Austria, completare la sottomissione della Calabria ed evitare sorprese dei britannici dalla Sicilia; infine il maresciallo Andr\u00e9 Mass\u00e9na venne richiamato dalla penisola italiana e messo al comando in Polonia di un \"corpo d'osservazione\" per proteggere il fianco destro della Grande Armata.\nQuesti piani di rafforzamento ebbero pieno successo mentre molto pi\u00f9 difficoltoso fu il miglioramento dell'equipaggiamento e del vettovagliamento dell'esercito; Napoleone prese per la prima volta la decisione di rinunciare ai fornitori privati, corrotti e inefficienti, e procedere alla militarizzazione dei servizi di retrovia, costituendo un traino di artiglieria, battaglioni di equipaggi e una direzione generale dei viveri guidata dal fratello di Hugues-Bernard Maret. I risultati, nonostante il notevole impegno, furono modesti; per carenza di mezzi di trasporto, i materiali rimasero nelle retrovie e non raggiunsero le truppe, si continu\u00f2 a fare affidamento soprattutto sulle risorse locali e su personale reclutato sul posto tra i civili; fino alla fine le truppe ricevettero solo il minimo necessario di viveri e vestiario. La Prussia orientale e la Polonia vennero depredate e saccheggiate da tutti gli eserciti.\nSviluppi diplomatici e sconfitte della Gran Bretagna in Oriente e America del Sud.\nContemporaneamente ai preparativi militari, Napoleone port\u00f2 avanti una serie di trattative con le altre potenze continentali per guadagnare tempo e diffondere disorientamento tra i suoi avversari, evitando un rafforzamento dell'alleanza antifrancese. La Prussia, in gran parte occupata dalle truppe francesi, sembr\u00f2 sul punto di concludere una pace separata, anche se poi lo zar Alessandro comparve a Memel e incontr\u00f2 il re Federico Guglielmo, ne rafforz\u00f2 la fiducia e concluse la convenzione di Bartenstein il 23 aprile 1807 che consolid\u00f2 l'alleanza russo-prussiana. In Austria esisteva un partito della guerra e della rivincita contro la Francia, guidato dal nuovo cancelliere Stadion, ma anche in questo caso Napoleone riusc\u00ec a ritardare un intervento austriaco, proponendo un'alleanza e poi intralciando una proposta di mediazione presentata il 7 aprile a Francia, Russia e Gran Bretagna, dal cancelliere austriaco.\nLa Russia di Alessandro, mentre sosteneva quasi da sola la guerra contro Napoleone, era inoltre sempre in guerra con la Persia e soprattutto con l'Impero Ottomano del sultano Selim III; il generale Ivan Michelson aveva conquistato la Moldavia e occupato Bucarest, mentre il pasci\u00e0 di Rustciuk, Mustaf\u00e0 Bairaqdar difendeva con il suo esercito la linea del Danubio; nel frattempo erano insorti i serbi che avevano liberato Belgrado il 12 settembre 1806. Nel marzo 1807 essi distrussero l'esercito turco del pasci\u00e0 Solimano e si allearono con la Russia, mentre Napoleone cercava di portare aiuto al sultano, inviando istruttori e proponendo anche, senza successo, l'intervento dell'armata di Dalmazia del generale Auguste Marmont sul Danubio. A maggio 1807 i russi ripresero l'avanzata per congiungersi con i serbi che marciavano attraverso la Krajina e, dopo uno scacco iniziale dovuto all'intervento di Mustaf\u00e0 Bairaqdar oltre il Danubio, il 17 luglio 1807 russi e serbi si collegarono a Negotin. Nel frattempo il 25 maggio 1807 a Costantinopoli si erano verificati eventi che avevano indebolito la resistenza ottomana: una sanguinosa insurrezione degli giannizzeri depose Selim III che venne sostituito con suo cugino Mustafa IV.\nLo zar Alessandro era intralciato da queste impegnative campagne militari nei Balcani ed inoltre era irritato dalla scarsa risolutezza dell'alleato prussiano, dalle indecisioni austriache e in particolare dall'egoismo e dalla modesta collaborazione della Gran Bretagna che non partecipava attivamente alle operazioni sul continente e non aveva nemmeno effettuato manovre diversive sulle coste per allentare la pressione francese sulla Russia. Il governo del primo ministro Grenville, concentrato sulla politica coloniale e in particolare sulle vicende in America meridionale, non aveva nemmeno rinforzato le truppe del generale Henry Edward Fox in Sicilia che quindi non si mossero. Infine il 7 marzo 1807 il governo cadde sulla questione cattolica; dopo le elezioni, venne formato un nuovo governo conservatore con William Portland primo ministro e con una serie di energici uomini nuovi, decisi a contrastare l'egemonia francese in Europa: Spencer Perceval, allo scacchiere, Charles Bathurst al commercio, George Canning agli esteri e Robert Castlereagh alla guerra; essi per il momento tuttavia non ebbero modo di dimostrare subito le loro capacit\u00e0.\nIn realt\u00e0 le iniziative della Gran Bretagna in Oriente e nelle Americhe in questa fase terminarono tutte con una serie di gravi e umilianti fallimenti. La spedizione principale britannica fu diretta contro l'Impero Ottomano per costringerlo a rompere le relazioni con la Francia ed entrare in guerra accanto a Gran Bretagna e Russia; fu organizzata un'operazione navale nei Dardanelli al comando dell'ammiraglio John Thomas Duckworth che penetr\u00f2 nello stretto il 19 febbraio 1807 ma che venne respinta dalle artiglierie turche sotto la direzione del generale francese Horace S\u00e9bastiani, inviato da Napoleone. La flotta britannica il 3 marzo si ritir\u00f2 con perdite dallo stretto. Si concluse con un'altra sconfitta anche spedizione in Egitto, organizzata per ripristinare l'influenza britannica e sconfiggere Mehmet Ali, il capo delle truppe albanesi arruolate nell'esercito ottomano, che aveva battuto i mamelucchi e assunto il potere nel paese. L'ammiraglio Duckworth sbarc\u00f2 un corpo di truppe al comando del generale Alexander Mackenzie-Fraser che inizialmente raggiunsero Rosetta e Alessandria; ma il 22 aprile 1807 Mehmet Al\u00ec blocc\u00f2 con il suo esercito le truppe nemiche ad Alessandria e alla fine il 15 settembre 1807 i britannici furono costretti a concludere una convenzione di evacuazione e abbandonare l'Egitto.\nInfine termin\u00f2 con un disastro la spedizione britannica in America meridionale; la Gran Bretagna nel giugno 1806, sfruttando lo stato di guerra con la Spagna, alleata di Napoleone, aveva sbarcato alla foce del Rio della Plata, su iniziativa dell'ammiraglio Home Riggs Popham, un corpo di truppe provenienti dal Capo al comando del generale William Carr Beresford che in un primo tempo erano riuscite a conquistare Buenos Aires, sconfiggendo le truppe del vicer\u00e9. Poco dopo tuttavia le milizie e le truppe coloniali di Santiago de Liniers, sopraggiunte da Montevideo, avevano circondato e costretto alla capitolazione il 12 agosto 1806 il corpo di spedizione britannico del generale Beresford. Dopo questa prima sconfitta i britannici ricomparvero sul Rio della Plata con una seconda spedizione al comando prima del generale Samuel Auchmunty e poi del generale John Whitelocke che occup\u00f2 Montevideo il 3 febbraio 1807 e poi marci\u00f2 di nuovo su Buenos Aires. Il 5 luglio 1807 le truppe britanniche entrarono a Buenos Aires dove per\u00f2 furono ancora attaccate e duramente sconfitte dalle truppe coloniali e le milizie locali di Liniers; esse furono costrette a concludere una seconda convenzione di evacuazione il 6 luglio 1807.\nLa posizione britannica si indebol\u00ec anche in Persia dove era in corso la guerra contro la Russia che aveva causato la perdita di Baku e del Daghestan; l'influenza francese crebbe e una delegazione persiana si rec\u00f2 al castello di Finkenstein dove fu ricevuta da Napoleone nell'aprile 1807; il 7 maggio venne firmato un trattato di collaborazione politico-militare in funzione anti-russa e anti-inglese e il generale Gasparre Am\u00e9d\u00e9e Gardanne raggiunse Teheran.\nRipresa della guerra e battaglia di Friedland.\nMentre gli eserciti russi erano impegnati anche sul Danubio e in Persia, i britannici vedevano fallire almeno temporaneamente i loro programmi di espansione in Oriente e nelle Americhe, e l'Austria rimaneva fuori dalla guerra, impegnandosi solo in una sterile mediazione, Napoleone alla fine della primavera 1807 aveva ormai rinforzato le sue forze in Polonia ed era pronto a riprendere la campagna per sferrare un colpo decisivo ai russi e porre fine alla guerra. Furono per\u00f2 ancora una volta i russi a prendere per primi l'iniziativa. Dopo la caduta delle fortezze della Slesia e soprattutto di Danzica il 27 maggio grazie agli strenui sforzi del maresciallo Lefebvre, rafforzato dai reparti del maresciallo Mortier e del maresciallo Lannes, il generale Bennigsen decise di fare un tentativo per proteggere la fortezza di K\u00f6nigsberg, marciando verso la Passarge e attaccando dal 5 giugno le teste di ponte del I e del VI corpo d'armata. Napoleone, sorpreso dai movimenti del nemico, inizi\u00f2 a concentrare gli altri corpi per affrontare la minaccia e il generale russo inizi\u00f2 a ripiegare verso la posizione fortificata di Heilsberg.\nL'imperatore ide\u00f2 una manovra per aggirare l'ala destra dei russi e tagliarli fuori dai collegamenti con K\u00f6nigsberg; dal 9 giugno, mentre il maresciallo Murat avanzava frontalmente all'inseguimento del nemico in direzione di Heilsberg con il IV corpo del maresciallo Soult, il VI corpo del maresciallo Ney e il nuovo corpo di riserva affidato al maresciallo Lannes, un secondo raggruppamento con il III corpo del maresciallo Davout e l'VIII corpo del maresciallo Mortier inizi\u00f2 un movimento per aggirare sulla destra i russi e separarli dai prussiani del generale L'Estocq che sarebbero stati a loro volta agganciati dal I corpo comandato dal generale Claude Victor, dopo il ferimento del maresciallo Bernadotte.\nIl maresciallo Murat che dirigeva l'inseguimento dei russi, raggiunse le forti posizioni di Heilsberg, ma, invece di attendere l'arrivo del grosso dell'armata che marciava per l'unica strada disponibile, egli prese la decisione il 10 giugno di attaccare in forze le solide posizioni del generale Bennigsen; i ripetuti attacchi frontali del IV corpo del maresciallo Soult furono respinti con pesanti perdite e anche l'intervento affrettato del corpo di riserva del maresciallo Lannes si concluse con un costoso insuccesso, i francesi subirono oltre 10.000 perdite. Il generale russo quindi, dopo aver resistito nella battaglia di Heilsberg, pot\u00e9 ripiegare sulla riva destra del fiume Alle verso Bartenstein, evitando la manovra di aggiramento del III e dell'VIII corpo francesi.\nA questo punto Napoleone il 13 giugno decise di puntare direttamente su K\u00f6nigsberg e conquistarla con un raggruppamento formato dalla cavalleria del maresciallo Murat e dal IV corpo del maresciallo Soult, rinforzati sulla destra dal III corpo del maresciallo Davout; mentre egli manteneva una massa di manovra di riserva, invi\u00f2 anche verso est il maresciallo Lannes per identificare i movimenti dell'esercito russo a est dell'Alle. Il generale Bennigsen, avendo rilevato che il maresciallo Lannes avanzando verso la cittadina di Friedland appariva isolato dal resto della Grande Armata, prese l'iniziativa di tentare un attacco contro questo distaccamento francese e la notte del 14 giugno fece riattraversare alle sue truppe su ponti di barche l'Alle. Il maresciallo Lannes, attaccato debolmente dai russi la mattina del 14 giugno, esegu\u00ec efficacemente il suo compito di copertura e trattenne il nemico dando tempo a Napoleone di accorrere sul posto nel primo pomeriggio con il I corpo del generale Victor, l'VIII corpo del maresciallo Mortier e il VI corpo del maresciallo Ney.\nTemendo che il generale Bennigsen potesse sfuggirgli ancora una volta, Napoleone, senza attendere l'arrivo previsto entro poche ore delle forze del maresciallo Murat e del maresciallo Davout, sferr\u00f2 l'attacco contro i russi a Friedland nel tardo pomeriggio; l'ala sinistra russa respinse i primi attacchi del maresciallo Ney, ma l'intervento dell'artiglieria del generale Victor disgreg\u00f2 le linee nemiche e infine un nuovo attacco del VI corpo del maresciallo Ney sconfisse il fianco sinistro e tagli\u00f2 la linea di ritirata sul fiume Alle. Alcuni ponti furono incendiati e distrutti e solo una parte dell'armata russa riusc\u00ec con grande difficolt\u00e0 a ritirarsi attraverso un guado. Il generale Bennigsen aveva perso 25.000 uomini e 80 cannoni e l'imperatore aveva finalmente raggiunto la vittoria; il 16 giugno il maresciallo Soult, con le truppe del IV corpo d'armata, conquist\u00f2 anche la fortezza di K\u00f6nigsberg.\nLa pace di Tilsit.\nLa sconfitta aveva scosso la risolutezza dei generali russi ed anche dello zar Alessandro; il 19 giugno si ebbero i primi contatti tra le due parti e il 21 giugno venne concluso un armistizio. In realt\u00e0 anche Napoleone auspicava la fine delle ostilit\u00e0; egli temeva, nel caso di ulteriore resistenza, di dover portare la guerra oltre il Niemen, che avrebbe richiesto un nuovo grande sforzo organizzativo per avanzare nel cuore della Russia ed un ulteriore prolungamento della sua assenza dalla Francia. Lo zar Alessandro, invitato alla prudenza dal fratello Costantino, temeva in caso di continuazione della guerra ed invasione francese possibili conseguenze rivoluzionarie per il suo regno: i nobili o i militari avrebbero potuto ribellarsi, le province polacche dell'impero insorgere, le masse contadine sollevarsi contro la servit\u00f9 della gleba.\nNapoleone, avendo deciso di allettare lo zar evocando possibili spartizioni dell'Oriente e delle Indie a scapito della Gran Bretagna, propose il 23 giugno ad Alessandro un incontro diretto e il sovrano russo, gi\u00e0 irritato per il presunto egoismo britannico e invitato dalla stessa Prussia a ricercare un accordo a tre con la Francia per ridisegnare la carta europea, decise di accettare la proposta dell'imperatore. L'incontro ebbe luogo il 25 giugno su una zattera predisposta in mezzo al Niemen e si prolung\u00f2 anche nei giorni seguenti con una serie di colloqui segreti tra i due senza testimoni, di cui non esistono resoconti attendibili.\nNonostante le speranze dei governanti prussiani e il tentativo il 6 luglio della regina Luisa di ammorbidire la posizione di Napoleone con un colloquio, la Prussia non fu ammessa alle trattative e sub\u00ec le conseguenze della sconfitta e dell'accordo tra Francia e Russia. Gli accordi di Tilsit furono conclusi il 7 luglio 1807 e prevedevano oltre al trattato di pace tra Russia e Francia, a cui si un\u00ec la Prussia il 9 luglio, un trattato di alleanza tra i due imperi e delle clausole segrete. Il trattato di pace prevedeva che la Prussia avrebbe ceduto tutti i territori a ovest dell'Elba ed anche le sue province polacche tranne uno stretto corridoio di collegamento tra Prussia orientale e Pomerania. I territori occidentali sottratti alla Prussia sarebbero stati uniti all'Assia-Kassel, al Braunschweig e a parte dell'Hannover e avrebbero costituito il nuovo regno di Vestfalia, assegnato da Napoleone al fratello minore Girolamo. Inoltre i territori restanti della Prussia per il momento sarebbero rimasti occupati dall'esercito francese fino al pagamento di una pesante indennit\u00e0 di guerra, regolata secondo una convenzione conclusa il 12 luglio.\nMentre Danzica sarebbe diventata citt\u00e0 libera con una guarnigione francese al comando del generale Jean Rapp, le province polacche della Prussia avrebbero costituito, tranne la regione di Bia\u0142ystok che sarebbe stata annessa dalla Russia, il Granducato di Varsavia, formalmente assegnato al re di Sassonia, ma in realt\u00e0 amministrato dalla nobilt\u00e0 polacca, occupato dalle truppe francesi e diretto dal maresciallo Louis-Nicolas Davout, nominato governatore. Alessandro accettava quindi lo smembramento della Prussia e la minacciosa ricostituzione di uno stato polacco, alleato della Francia, ai suoi confini occidentali e inoltre cedeva a Napoleone anche le Isole Ionie e Cattaro, conquistare dai russi ai tempi dello zar Paolo, e prometteva di evacuare i Principati danubiani, occupati dal suo esercito.\nGli accordi prevedevano infine che Alessandro e Napoleone avrebbero cercato di mediare con l'Impero Ottomano e la Gran Bretagna per ricercare una pace generale; in caso di fallimento, i due sovrani si sarebbero uniti in un'alleanza continentale antibritannica, chiudendo i porti alle navi inglesi e facendo aderire al blocco continentale, oltre alla Prussia, anche l'Austria, la Svezia, il Portogallo e la Danimarca. Verosimilmente nei colloqui a due venne ipotizzata una spartizione dell'Impero Ottomano, la conquista del Portogallo da parte di Napoleone, della Finlandia e del Levante da parte dello zar.\nGli accordi di Tilsit apparentemente furono un grande successo per Napoleone e coronavano la serie di guerre vittoriose portando la sfera di influenza e dominio francese fino ai confini della Russia; tuttavia nei patti conclusi erano gi\u00e0 presenti elementi di disgregazione che avrebbero in breve rovinato l'accordo. In primo luogo l'ambiguo ruolo del Granducato di Varsavia che evocava per Alessandro, oltre alla rinascita della Polonia, una minaccia diretta francese ai suoi confini; inoltre il destino dell'Oriente e di Costantinopoli non era chiaro e Napoleone si sarebbe presto rifiutato di lasciarli ai russi. Alessandro avrebbe approfittato dell'accordo per muovere guerra alla Svezia ma non avrebbe riconsegnato i Principati danubiani; con la sua personalit\u00e0 incostante e ambiziosa, si sarebbe ben presto convinto degli svantaggi dell'accordo e, di fronte alle nuove espansioni francesi, avrebbe ripreso la sua libert\u00e0 di azione. Infatti, dopo Tilsit, Napoleone, fiducioso nella solidit\u00e0 degli accordi con lo zar, riprese subito una politica di egemonia e dominio continentale pianificando l'invasione del Portogallo e la successiva occupazione della Spagna.\nIn Gran Bretagna gli accordi di Tilsit, che prospettavano un potenziamento del blocco continentale e un'alleanza europea in funzione antibritannica, rafforzarono la decisione del governo, convinto della temporaneit\u00e0 di questa sistemazione, di continuare la guerra. Vennero inoltre prese dai ministri Canning e Castlereagh, una serie di misure militari energiche che dimostrarono la combattivit\u00e0 britannica; la flotta bombard\u00f2 Copenhagen catturando le navi danesi e mantenendo aperto il Mar Baltico; venne consolidata l'alleanza con la Svezia. Soprattutto venne deciso un intervento diretto nella penisola iberica che, sollevatasi contro l'occupazione francese, avrebbe permesso ai britannici di rimettere piede sul continente e avrebbe progressivamente indebolito l'esercito francese, rovinando l'equilibrio stabilito a Tilsit."}
{"id": "863694", "revid": "3115", "url": "https://it.wikipedia.org/wiki?curid=863694", "title": "Doln\u00e9 Strh\u00e1re", "text": "Doln\u00e9 Strh\u00e1re (in ungherese \"Als\u00f3eszterg\u00e1ly\", in tedesco \"Niederstracherau\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1244 con il nome di Stergar, come possedimento reale. Nel 1260 pass\u00f2 a un certo conte Maty\u00e1s originario di Bratislava. Successivamente appartenne alla Signoria di Div\u00edn e, nel XVII secolo, alla Signoria di Modr\u00fd Kame\u0148. Dal 1554 al 1594 fu tenuto dai Turchi."}
{"id": "863695", "revid": "767487", "url": "https://it.wikipedia.org/wiki?curid=863695", "title": "Charophyceae", "text": "Le Charophyceae sono una classe di alghe appartenenti alla divisione delle Charophyta. Fanno parte del regno delle Plantae, e sono considerate l'anello di congiunzione tra le embriofite (piante terrestri superiori) e le alghe. Si tratta di piante pluricellulari, ramificate, che effettuano la fotosintesi clorofilliana.\nLa loro caratteristica distintiva (che condividono con tutte le piante superiori) \u00e8 la presenza di una particolare struttura cellulare, definita fragmoplasto, che mantiene separati i nuclei delle due cellule durante la mitosi. Altra peculiarit\u00e0 della classe \u00e8 il fatto che i loro organi riproduttivi, l'anteridio (maschile) e l'oogonio (femminile) sono protetti da uno strato di cellule sterili; queste particolarit\u00e0 strutturali e funzionali rendono le Charophycee gli organismi pi\u00f9 complessi di tutte le alghe.\nLa classificazione esatta di queste alghe \u00e8 ancora incerta, in quanto molti botanici hanno proposto di considerare l'intera divisione delle Charofite come un phylum se non un regno a s\u00e9 stante. Analisi cladistiche e studi filogenetici, comprese analisi di sequenze di DNA ed RNA, sono in corso per definire la posizione che queste alghe occupano nell'albero della vita, e per chiarire se queste possano essere realmente considerate, o meno, il collegamento tra le alghe e le piante terrestri vascolari e non vascolari.\nLe charoficee, essendo alghe prevalentemente di acqua dolce, hanno un ciclo vitale aplonte, con meiosi iniziale (zigotica). I gameti maschili sono le uniche cellule flagellate.\nUn esempio di charoficea \u00e8 \"Spirogyra\", un'alga verde a filamento semplice. Il nome deriva dalla particolare forma dei cloroplasti di questa alga, i quali sono spiralati e periferici. La riproduzione sessuale si attua tramite la formazione di ponti di connessione fra filamenti, attraverso i quali si muovono gli isogameti maschili. La riproduzione asessuale, invece, si attua attraverso mitosi cellulare e frammentazione dei filamenti.\nLe Charoficee pi\u00f9 simili alle piante terrestri sono raggruppate in due ordini: Coleochaetales e Charales.\nIl massimo rappresentante del primo dei due ordini \u00e8 il genere \"Coleochaete\", che comprende alghe filamentose ramificate dicotomicamente oppure discoidi. La caratteristica principale di questo genere \u00e8 l'accrescimento attraverso meristemi apicali situati ai margini del disco o agli apici dei filamenti.\nI reperti fossili ci portano a pensare che le piante terrestri si siano evolute da individui algali simili.\nL'ordine delle Charales \u00e8 ben esemplificato dagli individui del genere \"Chara\". Queste sono alghe a crescita apicale, con tallo diviso in nodi e internodi. Dai nodi si dipartono verticilli di corti rami.\nLe cellule sessuali maschili sono prodotte in organi pluricellulari, i globuli, mentre quelle femminili si formano nelle nocule, strutture protette da cellule tubulari sterili disposte a spirale."}
{"id": "863702", "revid": "767487", "url": "https://it.wikipedia.org/wiki?curid=863702", "title": "Glabu\u0161ovce", "text": "Glabu\u0161ovce (in ungherese \"Gal\u00e1bocs\", in tedesco \"Galabotsch\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1297. Appartenne a numerose famiglie comitali locali (tra le quali i Kacsi, i Pron\u00e1y e i Benei). Nel 1554 fu raso al suo dai Turchi, che lo detennero fino al 1594. Dal 1938 al 1944 venne annesso dall'Ungheria."}
{"id": "863703", "revid": "842", "url": "https://it.wikipedia.org/wiki?curid=863703", "title": "Strategia in tempo reale", "text": ""}
{"id": "863707", "revid": "110157", "url": "https://it.wikipedia.org/wiki?curid=863707", "title": "Horn\u00e1 Strehov\u00e1", "text": "Horn\u00e1 Strehov\u00e1 (in ungherese \"Fels\u0151sztregova\", in tedesco \"Oberstriegau\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nSecondo la leggenda, il nome del villaggio deriva dal verbo slovacco \"strehnu\u0165\" o \"str\u00e1\u017ei\u0165\", che significa \"fare la guardia\".\nStoria.\nIl villaggio \u00e8 citato per la prima volta nel 1493 con il nome di Ztergowa. All'epoca apparteneva ai poitenti conti Aba. Successivamente pass\u00f2 ai Szecs\u00e9ny e quindi alle Signorie di Div\u00edn e di Modr\u00fd Kame\u0148."}
{"id": "863709", "revid": "716632", "url": "https://it.wikipedia.org/wiki?curid=863709", "title": "Imperium GBR", "text": ""}
{"id": "863710", "revid": "46162", "url": "https://it.wikipedia.org/wiki?curid=863710", "title": "Cabal\u00e9n", "text": ""}
{"id": "863711", "revid": "46162", "url": "https://it.wikipedia.org/wiki?curid=863711", "title": "Kabalen", "text": ""}
{"id": "863713", "revid": "46162", "url": "https://it.wikipedia.org/wiki?curid=863713", "title": "Cabalen", "text": ""}
{"id": "863716", "revid": "287204", "url": "https://it.wikipedia.org/wiki?curid=863716", "title": "Elena Vladimirovna Kondakova", "text": "Elena Kondakova \u00e8 nata vicino a Mosca, \u00e8 stata la terza donna sovietica ad andare nello spazio e la prima donna in generale a completare una missione di lunga durata.\n\u00c8 stata selezionata come cosmonauta nel 1989, il suo primo volo spaziale \u00e8 stata la missione Sojuz TM-20 tra l'ottobre 1994 ed il marzo 1995 diretta verso la stazione spaziale russa Mir. Nel maggio 1997 \u00e8 tornata nello spazio con la missione STS-84 dello Shuttle.\nDal 1999 \u00e8 un deputato della Duma."}
{"id": "863720", "revid": "287204", "url": "https://it.wikipedia.org/wiki?curid=863720", "title": "Tarom", "text": ""}
{"id": "863723", "revid": "92723", "url": "https://it.wikipedia.org/wiki?curid=863723", "title": "Horn\u00e9 Plachtince", "text": "Horn\u00e9 Plachtince (in ungherese \"Fels\u0151palojta\", in tedesco \"Berplachtintz\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1244 con i nomi di Palata e Palojtha. Appartenne alle nobili famiglie dei Dob\u00f3 e dei Dacs\u00f3y. Nel 1465 ottenne i privilegi di sede di mercato, ospitando un'importante fiera regionale. Nel XVI secolo pass\u00f2 ai Simonfy. Nel 1685 fu distrutto dai Turchi. Nel XIX secolo divenne propriet\u00e0 ecclesiastica del capitolo di Ro\u017e\u0148ava."}
{"id": "863727", "revid": "16953", "url": "https://it.wikipedia.org/wiki?curid=863727", "title": "Sassifragacee", "text": ""}
{"id": "863728", "revid": "1781667", "url": "https://it.wikipedia.org/wiki?curid=863728", "title": "Horn\u00e9 Strh\u00e1re", "text": "Horn\u00e9 Strh\u00e1re (in ungherese \"Fels\u0151eszterg\u00e1ly\", in tedesco \"Oberstracherau\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1243 con i nomi di Estergur e Vzturgar, come feudo del castello di Hont. Successivamente pass\u00f2 ai Kacsics e nel 1327 ai conti Sz\u00e9cs\u00e9ny. Dal 1554 al 1594 fu occupato dai Turchi. In seguito appartenne alla Signoria di Div\u00edn e, nel XVII secolo, alla Signoria di Modr\u00fd Kame\u0148, all'epoca feudo dei potenti conti Balassa."}
{"id": "863729", "revid": "767487", "url": "https://it.wikipedia.org/wiki?curid=863729", "title": "Mai paura", "text": "Mai paura \u00e8 l'album d'esordio del 1999 del gruppo Mercanti di Liquore."}
{"id": "863734", "revid": "110157", "url": "https://it.wikipedia.org/wiki?curid=863734", "title": "Hru\u0161ov (Bansk\u00e1 Bystrica)", "text": "Hru\u0161ov (in ungherese \"Magasmajt\u00e9ny\", in tedesco \"Hruschau\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1258 con il nome di Huruso, come feudo del castello di Bzov\u00edk. Nel XIX secolo pass\u00f2 ai conti Huss\u00e1ry e poi all'arcivescovato di Strigonio."}
{"id": "863736", "revid": "709565", "url": "https://it.wikipedia.org/wiki?curid=863736", "title": "Transformers (G1)", "text": " \u00e8 una serie animata statunitense per la TV (la prima della lunga saga dei Transformers), co-prodotta dal 1984 al 1987 dallo studio americano Marvel Productions e dalla casa di produzione Sunbow e animata dalle giapponesi Toei Animation e Tokyo Movie Shinsha. \u00c8 composta da quattro stagioni e un lungometraggio (\"Transformers - The Movie\") ed \u00e8 stata importata e trasmessa in Italia per la prima volta nell'ottobre 1985. Nel primo doppiaggio italiano delle prime tre stagioni, le fazioni e alcuni personaggi hanno un nome tratto dai nomi tradotti dei giocattoli distribuiti da GiG. I nomi originali in inglese ed un adattamento pi\u00f9 fedele sono stati utilizzati in un ridoppiaggio moderno pensato per la distribuzione DVD a partire dal 2008 prima ad opera della MTC poi della Dynit ma che ha avuto anche diversi passaggi in TV. La quarta stagione, doppiata per la prima volta in italiano nel 2011, \u00e8 disponibile solamente sul canale YouTube di Sanverproduction, l'azienda che si \u00e8 occupata del doppiaggio.\nTrama.\nIntroduzione.\nLa serie, concepita in particolare per il mercato nippoamericano e poi distribuita anche in Asia ed Europa, \u00e8 frutto di una coproduzione tra giapponesi ed americani, con la sceneggiatura di varie persone come Douglas Booth, Donald F. Glut e David Wise (tra gli altri), la regia di Nelson Shin, gli storyboard di Peter Chung e George Goode (tra gli altri), la direzione delle animazioni di K\u014dz\u014d Morishita ed il character design di Floro Dery.\nI Transformers sono divisi in due fazioni:\nPrima e seconda stagione.\nLa loro storia inizia milioni di anni fa, quando sulla Terra non si \u00e8 ancora sviluppata la vita umana. Su Cybertron, invece, infuria da tempo immemorabile una brutale guerra tecnologica tra le due fazioni, che vede gli Autobots combattere per la propria sopravvivenza. Dopo milioni di anni la guerra sta volgendo al termine in favore dei Decepticons, forti della loro ferocia e della loro superiorit\u00e0 tecnologica e militare. Gli Autobots vivono nascosti, limitandosi alla \"guerriglia\", mentre ormai quasi tutto il pianeta (ad eccezione di I. A. Con, quartier generale cybertroniano degli Autobots) \u00e8 nelle mani dei malvagi Decepticons.\nCon la guerra millenaria che ormai ha dissipato la maggior parte dell'energia vitale del pianeta, gli Autobots, per sopravvivere, devono frequentemente rubare energia dalle basi Decepticons, i quali la immagazzinano nella forma di barre o cubi di Energon, da sempre la principale fonte di sostentamento per tutti gli organismi cybertroniani. Con una situazione ormai insostenibile, gli Autobots non hanno altra scelta se non quella di lasciare il pianeta alla ricerca di un altro mondo e di nuove risorse energetiche, dove ricominciare un'esistenza pacifica, e con il sogno di poter riconquistare, un giorno, Cybertron.\nIl primo episodio si apre con alcuni Autobots che si sono appena procurati una piccola scorta di Energon, sopravvivendo all'ennesimo scontro con le forze Decepticons che pattugliano perennemente il pianeta. Durante queste sequenze sono mostrate le trasformazioni in veicoli cybertroniani dei Transformers protagonisti della serie.\nRaggiunto il loro quartier generale ad I. A. Con, sani e salvi, scopriamo che gli Autobots stanno approntando gli ultimi preparativi per lasciare il pianeta, guidati dal loro comandante Optimus Prime. Tutto ci\u00f2 non passa inosservato agli occhi delle spie Decepticons Soundwave e Laserbeak. Informato il loro malvagio comandante supremo Megatron dei piani di Optimus, un manipolo di Decepticons selezionati, guidati personalmente dallo stesso Megatron, si getta all'inseguimento dell'astronave Autobot (nota retroattivamente anche come \"Ark\") a bordo del loro incrociatore (conosciuto come la \"Nemesis\").\nNon appena lasciata l'orbita di Cybertron, i Decepticons riescono a raggiungere la nave spaziale degli Autobots, mentre essi si trovano a fronteggiare un inaspettato sciame di asteroidi, ingaggiando un combattimento tra le astronavi. Alla fine, una volta raggiunta la nave Autobots, i Decepticons riescono a penetrare al suo interno tramite un condotto d'arrembaggio che ne perfora lo scafo. Ormai faccia a faccia, tra i due equipaggi inizia una serrata lotta corpo a corpo. Conscio della situazione disperata, Optimus decide di tentare il tutto per tutto con un estremo sacrificio finale e, preso il controllo del timone, decide di far schiantare la sua astronave con entrambi gli eserciti a bordo, in modo da porre fine per sempre alla minaccia di Megatron e dei suoi seguaci. Nel corso della disperata manovra l'astronave dei Decepticons, senza pi\u00f9 controllo, si sgancia, finendo alla deriva.\nL'astronave Autobot, invece, procede verso il suo destino, precipitando su un vicino pianeta primitivo e schiantandosi alle pendici di un vulcano con un impatto devastante. Questo pianeta \u00e8 la nostra Terra di quattro milioni di anni fa. I millenni passano, ed arriviamo al 1984. Il vulcano si risveglia con una piccola eruzione che d\u00e0 luogo a un terremoto. Ma l'astronave \u00e8 sopravvissuta all'impatto, ed i suoi occupanti sono sopravvissuti, anche se disattivati e danneggiati in seguito alla collisione. La scossa riattiva alcuni contatti di Teletraan 1, il potente computer dell'astronave Autobot che per prima cosa invia una sonda ad esplorare il pianeta alieno. Esso pu\u00f2 cos\u00ec osservare la vita degli esseri umani del XX secolo, le loro macchine, i veicoli civili e militari, dei quali ne scansiona le forme.\nAcquisiti tali dati, Teletraan 1 provvede quindi a ricostruire i Transformers ad immagine dei meccanismi terrestri in modo da mimetizzarli ed adattarli alla vita del pianeta. L'impatto per\u00f2 non \u00e8 stato senza conseguenze per il computer di bordo degli Autobots, rendendolo incapace di distinguere i Decepticons dagli Autobots. Infatti il primo robot che ricostruisce \u00e8 Skywarp, uno dei jet Decepticon, il quale provvede a far riparare tutti i suoi compagni caduti, in primis Megatron. Una volta riattivati, i Decepticons lasciano l'astronave sepolta credendo gli Autobots disattivati per sempre. Tuttavia, il luogotenente di Megatron, Starscream, decide di salutare i nemici caduti con una raffica di laser, causando una piccola frana. Ci\u00f2 fa inaspettatamente sobbalzare il corpo disattivato di Optimus Prime sotto il raggio riparatore di Teletraan 1, il quale in breve far\u00e0 lo stesso con tutti i suoi amici.\nDa questo momento in poi i Transformers arrivati sulla terra si trasformeranno in mezzi e macchinari tipici terrestri. Nel corso di tutti gli episodi gli unici a mantenere la struttura iniziale sono i Transformers che erano rimasti su Cybertron, come Shockwave (rimasto a guardia del quartier generale dei Decepticons) e Omega Supreme. Sulla Terra si riproduce l'antica lotta tra le due fazioni. I Decepticons sono avvantaggiati oltre che per la loro natura anche per il disinteresse che hanno nei confronti degli esseri umani (chiamati con disprezzo \"creature di carne\"). Essi, per\u00f2, sono minati da rivalit\u00e0 interne e dal ridotto grado di intelligenza che di solito hanno (ad eccezione di Soundwave e del loro capo Megatron). Gli Autobots si preoccupano, invece, di prestare aiuto agli esseri umani, dai quali ricevono talvolta appoggio.\nGli obiettivi della lotta ora sono capovolti. I Decepticons cercano di trafugare energia dagli stabilimenti industriali degli esseri umani per immagazzinarla in cubi da spedire al loro pianeta originario tramite un ponte spaziale di teletrasporto. Nel frattempo, infatti, la carenza di energia ha ridotto in cattive condizioni anche i Decepticons rimasti su Cybertron. L'obiettivo degli Autobots \u00e8 di impedire che ci\u00f2 avvenga e, contrariamente a quanto avveniva prima su Cybertron, ora quasi sempre raggiungono i loro scopi.\nLa seconda stagione quindi \u00e8 molto simile alla precedente, con in aggiunta solo personaggi pi\u00f9 freschi e nuovi per entrambe le fazioni.\nLungometraggio.\n\u00c8 l'anno 2005 e la guerra fra gli Autobots (Autorobot) e i Decepticons (Distructor), risvegliatisi sulla Terra circa 20 anni prima, sta continuando: i Decepticons hanno abbandonato la Terra e controllano il pianeta natio dei Transformer, Cybertron, mentre le sue due lune sono state conquistate dagli Autobots. Gli Autobots di guardia sulle lune di Cybertron partono per una missione sulla Terra, ad Autobot City (capitale degli Autobots sulla Terra) per procurarsi Energon e sferrare l'attacco finale contro i Decepticons su Cybertron. Megatron, loro perfido leader, scopre i piani degli Autobots e decide di attaccare la loro navicella, eliminando tutti i membri dell'equipaggio in missione; muoiono cos\u00ec Ironhide, Ratchet, Prowl e Brawn. Dopodich\u00e9, bramoso di distruggere l'avamposto terrestre degli Autobot, con i suoi seguaci al seguito, giunge sulla Terra dove sferra un poderoso attacco contro Autobot City. Gli Autobots riescono per\u00f2 a contattare Optimus Prime (Commander), il quale arriva in aiuto dei suoi compagni, pilotando assieme a Sunstreaker uno shuttle con a bordo anche i Dinobot come rinforzi. Optimus Prime, dopo aver colpito molti Distructor, ingaggia una battaglia personale, corpo a corpo, contro Megatron, ma viene mortalmente ferito dallo stesso Megatron, gravemente danneggiato a sua volta da Optimus e costretto alla ritirata.\nOptimus Prime (Commander), prima di morire, passa la Matrice di comando degli Autorobot ad Ultra Magnus (Convoy), che diventa il nuovo leader degli Autobots. Nel frattempo i nemici fuggono a bordo di Astrotrain e Starscream (Astrum), nel tentativo di diventare il nuovo leader dei Decepticons, abbandona nello spazio Megatron ferito ed altri Distructor gravemente danneggiati (Skywarp, Thundercracker e gli Insecticons). Megatron viene attirato nell'orbita di Unicron, un potente e malvagio demone robot di forma planetoide che divora tutti i pianeti sul suo passaggio. Unicron propone a Megatron un patto: gli fornir\u00e0 un nuovo corpo e nuove truppe affinch\u00e9 distrugga la Matrice degli Autobots. Megatron, di fronte alla minaccia del suo completo oblio, \u00e8 obbligato ad accettare il patto di Unicron (diventando di fatto un subordinato di Unicron), cos\u00ec viene nuovamente potenziato e trasformato nel malvagio Galvatron. Skywarp diviene Cyclonus, il suo primo luogotenente, Thundercracker diviene Scourge, mentre gli Insecticons vengono riconfigurati negli Incrociatori Sweeps (dei cloni indistinguibili da Scourge).\nGalvatron torna su Cybertron, uccide Starscream (Astrum) durante la cerimonia che doveva consacrarlo come nuovo leader, e riprende il comando dei Decepticons. Unicron intanto divora le due lune di Cybertron ed obbliga Galvatron ed il suo nuovo esercito ad attaccare nuovamente Autobot City e distruggere Ultra Magnus e la Matrice. Galvatron dar\u00e0 la caccia agli Autobots (Autorobot) e ad Ultra Magnus, atterrati sul pianeta Junk, e riuscir\u00e0 a distruggere Ultra Magnus ed impossessarsi della Matrice ma, invece di distruggerla, intende usarla contro Unicron per liberarsi dal suo giogo e renderlo suo schiavo.\nNel frattempo alcuni Autobots, tra cui Hot Rod, si ricongiungono ai compagni dispersi sul pianeta Junk e ricostruiscono Ultra Magnus con l'aiuto degli abitanti del pianeta, i \"Junkons\". Nel frattempo Unicron, sfidato da Galvatron, si trasforma in un robot gigantesco che, dapprima divora le due lune di Cybertron, risucchiando al suo interno diversi Autobots rimasti di guardia su tali avamposti, come Jazz e Cliffjumper, e poi, attacca l'intero pianeta Cybertron. Gli Autorobot e i Distructor, unendo temporaneamente le loro forze, attaccano inutilmente Unicron, senza successo. Galvatron viene inghiottito dal gigantesco robot, mentre Ultra Magnus, Hot Rod e altri Autobots precipitano dentro Unicron con la propria astronave. All'interno di Unicron si svolge la lotta tra Hot Rod e Galvatron. Hot Rod riesce a recuperare la matrice strappandogliela, diventando cos\u00ec Rodimus Prime, il nuovo comandante degli Autobots. Egli poi sconfigge Galvatron, gettandolo nello spazio profondo. Infine, convogliando il potere della Matrice in un potente fascio d'energia, riesce a distruggere Unicron facendolo esplodere dall'interno, mentre diversi suoi compagni Autobots riescono ad uscire dal gigante appena in tempo. Alla fine gli Autobots, guidati dal loro nuovo leader Rodimus Prime, riconquistano Cybertron, instaurando un nuovo periodo di pace e prosperit\u00e0.\nTerza stagione.\nIn Giappone \u00e8 nota con il titolo di \"Future Machine Transformers 2010\" (\u30c8\u30e9\u30f3\u30b9\u30d5\u30a9\u30fc\u30de\u30fc\uff12\uff10\uff11\uff10 \"Toransuf\u014dm\u0101 Nisenj\u016b\"), per via di un montaggio differente che ne fa una serie del tutto autonoma. In Italia \u00e8 stata importata la versione americana originale. La serie \u00e8 ambientata un anno dopo il lungometraggio animato (1986 Toei Animation).\nNell'anno 2006 (2010 in Giappone) la guerra fra Autobots (Autorobot) e Decepticons (Distructor) \u00e8 terminata. I Decepticons sono ora confinati sul pianeta Charr, dove vivono in perenne lotta fra loro per l'energia. Cybertron \u00e8 ormai un pianeta prospero e sempre pi\u00f9 influente, insieme alla Terra, nella Federazione Galattica. Tutto questo successo non piace per\u00f2 ai Quintessenziani (apparsi per la prima volta nel film) che si alleano ai Decepticons, promettendo loro Energon in cambio della distruzione degli Autobots. Tutti i Decepticons accettano escluso Biltzwing. Nel frattempo Cyclonus (Ciclone), Scourge (Sheriff) e gli Sweeps (Incrociatori), ritrovano Galvatron, ora libero dal giogo del malvagio Unicron, il cui equilibrio psichico \u00e8 stato gravemente compromesso dall'impatto sul planetoide Thrull, riportandolo indietro con loro e riparandolo. In breve Galvatron ridiviene leader dei Decepticons dando inizio ad una guerra a tre: gli Autorobot contro i Distructor e i Quintessenziani (che spesso danno origine ad alleanze poco durature). Nella conclusione della serie assisteremo al ritorno di Optimus Prime (Commander) e all'alleanza fra le tre razze prima nemiche per sconfiggere l'epidemia dell'odio, causata da alcune spore diffuse da un medico senza scrupoli che voleva vendicarsi del ferimento della figlia per mano dei Decepticons. Nella terza stagione della serie, si scoprir\u00e0 il creatore di Unicron, Primacron.\nAlla fine della terza stagione finisce la collaborazione tra USA e Giappone, per quanto riguarda le serie animate televisive, e ciascuno dei due paesi provveder\u00e0 in proprio allo sviluppo degli episodi (vedi ' e ). Questo porter\u00e0 ad interpretazioni radicalmente differenti dei medesimi personaggi con ruoli diversi nelle diverse continuity. Dopo il 1987, le serie animate tradizionali continueranno solo per il mercato Giapponese (con ' e l'OAV \"\", episodio pilota di una serie mai sviluppata).\nPer volere della Takara-Tomy solo l'Italia e pochi altri paesi, esclusi gli Stati Uniti dove ne \u00e8 stato lanciato un surrogato a fumetti per mano della Marvel, beneficeranno della messa in onda di parte di queste serie nipponiche G1, tra cui \"Transformers: The Headmasters\" (trasmesso come \"New Transformers\", 1988) e \"Chojin Masterforce\" (trasmessa in Italia nel 1991), la famigerata serie con protagonisti giovani umani che si trasformano essi stessi in Transformers.\nQuarta stagione.\nLa quarta stagione comprende \"Transformers The Rebirth\", serie solamente americana composta da solo tre episodi:\nChe non hanno niente a che fare con il seguito giapponese della terza stagione (\"Transformers: The Headmasters\"). La serie parla dell'idea di una fusione tra esseri organici, nebulani (alieni) o umani alterati cibernetica mente, e Transformers. Gli esseri biologici erano in grado di unirsi temporaneamente ai Transformers ed agire come un solo essere, fornendo ai robot ulteriore energia o armi pi\u00f9 potenti. Questa serie \u00e8 inedita in Italia.\nNelle generazioni successive, inoltre, quasi mai si rispetta il filo logico degli eventi passati e contemporaneamente il successo riscosso dal pubblico \u00e8 sempre minore. Tutto ci\u00f2 comporta, soprattutto in Italia, l'identificazione dei Transformers quasi esclusivamente con la Generation One.\nQuinta stagione.\nPochi ne sono a conoscenza, ma esiste anche una quinta stagione della celebre G1. Non \u00e8 una nuova serie ma semplicemente un \"Best Of\" delle tre precedenti, ed ha 20 episodi composti da:\n\"Home video\".\nNel 1990 la Stardust edit\u00f2 tre VHS.\nDa settembre 2008 la Medianatwork Communication ha incominciato ad editare in sei box da due DVD ciascuno le prime due stagioni.\nNel dicembre 2011 la Dynit ha pubblicato i DVD della terza stagione, in tre box da due DVD ciascuno.\nQueste edizioni DVD comprendono un nuovo doppiaggio e un adattamento molto pi\u00f9 vicino all'edizione originale: mantengono i nomi originali nippoamericani. Nell'edizione DVD delle prime due stagioni l'unico doppiatore rimasto dell'edizione storica \u00e8 Diego Reggente voce ufficiale di Optimus Prime."}
{"id": "863737", "revid": "3115", "url": "https://it.wikipedia.org/wiki?curid=863737", "title": "Chrastince", "text": "Chrastince (in ungherese \"Ipolyharaszti\", in tedesco \"Hrastintz\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio \u00e8 menzionato per la prima volta nel 1244 in una lista di citt\u00e0 e villaggi di re B\u00e9la IV d'Ungheria. Appartenne a numerose famiglie comitali (tra le quali i G\u00fcrky, gli Zichy e i Majth\u00e9ny). Dal 1938 al 1944 venne annesso dall'Ungheria."}
{"id": "863738", "revid": "72396", "url": "https://it.wikipedia.org/wiki?curid=863738", "title": "Quinta coalizione", "text": "La quinta coalizione fu un'alleanza fra Impero austriaco e Regno Unito (pi\u00f9 altre potenze minori), creata nell'aprile del 1809 per combattere contro il Primo Impero francese di Napoleone Bonaparte ed i suoi alleati (essenzialmente il Regno d'Italia, il Ducato di Varsavia e gli stati tedeschi parte della Confederazione del Reno). Il Regno Unito, alleato agli spagnoli e portoghesi nella guerra d'indipendenza spagnola, si trovava gi\u00e0 da tempo in guerra con la Francia; allo stesso tempo l'Austria aveva organizzato un nuovo esercito per modificare la situazione sfavorevole venutasi a creare dopo la disfatta subita nella precedente guerra della terza coalizione, culminata con la pace di Presburgo.\nLo scontro tra i due blocchi contrapposti inizi\u00f2 il 10 aprile 1809 con l'invasione della Baviera, alleata della Francia, da parte dell'esercito austriaco dell'arciduca Carlo d'Asburgo-Teschen; Napoleone reag\u00ec rapidamente, e con una serie di veloci manovre respinse gli austriaci oltre il confine e prese la capitale Vienna il 13 maggio. Dopo un parziale insuccesso nella battaglia di Aspern-Essling (21 - 22 maggio), Napoleone ottenne infine la vittoria definitiva sugli austriaci nella battaglia di Wagram (5 - 6 luglio). Tra le operazioni minori del conflitto, le truppe britanniche lanciarono una fallimentare invasione dei Paesi Bassi, mentre una rivolta anti-francese nel Tirolo promossa dal leader locale Andreas Hofer fu repressa dalle truppe franco-bavaresi.\nL'esercito austriaco si batt\u00e9 con determinazione, dimostrando di aver fatto diversi passi in avanti rispetto alle disfatte del 1805 e, sebbene sconfitto pi\u00f9 volte sul campo, non fu annientato, riuscendo ad opporre una valida resistenza fino alla fine; a pesare sulle sorti dell'Austria fu il fatto che l'Impero russo e la Prussia non le diedero alcun aiuto, lasciando l'esercito austriaco ad affrontare da solo i veterani della \"Grande Arm\u00e9e\" napoleonica. L'Austria sconfitta fu quindi obbligata a firmare il trattato di Sch\u00f6nbrunn, perdendo ulteriore territorio nei confronti della Francia.\nAntefatti.\nL'Europa nel 1809.\nPer l'inizio del 1809 l'Impero francese, nato da appena cinque anni, si era ormai affermato come potenza egemone in Europa. Tutti i suoi avversari sul continente erano stati sconfitti: le forze dell'Impero austriaco e dell'Impero russo erano state battute nella battaglia di Austerlitz il 2 dicembre 1805, mentre la Prussia era stata umiliata e ridotta all'impotenza nel corso di una campagna-lampo nell'ottobre del 1806, culminata con la doppia sconfitta di Auerst\u00e4dt e di Jena (14 ottobre 1806). Dopo un ennesimo successo nella battaglia di Friedland (14 giugno 1807), Napoleone era infine riuscito a convincere lo zar Alessandro I di Russia a firmare la pace di Tilsit, con cui i due imperi definivano le rispettive zone d'influenza sull'Europa. L'area di dominazione francese era molto vasta: gli stati tedeschi erano stati sottratti al controllo del Sacro Romano Impero e riuniti in una \"Confederazione del Reno\" sotto controllo francese, mentre gran parte del nord e centro Italia era stato annesso alla Francia o riunito in un Regno d'Italia il cui monarca era lo stesso Napoleone; infine Luigi Bonaparte, fratello dell'imperatore, era stato insediato sul trono del Regno d'Olanda, ed il Regno di Napoli era affidato al fedele maresciallo Gioacchino Murat.\nL'unica potenza ancora intenta ad opporsi a Napoleone era il Regno Unito, in guerra contro la Francia fin dalla rottura della pace di Amiens nel maggio del 1803. Il controllo delle acque europee, acquisito dalla Royal Navy con la vittoria nella battaglia di Trafalgar (21 ottobre 1805), metteva al riparo la Gran Bretagna dal rischio di un'invasione e al contempo permetteva ai britannici di appoggiare chiunque in Europa intendesse opporsi alla Francia. Riconosciuta l'impossibilit\u00e0 di un attacco diretto, nel novembre del 1806 Napoleone aveva inaugurato il sistema del Blocco Continentale, chiudendo tutti i porti europei alle navi e alle merci britanniche. L'applicazione del blocco costringeva per\u00f2 i francesi a estendere ancora di pi\u00f9 la loro sfera d'influenza: nel novembre del 1807 le truppe francesi avevano invaso il Portogallo, allora neutrale, occupandolo in breve tempo. Contemporaneamente, un esercito francese si impossess\u00f2 delle zone chiave della Spagna, formalmente un'alleata della Francia, ed il 6 maggio Napoleone costrinse il sovrano spagnolo ad abdicare in favore del fratello Giuseppe Bonaparte. L'incoronazione di Giuseppe fu percepita dal popolo spagnolo come un'imposizione di un monarca straniero, e tutta la nazione insorse contro i francesi, subito imitata anche dai portoghesi; prese alla sprovvista, le forze francesi iniziarono a patire una serie di insuccessi, culminati con la resa del generale Dupont al termine della battaglia di Bail\u00e9n (16 - 19 luglio 1808): dalla proclamazione dell'Impero, non era mai accaduto che un'armata francese venisse obbligata alla resa. Contemporaneamente, un piccolo esercito britannico guidato dal generale Arthur Wellesley sbarc\u00f2 in Portogallo, infliggendo ai francesi una sconfitta nella battaglia di Vimeiro (21 agosto 1808) e scacciandoli dal paese.\nLe sconfitte nella penisola iberica costituivano un grave danno per il prestigio della Francia e potevano rappresentare un incentivo per i suoi nemici a riprendere le ostilit\u00e0. Napoleone decise di intervenire direttamente in Spagna, ma prima volle cautelarsi da un possibile intervento di Austria e Prussia tramite un nuovo accordo con lo zar Alessandro: con la convenzione di Erfurt del 12 ottobre 1808 la Russia si impegn\u00f2, in caso di attacco austriaco, a denunciare l'Austria e a fare causa comune con la Francia. A dispetto della sua vaghezza, Napoleone si ritenne soddisfatto dall'accordo, e quello stesso giorno sciolse la sua \"Grande Arm\u00e9e\", rimpiazzandola con una pi\u00f9 ridotta \"Armata del Reno\", mentre 200.000 uomini delle migliori truppe francesi venivano convogliati dalla Germania verso il confine spagnolo. Alla loro testa, Napoleone travolse rapidamente ogni resistenza. Forzata la linea dell'Ebro, i francesi infransero la resistenza spagnola, occupando Madrid il 3 dicembre. Un esercito britannico giunto in supporto degli spagnoli dal Portogallo fu ben presto costretto alla ritirata, lasciando la Spagna dal porto di La Coru\u00f1a nel gennaio del 1809 dopo aver subito gravi perdite nel corso di una dura campagna invernale.\nIl riarmo dell'Austria.\nLa sconfitta subita nella guerra della terza coalizione del 1805, le perdite territoriali patite per via della pace di Presburgo e soprattutto la fine dell'influenza austriaca sulla Germania a vantaggio della Francia costituivano motivo di profondo risentimento da parte della corte di Vienna nei confronti dei francesi. Poich\u00e9 era evidente che queste concessioni non potevano essere recuperate al tavolo della diplomazia, l'unica strada rimasta era quella di una nuova guerra contro l'impero di Napoleone. La pessima prova fornita dalle armate austriache nella guerra del 1805 rendeva impellenti nuove riforme in campo militare, riforme che subirono un'accelerazione quando l'arciduca Carlo d'Asburgo-Teschen fu nominato comandante in capo dell'esercito nel 1806: furono introdotte nuove formazioni tattiche, venne data maggiore importanza alle unit\u00e0 di fanteria leggera e alle tattiche di schermaglia e fu istituita la \"Landwehr\", una milizia nazionale che riuniva tutti i maschi tra i 18 ed i 45 anni che non fossero gi\u00e0 arruolati nell'esercito regolare, in pratica un tentativo di replicare la \"leva di massa\" della Francia rivoluzionaria. Poco prima dello scoppio della guerra Carlo introdusse la riforma pi\u00f9 importante, istituendo anche nell'esercito austriaco il sistema dei corpi d'armata gi\u00e0 adottato dalla \"Grande Arm\u00e9e\" francese: queste formazioni, composte da reparti di fanteria, cavalleria e artiglieria, erano in pratica dei piccoli eserciti in miniatura, capaci di combattere autonomamente, ma scaglionati, in modo che l'uno potesse rapidamente accorrere in supporto dell'altro.\nPer la fine del 1808 la situazione sembrava favorevole per una mossa austriaca: le sconfitte di Bail\u00e9n e Vimeiro avevano dimostrato che le armate francesi non erano invincibili, mentre il trasferimento di una larga fetta della \"Grande Arm\u00e9e\" (oltre che dello stesso Napoleone) in Spagna rendevano pi\u00f9 favorevole la situazione sul fronte tedesco. Il Regno Unito era sempre pronto a fornire appoggio, dando assistenza finanziaria e promettendo di sbarcare un contingente di truppe nel nord della Germania, mentre un intervento austriaco avrebbe potuto provocare una rivolta anti-francese nei territori tedeschi, inducendo anche la Prussia ad unirsi al conflitto; un accordo per un intervento prussiano in favore dell'Austria in caso di conflitto era stato redatto nell'ottobre del 1808, anche se in seguito fu sconfessato dal re Federico Guglielmo III. Pi\u00f9 incerto era l'atteggiamento che avrebbe assunto la Russia: nonostante gli impegni assunti ad Erfurt, tuttavia, era dato per scontato che lo zar non si sarebbe impegnato a fondo in un conflitto a fianco dei francesi contro la monarchia asburgica.\nLe discussioni in seno alla corte di Vienna si fecero molto accese: il partito favorevole alla guerra annoverava l'imperatrice Maria Ludovica, il primo ministro von Stadion e l'ambasciatore austriaco a Parigi Klemens von Metternich, quest'ultimo convito che nella stessa Francia vi fosse una forte avversione a un nuovo conflitto contro gli austriaci; il pi\u00f9 contrario alla guerra era invece lo stesso arciduca Carlo, convinto che le riforme introdotte non fossero ancora sufficienti e ben rodate per garantire una supremazia austriaca sui veterani francesi. Incoraggiato anche dall'evidente sostegno popolare alla guerra, l'imperatore Francesco I, fratello maggiore dell'arciduca Carlo, prese infine la decisione l'8 febbraio 1809: l'Austria avrebbe dichiarato guerra alla Francia nella primavera seguente, e l'esercito austriaco fu posto in mobilitazione.\nPiani e schieramenti.\nGli austriaci.\nIl piano di guerra austriaco, elaborato da Carlo e dal suo capo di stato maggiore generale Mayer, prevedeva che il grosso dell'esercito (otto degli undici corpi d'armata disponibili) si concentrasse in un assalto contro la Baviera, membro chiave della Confederazione del Reno e storica alleata della Francia: l'attacco doveva partire dalla Boemia, a nord del Danubio, con sei corpi d'armata, dirigendo verso Ratisbona e il fiume Meno per cogliere le principali forze francesi nei loro acquartieramenti, per proseguire verso Magonza o piegare a sud verso Ulm; gli altri due corpi d'armata, schierati a sud del Danubio, avrebbero protetto il fianco meridionale dell'armata principale. Il piano era molto audace: se eseguito con celerit\u00e0 e sfruttando l'effetto sorpresa avrebbe tagliato in due lo schieramento francese, infliggendo loro una sconfitta che avrebbe indotto rivolte tra la popolazione tedesca e defezioni in seno alla Confederazione; insieme al promesso sbarco britannico nella Germania settentrionale, l'attacco austriaco avrebbe fatto pressioni sulla Prussia, inducendola a schierarsi con i coalizzati.\nMentre i preparativi bellici proseguivano, tuttavia, Carlo inizi\u00f2 a ripensare questo piano, ulteriormente preoccupato dal rifiuto prussiano di collaborare con l'Austria. Con solo due corpi d'armata a sud del Danubio, il piano originario lasciava Vienna e le linee di comunicazioni con l'armata austriaca operante in Italia molto vulnerabili rispetto ad improvvisi attacchi francesi. Carlo propose quindi di rischierare il grosso delle truppe a sud del Danubio, da dove sarebbe partito l'attacco; Mayer si oppose fermamente a questo cambiamento, sostenendo che l'avanzata sarebbe stata rallentata dai troppi fiumi da attraversare. Il contrasto fu risolto solo ai primi di marzo, quando Mayer fu allontanato dal suo incarico da Carlo, e il 12 marzo inizi\u00f2 il rischieramento dell'armata austriaca secondo il nuovo piano concepito dall'arciduca. \u00c8 dibattuto se il cambio di piano abbia influito sulla campagna: il trasferimento a sud del Danubio ritard\u00f2 di tre settimane l'inizio programmato della campagna, dando cos\u00ec ai francesi pi\u00f9 tempo per prepararsi, ma comunque lo stesso esercito austriaco non era pronto per iniziare l'attacco nei tempi originariamente prefissati.\nIl piano finale prevedeva che sei corpi d'armata austriaci (il III del generale Hohenzollern, il IV di Rosemberg, il V dell'arciduca Luigi, il VI di Hiller, il I corpo della riserva di Liechtenstein ed il II corpo della riserva di Kienmayer) avrebbero attaccato la Baviera partendo dalla linea del fiume Inn, puntando sul concentramento francese tra Augusta e Donauw\u00f6rth, mentre una divisione autonoma sotto il generale Franjo Jela\u010di\u0107 avrebbe occupato Monaco di Baviera, pi\u00f9 a sud; i due corpi d'armata lasciati a nord del Danubio (il I di Bellegarde e il II di Kollowrat) avrebbero assecondato la manovra dell'armata principale, occupando la zona tra Amberg e Ratisbona e assicurandosi il controllo dei principali punti di passaggio sul grande fiume. Altre due armate austriache avrebbero operato in teatri secondari, pi\u00f9 che altro per distrarre truppe francesi dalla Germania: l'arciduca Giovanni, fratello di Carlo, avrebbe guidato due corpi d'armata (l'VIII di Albert Gyulai ed il IX di Ignaz Gyulai) in un'invasione del nord Italia, mentre l'arciduca Ferdinando avrebbe condotto il suo VII corpo contro il Ducato di Varsavia; infine, un piccolo corpo di 8.000 uomini, per lo pi\u00f9 appartenenti alla milizia confinaria del \"Grenzer\", fu distaccato sotto il generale Andreas Stojevic per contrastare mosse francesi dalla Dalmazia.\nIn totale gli austriaci mettevano in campo 280.000 uomini dell'esercito regolare, di cui quasi 190.000 in Baviera con l'armata di Carlo, 47.000 in Italia con Giovanni e 35.500 con Ferdinando in Polonia; a questi si aggiungevano circa 300.000 uomini tra truppe di riserva, guarnigioni delle fortezze e miliziani della \"Landwehr\", il cui valore militare era inferiore alle truppe regolari. La mobilitazione della \"Landwehr\" fu consistente, anche se inferiore al previsto a causa della natura variegata dell'impero: l'Ungheria si rifiut\u00f2 di arruolarla ma acconsent\u00ec, dopo lo scoppio della guerra, a mobilitare la \"Insurrectio\", la tradizionale milizia feudale per la difesa locale. Il sistema della \"Landwehr\" non fu invece adottato in alcune regioni dell'impero dove maggiore era l'ostilit\u00e0 alla monarchia, come la Galizia polacca.\nLa \"Grande Arm\u00e9e\".\nLe intenzioni bellicose dell'Austria non erano passate inosservate ai francesi: gi\u00e0 il 17 gennaio 1809 Napoleone aveva lasciato la Spagna, per rientrare a Parigi il 23 gennaio seguente; decise per\u00f2 di rimanere nella capitale, preoccupato che un suo arrivo in Germania accelerasse i preparativi bellici degli austriaci. L'imperatore era convinto che in definitiva l'Austria non sarebbe scesa in guerra, e che comunque prima di farlo avrebbe richiamato il suo ambasciatore a Parigi; si sbagliava su entrambi i punti. Con l'impegno in Spagna che continuava e quindi la necessit\u00e0 di coprire due fronti, l'esercito francese si trovava gravemente a corto di uomini; a ci\u00f2 Napoleone fece fronte in due modi: come prima cosa, ordin\u00f2 un incremento della coscrizione, richiamando all'inizio del 1809 80.000 uomini della classe di leva del 1810 (in anticipo di un anno quindi sulla loro normale data di chiamata), seguiti da altri 110.000 uomini nei mesi seguenti. Tutto ci\u00f2 non fece altro che rendere ancora pi\u00f9 impopolare la coscrizione, e una discreta percentuale dei richiamati non si present\u00f2. Anche se l'addestramento di base delle reclute poteva essere completato in poco tempo, vi erano comunque gravi carenze nella disponibilit\u00e0 di ufficiali e sottufficiali esperti. Per compensare le carenze di organico ed esperienza dei reparti francesi, Napoleone dovette appoggiarsi ancora di pi\u00f9 agli eserciti degli stati tedeschi alleati: se prima di allora tali truppe erano di solito impiegate in compiti ausiliari o di secondo piano, per la campagna del 1809 furono schierate in prima linea, sia in reparti composti solo da tedeschi sia mischiate con i reggimenti francesi; tutti i comandanti di corpo d'armata e gran parte dei comandanti di divisione rimanevano comunque francesi.\nCon Napoleone ancora a Parigi, l'Armata del Reno francese (che, dalla fine di marzo, riprese la vecchia denominazione di \"Grande Arm\u00e9e de l'Allemagne\") era guidata dal maresciallo Louis Alexandre Berthier, eccellente amministratore e capo di stato maggiore, ma piuttosto carente come comandante militare. Napoleone gli ordin\u00f2 di concentrare il grosso delle truppe nella zona di Ratisbona entro il 15 aprile; se l'attacco austriaco fosse arrivato prima, doveva invece ritirarsi dietro il fiume Lech e concentrarsi a Donauw\u00f6rth. Le piogge e il cattivo tempo, che pure stavano ostacolando i movimenti degli austriaci, provocarono problemi anche ai francesi: il telegrafo ottico era inutilizzabile e le strade ridotte a un pantano ritardavano i movimenti dei corrieri. Gli ordini di Napoleone arrivavano a Berthier in maniera frammentaria e i reparti francesi furono fatti muovere avanti e indietro per diversi giorni, sparpagliandoli su una vasta area.\nPer la fine di marzo, Napoleone aveva 174.000 uomini in Baviera o sulla via per raggiungerla. La forza principale era rappresentata dal III corpo d'armata del maresciallo Louis Nicolas Davout, schierato sulle due rive del Danubio dentro ed attorno a Ratisbona, mentre i 30.000 uomini dell'esercito bavarese, riuniti nel VII corpo sotto il maresciallo Fran\u00e7ois Joseph Lefebvre, erano posizionati pi\u00f9 a sud dietro l'Isar; ad ovest, dietro la linea del Lech, si stavano concentrando altri due corpi d'armata francesi, il II del generale Nicolas Charles Oudinot (in sostituzione del suo legittimo comandante, il maresciallo Jean Lannes, ancora in arrivo dalla Spagna) ed il IV del maresciallo Andrea Massena. Altre truppe erano pi\u00f9 lontane: l'VIII corpo del generale Dominique-Joseph Ren\u00e9 Vandamme (in gran parte formato da truppe del W\u00fcrttemberg) e una divisione mista di reparti della Confederazione sotto il generale Rouyer erano in arrivo a Ulm e Donauw\u00f6rth, mentre la Riserva di cavalleria del maresciallo Jean Baptiste Bessi\u00e8res e la Guardia imperiale (che ormai aveva assunto le dimensioni di un piccolo corpo d'armata) erano ancora in marcia dopo essere state richiamate dalla Spagna. Infine, l'esercito del Regno di Sassonia formava il IX corpo sotto il maresciallo Jean-Baptiste Jules Bernadotte, incaricato di presidiare la frontiera boema, mentre nel nord della Germania Gerolamo Bonaparte stava radunando il suo X corpo, composto dalle truppe del Regno di Vestfalia e da una divisione olandese.\nAltre truppe erano dislocate sui teatri secondari: il vicer\u00e9 Eugenio di Beauharnais (assistito dal generale Macdonald) comandava l'Armata d'Italia con 68.000 tra francesi e italiani incaricati di difendere il Veneto da attacchi austriaci, potendo anche contare sull'appoggio dei 10.000 uomini dell'XI corpo del generale Auguste Marmont, schierati in Dalmazia e reduci dall'occupazione della Repubblica di Ragusa. Infine, il generale J\u00f3zef Antoni Poniatowski comandava 18.000 uomini tra polacchi e sassoni incaricati di difendere il Ducato di Varsavia.\nLa guerra.\nAttacco austriaco e risposta francese.\nLa mattina del 10 aprile, dopo regolare dichiarazione di guerra, l'esercito austriaco attravers\u00f2 il fiume Inn ed entr\u00f2 in Baviera, dando inizio alle ostilit\u00e0. La notizia raggiunse Parigi il 12 aprile, e il giorno dopo Napoleone lasci\u00f2 la capitale alla volta del fronte. Con il grosso delle forze bavaresi schierate dietro l'Isar, l'avanzata di Carlo non fu inizialmente contrastata. Le continue piogge avevano trasformato le strade in un pantano ed i servizi logistici austriaci, ancora in gran parte basati sul trasporto su carri, andarono ben presto in tilt, rallentando il ritmo dell'avanzata. Il 16 aprile Carlo ottenne un primo successo, occupando Landshut e respingendo dall'Isar i bavaresi di Lefebvre, che ripiegarono verso il Lech. Il giorno successivo Napoleone raggiunse il quartier generale di Donauw\u00f6rth: resosi conto che a causa degli ordini di Berthier le truppe francesi erano sparpagliate su un'area troppo vasta, si diede subito da fare per raggrupparle, ordinando al III corpo di Davout di ripiegare da Ratisbona verso sud per ricongiungersi alle truppe di Lefebvre, mentre i corpi di Oudinot e Mass\u00e9na furono fatti avanzare sulla destra per contrastare le truppe austriache avanzanti. Dopo aver attraversato l'Isar Carlo apr\u00ec le sue forze a ventaglio, alla ricerca del corpo centrale del nemico. Venuto a conoscenza della posizione vulnerabile di Davout, Carlo diresse verso Ratisbona la parte centrale del suo esercito (i corpi di Hohenzollern, Rosenberg, Liechtenstein e Kienmayer), per stringere i francesi tra le sue truppe e il corpo di Kollowrat che muoveva sulla citt\u00e0 da nord. Ai corpi di Hiller e dell'arciduca Luigi fu affidato il compito di marciare fino al fiume Abens per proteggere il fianco sinistro dell'armata, mentre la divisione di Jela\u010di\u0107 occupava Monaco di Baviera senza incontrare opposizione.\nLasciato un reggimento francese a presidio di Ratisbona e del suo ponte in pietra sul Danubio, la mattina del 19 aprile Davout mosse verso sud-ovest, finendo per cozzare contro il corpi di Hohenzollern e Liechtenstein nei pressi dei villaggi di Teugn e Hausen; dopo un confuso scontro tra i boschi le forze austriache furono respinte, consentendo a Davout di ricongiungersi ai bavaresi di Lefebvre pi\u00f9 tardi quello stesso giorno. Il 20 aprile Napoleone lanci\u00f2 la sua controffensiva, spingendo i bavaresi e il corpo di Vandamme contro l'ala sinistra austriaca, mentre Mass\u00e9na e Oudinot manovravano sul fianco meridionale. Nel corso di una serie di scontri separati, che andarono a formare la battaglia di Abensberg, le forze di Hiller e Luigi furono duramente respinte, ritirandosi verso l'Isar tallonate dai francesi. Convinto di stare affrontando il corpo centrale degli austriaci, Napoleone si spinse avanti, ingaggiando di nuovo il giorno successivo le truppe di Luigi e Hiller nella battaglia di Landshut: gli austriaci furono ributtati indietro con molte perdite, non riuscendo nemmeno a distruggere il ponte sull'Isar che fu catturato dai francesi. Napoleone pianific\u00f2 di riprendere l'inseguimento, ma la mattina del 22 aprile giunsero nuove notizie dal nord: Ratisbona era stata catturata dagli austriaci con il suo importante ponte intatto, mentre Davout riferiva di stare affrontando un grosso concentramento di truppe nemiche a nord del villaggio di Eckm\u00fchl. Lasciata la cavalleria di Bessi\u00e8res ad inseguire gli austriaci oltre l'Isar, Napoleone pieg\u00f2 a nord con i corpi di Vandamme, Mass\u00e9na ed Oudinot, in aiuto di Davout.\nQuando il 20 aprile Napoleone aveva dato inizio alla sua controffensiva, aveva ordinato ai corpi di Davout e Lefebvre di avanzare e ingaggiare qualsiasi contingente nemico che si fossero trovati davanti. Davout si era subito messo all'opera, attaccando il corpo di Hohenzollern ed obbligandolo a ripiegare. Quello stesso 20 aprile gli austriaci presero Ratisbona, stabilendo un solido collegamento con le truppe dislocate a nord del Danubio. Carlo stava pianificando di concentrare le sue forze a sud della citt\u00e0 per lanciare un attacco il giorno successivo, ma la mattina del 21 aprile venne informato dell'avanzata di Davout. Il maresciallo francese procedeva con decisione attraverso il terreno boscoso, scontrandosi con formazioni austriache via via pi\u00f9 numerose; solo nel pomeriggio si rese conto di essere entrato in contatto con il grosso delle forze nemiche. Attestatosi in posizione difensiva, invi\u00f2 subito richieste di rinforzi a Napoleone.\nLa condotta aggressiva di Davout aveva comunque impensierito Carlo, che si era convinto di stare affrontando il corpo principale della \"Grande Arm\u00e9e\" guidato dallo stesso Napoleone. Preoccupato che un attacco francese potesse tagliare la vitale strada Eckm\u00fchl-Ratisbona, l'arciduca fece rischierare i suoi corpi dietro di essa, fatto che gener\u00f2 una certa confusione nella linea austriaca. Dopo che un primo attacco contro le posizioni francesi era stato respinto, Carlo ordin\u00f2 di arrestare ogni ulteriore operazione per il sopraggiungere della notte, prevedendo di riprendere il combattimento per la mattina successiva.\nLa mattina del 22 aprile furono invece le truppe di Napoleone ad attaccare per prime: i w\u00fcrttemburghesi di Vandamme e un contingente misto di cavalleria franco-bavarese guidato dal maresciallo Lannes si abbatterono inaspettati sul fianco meridionale della linea austriaca, conquistando Eckm\u00fchl e assicurandosi un passaggio sul fiume Gross Laaber. Anche Davout si mise in marcia, assalendo il fronte austriaco con i bavaresi di Lefebvre sulla destra. Con la pressione franco-alleata che si faceva insostenibile, nel primo pomeriggio Carlo decise di ripiegare verso Ratisbona, ordinando al corpo di Rosenberg di trattenere il nemico fino al completamento della manovra; Rosenberg riusc\u00ec nell'intento attraverso una serie di disperate cariche di cavalleria, che costarono agli austriaci diverse perdite. Con la sua armata in grave confusione, ma ancora relativamente intatta, Carlo decise di proseguire la ritirata oltre Ratisbona, rifugiandosi sulla riva settentrionale del Danubio nella notte tra il 22 ed il 23 aprile.\nI teatri secondari.\nIl 10 aprile gli austriaci iniziarono le operazioni belliche anche sui teatri secondari di Italia e Polonia. I due corpi d'armata dell'arciduca Giovanni lanciarono un'invasione del Veneto. Furono affrontati dall'armata franco-italiana di Eugenio di Beauharnais: catturata Udine il 12 aprile, le forze austriache mossero sulla linea del Tagliamento, dietro la quale Eugenio aveva ammassato parte delle sue forze. Dopo una prima scaramuccia a Pordenone il 15 aprile, i due eserciti si scontrarono il giorno seguente nella battaglia di Sacile: grazie alla superiorit\u00e0 in fatto di cavalleria gli austriaci riuscirono ad aggirare il fianco dell'armata di Eugenio, che si affrett\u00f2 ad ordinare la ritirata.\nSu consiglio di Napoleone, Eugenio arretr\u00f2 la sua armata fino alla linea dell'Adige, 130\u00a0km pi\u00f9 a sud, lasciando per\u00f2 una forte guarnigione a presidio di Venezia e obbligando cos\u00ec Giovanni a distaccare un grosso contingente per bloccare la citt\u00e0. Le forze austriache arrivarono davanti a Verona il 27 aprile, dove dovettero affrontare una controffensiva da parte delle forze di Eugenio. Tra il 27 ed il 30 aprile, nel corso di una serie di combattimenti separati che complessivamente andarono a formare la battaglia di Caldiero, l'armata di Giovanni fu in grado di respingere gli attacchi dei franco-italiani obbligandoli a ritornare sulle posizioni di partenza.\nLe vittorie di Napoleone in Baviera rendevano critica la posizione di Giovanni in Italia, che rischiava di rimanere tagliato fuori. L'arciduca inizi\u00f2 quindi una ritirata verso nord, tallonato dalle forze di Eugenio. L'8 maggio le due armate tornarono ad affrontarsi nella battaglia del Piave, dove Giovanni sub\u00ec una dura sconfitta che lo obblig\u00f2 ad affrettare la ritirata. Condotte le sue forze a Sacile, l'arciduca le divise in due gruppi inviando il IX corpo d'armata verso la Carniola e l'VIII in Carinzia. Tra il 15 ed il 18 maggio, con una nuova vittoria dei franco-italiani nella battaglia di Tarvisio, le ultime forze austriache furono espulse dal territorio italiano.\nAnche sul fronte della Dalmazia si erano svolti diversi combattimenti: a dispetto della loro inferiorit\u00e0 numerica, le truppe del generale Stojevic lanciarono una serie di attacchi a partire dal 26 aprile contro le posizioni francesi lungo il fiume Zermagna, obbligando le forze del generale Marmont a ripiegare verso le pi\u00f9 sicure fortezze di Zara e Knin. Per due settimane il fronte rimase stazionario, con gli austriaci troppo deboli per scalzare i francesi dalle loro posizioni fortificate; a met\u00e0 maggio Stojevic fu informato della ritirata di Giovanni dal Veneto e della sua sconfitta sul Piave e si prepar\u00f2 a ripiegare verso nord. Marmont ne approfitt\u00f2 lanciando una controffensiva ed il 16 maggio, nel corso di un breve combattimento nei pressi di Pribudi\u0107, inflisse una dura sconfitta alle forze austriache, facendo prigioniero lo stesso Stojevic. I superstiti della forza austriaca si ricongiunsero con il IX corpo di Ignaz Gyulai nei pressi di Zagabria, mentre Marmont marci\u00f2 verso nord-ovest per unirsi alle forze di Eugenio, occupando nel mentre Trieste (28 maggio) e Lubiana (3 giugno).\nMolto lontano dal teatro principale, le forze dell'arciduca Ferdinando lanciarono il 17 aprile un'invasione del Ducato di Varsavia, avanzando rapidamente. Con il grosso delle truppe polacche inviato in Spagna, il generale Poniatowski arretr\u00f2 il piccolo esercito del ducato per difendere Varsavia, scontrandosi con Ferdinando nella battaglia di Raszyn il 19 aprile: i polacchi ressero ai ripetuti attacchi degli austriaci, imponendo loro un nulla di fatto. Visto tuttavia il pessimo stato delle fortificazioni della capitale, Poniatowski decise di ritirare la sua armata dietro la linea della Vistola, lasciando Varsavia agli austriaci che la occuparono indisturbati il giorno seguente. L'occupazione della capitale tuttavia fu una vittoria inutile per Ferdinando, visto che i polacchi mantennero il controllo del sobborgo di Praga con i suoi ponti sulla Vistola.\nLasciata una forte guarnigione a Varsavia e inviato un contingente ad assediare la fortezza di Toru\u0144, Ferdinando tent\u00f2 a pi\u00f9 riprese di stabilire una testa di ponte sul lato destro della Vistola, ma ogni volta fu respinto dai polacchi. Riguadagnata l'iniziativa, Poniatowski aggir\u00f2 il fianco dell'armata austriaca e diresse le sue forze in Galizia, occupando in rapida successione Lublino (14 maggio), Sandomierz (18 maggio) e Leopoli (27 maggio). La sua rapida avanzata convinse la Russia ad inviare un forte contingente in Galizia, per evitare che i polacchi conquistassero troppo territorio. Preoccupato per l'intervento russo, Ferdinando arretr\u00f2 le sue forze a sud rioccupando Sandomierz e Leopoli, ma non riusc\u00ec ad impedire la conquista polacca di Cracovia il 15 luglio. La situazione rimase invariata fino alla firma del trattato di pace finale.\nPasso falso ad Aspern-Essling.\nIl 23 aprile la \"Grande Arme\u00e9\" di Napoleone si present\u00f2 davanti a Ratisbona. Furono necessari diversi assalti e una dura lotta casa per casa per scacciare la guarnigione austriaca della citt\u00e0, che tuttavia fu in grado di mantenere l'accesso settentrionale del ponte sul Danubio, consentendo cos\u00ec il rapido deflusso della retroguardia di Carlo. In cinque giorni Napoleone aveva ripristinato a suo favore una situazione critica, vinto un'importante battaglia e annullato tutte le conquiste fatte dagli austriaci in Baviera. Tuttavia l'armata di Carlo, sebbene battuta e in ritirata, conservava quasi intatto il suo potenziale bellico, visto che i francesi non erano riusciti a distruggere nemmeno uno dei corpi d'armata austriaci. Le forze di Hiller e Luigi, ancora sulla riva meridionale del Danubio, avevano fatto fronte alle truppe di Bessi\u00e8res che le inseguivano, infliggendo loro il 24 aprile una sconfitta nella battaglia di Neumarkt per proseguire indisturbate la ritirata verso est. Con Carlo ormai lontano in Boemia, Napoleone lasci\u00f2 la divisione di Rouyer a presidio di Ratisbona e diresse il resto dell'armata lungo la riva meridionale del Danubio, alla caccia dei due corpi d'armata di Hiller e Luigi. Il 3 maggio Mass\u00e9na agganci\u00f2 la retroguardia di Hiller nei pressi di Linz, infliggendole una sconfitta nella seguente battaglia di Ebersberg che tuttavia non imped\u00ec al comandante austriaco di trasferire il grosso delle sue forze sulla riva nord del Danubio, per ricongiungersi qualche giorno dopo alle forze di Carlo.\nSfumata anche questa opportunit\u00e0, Napoleone decise di puntare direttamente su Vienna. Inviato il VII corpo di Lefebvre a reprimere la rivolta antifrancese in Tirolo e distaccati i corpi di Vandamme e Davout per proteggere le sue molto estese linee di comunicazione, l'imperatore si present\u00f2 davanti alla capitale austriaca il 10 maggio con il II corpo (ora guidato da Lannes), il IV corpo di Mass\u00e9na, la cavalleria di Bessi\u00e8res e la Guardia imperiale. La guarnigione austriaca rifiut\u00f2 di arrendersi pacificamente, ma dopo un intenso bombardamento dell'artiglieria francese fu costretta a cedere e il 13 maggio Napoleone fece il suo ingresso nella citt\u00e0.\nL'esercito austriaco non era lontano: lasciato il corpo di Kollowrat a difesa della frontiera boema, Carlo condusse la sua armata verso est mantenendola sempre sulla riva settentrionale del Danubio, per giungere il 16 maggio sul Marchfeld, la vasta pianura a nord di Vienna, dove si schier\u00f2 in vista della battaglia decisiva con i francesi. Con i ponti di Vienna fatti saltare dagli austriaci, Napoleone aveva tentato di stabilire una testa di ponte oltre il Danubio gi\u00e0 il 13 maggio, attaccando l'isola di Schwarzen Kackenau: dopo sei ore di pesanti scontri i francesi furono costretti a ritirarsi, lasciando l'isola nelle mani degli austriaci. Frustrato da questo insuccesso, Napoleone diresse la sua attenzione pi\u00f9 a sud, occupando il 19 maggio la grande isola di Lobau e trasformandola in una base francese. L'isola fu collegata alla riva sud da un grande ponte, la cui costruzione fu per\u00f2 gravemente ostacolata dalle acque del fiume (ingrossate per il disgelo delle nevi invernali) e dalle chiatte cariche di pietre fatte scivolare sulla corrente dagli austriaci.\nIl concentramento delle forze francesi su Lobau prosegu\u00ec fino al pomeriggio del 20 maggio, quando una chiatta austriaca si schiant\u00f2 sul ponte rendendolo inutilizzabile fino al mattino seguente. Verso le 18 fu completato un secondo ponte che collegava Lobau alla riva nord e l'avanguardia francese si spinse oltre il grande fiume scacciando gli avamposti austriaci. Napoleone era convinto che le forze austriache fossero in ritirata verso nord e pensava per il giorno successivo di condurre solo azioni di inseguimento. Carlo invece stava conducendo le sue forze verso il Danubio, con l'intenzione di costringere i francesi con le spalle al fiume. L'attacco austriaco inizi\u00f2 nella tarda mattinata del 21 maggio, concentrandosi sui due villaggi a cui erano ancorate le ali della linea francese: Aspern ad ovest ed Essling ad est. I combattimenti infuriarono nei due villaggi per tutto il pomeriggio e per parte della notte, con gli assalti austriaci respinti uno ad uno dai francesi, che tuttavia difettavano di rinforzi a causa del pessimo stato del ponte sul Danubio. La battaglia riprese il mattino successivo, 22 maggio: con il ponte temporaneamente riparato, i francesi fecero affluire i rinforzi, che furono subito lanciati in un assalto contro il centro dello schieramento austriaco. L'attacco francese fu respinto, mentre gli austriaci rinnovarono i loro assalti contro i due villaggi, conquistandoli nella tarda mattinata dopo disperati combattimenti.\nCon il suo esercito malconcio e il ponte nuovamente interrotto, verso le 16:00 a Napoleone non rest\u00f2 altro che ordinare una ritirata oltre il Danubio. Le azioni di retroguardia delle truppe di Lannes e la stanchezza delle forze austriache impedirono a Carlo di annientare completamente l'armata francese, che pot\u00e9 ritirarsi con un certo ordine. Lo scontro era stato durissimo, con almeno 20.000 austriaci e 23.000 francesi morti o feriti (tra cui il maresciallo Lannes, ferito a morte nelle fasi finali della battaglia); la mossa azzardata di Napoleone gli era costata la sua prima sconfitta personale sul campo di battaglia dalla nascita dell'Impero.\nPreparativi per la battaglia finale.\nLo smacco subito ad Aspern-Essling spinse Napoleone a predisporre subito, ma con maggior cura, un nuovo attraversamento del Danubio, al fine di vendicare la mezza sconfitta patita. I francesi evacuarono la sponda nord del Danubio ma mantennero il controllo di Lobau, fortificandola e dotandola di numerosi pezzi d'artiglieria. Nelle settimane successive il traballante ponte gettato precedentemente fu rimpiazzato da due solidi ponti su pali e da un terzo ponte di barche pi\u00f9 piccolo, la cui costruzione fu curata meticolosamente e supervisionata dallo stesso Napoleone. Per proteggere i nuovi ponti dai tentativi di sabotaggio austriaci furono fissati nel letto del fiume sbarramenti di pali, mentre una piccola flottiglia di cannoniere, manovrate dai marinai della Guardia imperiale, fu incaricata di pattugliare le acque del Danubio. Nel mentre, l'imperatore richiam\u00f2 altre truppe per rimpinguare i ranghi della sua armata: il III corpo di Davout fu richiamato dalla zona di Vienna, seguito da una divisione bavarese distaccata dal VII corpo; dalla Sassonia arriv\u00f2 il IX corpo di Bernadotte (rimpiazzato nel presidio della frontiera boema dal X corpo di Gerolamo), mentre da sud si avvicinavano l'armata d'Italia di Eugenio e l'XI corpo di Marmont.\nLe sei settimane di attesa successive ad Aspern-Essling furono in gran parte sprecate dagli austriaci: Carlo sperava che la mezza vittoria potesse fare da prologo all'apertura di trattative di pace, mentre l'imperatore Francesco I e diversi generali, tra cui in particolare Hiller, premevano per un attacco diretto contro i francesi. I contrasti tra Carlo e Hiller arrivarono ad un punto tale che il secondo rassegn\u00f2 le dimissioni e fu rimpiazzato alla guida del VI corpo dal generale Armand von Nordmann. In definitiva l'esercito austriaco non si mosse dalle sue posizioni a nord del Danubio: l'armata fu fatta arretrare su una solida posizione difensiva incentrata sul villaggio di Deutsch-Wagram, mentre lungo la riva del Danubio furono approntate alcune opere fortificate sul terreno del vecchio campo di battaglia di Aspern-Essling. Carlo rimpingu\u00f2 i ranghi della sua armata con l'afflusso di nuovi contingenti della \"Landwehr\" e richiamando due divisioni dalla Boemia. Non potendo richiamare il corpo di Ferdinando dalla Polonia a causa dei movimenti di truppe russe, Carlo invi\u00f2 pressanti richieste all'arciduca Giovanni, affinch\u00e9 portasse la sua armata d'Italia il pi\u00f9 rapidamente possibile in appoggio al principale esercito austriaco.\nDopo aver inviato il IX corpo di Ignaz Gyulai a presidio della Croazia, Giovanni si stava muovendo lentamente verso nord-est con il suo VIII corpo, raccogliendo strada facendo nuovi rinforzi provenienti dalla \"Insurrectio\" ungherese. Giovanni richiam\u00f2 anche la divisione di Jela\u010di\u0107 da Monaco di Baviera, ma prima che questa potesse ricongiungersi all'armata d'Italia austriaca, fu intercettata da un contingente francese sotto il generale Paul Grenier e completamente annientata nella battaglia di Sankt Michael il 25 maggio. Lasciata una guarnigione a presidio di Graz, Giovanni si diresse verso il Danubio, tallonato dalle forze di Eugenio e Marmont. Il 14 giugno le truppe di Eugenio agganciarono gli austriaci nella battaglia di Raab. I miliziani della \"Insurrectio\", scarsamente addestrati, cedettero e provocarono il crollo della linea austriaca. Battuto, Giovanni si ritir\u00f2 verso est, passando il Danubio a Kom\u00e1rom l'indomani, ma finendo per allontanarsi ancora di pi\u00f9 dall'armata di Carlo. Lasciata una forza a bloccare Graz, le truppe di Eugenio e Marmont diressero verso nord, per ricongiungersi a Napoleone in vista della battaglia decisiva.\nLa battaglia di Wagram.\nPer la fine di giugno, dopo oltre un mese di preparativi, Napoleone era ormai pronto per un secondo tentativo di attraversamento del Danubio. Il 30 giugno un contingente francese attravers\u00f2 il fiume a nord di Lobau, praticamente nella stessa posizione usata come testa di ponte a maggio. Carlo si mosse con la sua armata per occupare le fortificazioni allestite tra Aspern ed Essling, ma si rese conto che la mossa francese era solo una finta, tesa ad attirare gli austriaci nel raggio di tiro dei grossi calibri installati a Lobau e il 2 luglio riport\u00f2 l'esercito sulle sue posizioni originarie sui due lati di Deutsch-Wagram. L'attraversamento principale dei francesi inizi\u00f2 la sera del 4 luglio: protette dall'artiglieria e da un violento temporale, le truppe francesi lanciarono sette ponti sul lato orientale di Lobau, piegando la debole resistenza dei reparti austriaci dispiegati a protezione di questo tratto del fiume. L'attraversamento non fu notato da Carlo prima della mattina del 5 luglio, anche se in ogni caso l'arciduca decise di dare battaglia sulle posizioni che gi\u00e0 occupava.\nIl grosso dell'armata francese complet\u00f2 l'attraversamento del fiume entro il pomeriggio del 5 luglio, allargandosi sulla pianura del Marchfeld fino ad occupare uno schieramento a mezzaluna con un fronte di 20\u00a0km. Si verificarono una serie di scontri tra le avanguardie dei rispettivi schieramenti, ma Carlo e il suo stato maggiore ritenevano che essendo ormai le 18:00 la battaglia vera e propria sarebbe iniziata l'indomani. Con il grosso delle forze austriache celato dietro una scarpata, Napoleone non era ancora a conoscenza della consistenza dei reparti nemici che aveva di fronte e ordin\u00f2 pertanto al nucleo centrale della sua armata di prendere i villaggi di Markgrafneusiedl (sulla sinistra austriaca), Wagram e Aderklaa (sul centro austriaco): ne scaturirono violenti combattimenti tra le opposte forze, che si conclusero solo alle 23:00. Le forze austriache ributtarono indietro gli assalti francesi, mantenendo la posizione.\nCarlo decise di rinnovare la battaglia anche per il giorno seguente, rincuorato dalle notizie che davano l'armata dell'arciduca Giovanni in imminente arrivo da sud. Napoleone aveva rischierato parte della sua armata concentrandola verso la parte centrale dello schieramento, con l'intenzione di riprendere gli attacchi sui villaggi nell'indomani, ma al mattino i primi a muovere furono gli austriaci, che lanciarono un attacco generale su tutta la linea: agli assalti austriaci seguirono i contrattacchi francesi, mentre uno sfondamento sull'ala sinistra di Napoleone non fu sfruttato da Carlo a causa delle difficolt\u00e0 di comunicazione su un fronte cos\u00ec ampio. Protette da un imponente sbarramento d'artiglieria, nella tarda mattinata le forze francesi lanciarono un nuovo massiccio assalto contro il centro e l'ala sinistra austriaca. Dopo pesanti combattimenti e al prezzo di gravi perdite, la \"Grande Arm\u00e9e\" riusc\u00ec nel suo intento, espugnando i villaggi e spezzando in due l'armata austriaca.\nRicevuta la notizia che l'armata di Giovanni non sarebbe arrivata prima della sera, intorno alle 14:30 Carlo accett\u00f2 la sconfitta e diede disposizioni perch\u00e9 la sua armata si ritirasse verso nord su pi\u00f9 direttrici. Si verificarono ancora diverse azioni di retroguardia, ma i francesi erano troppo esausti per inseguire il nemico e la battaglia ebbe termine intorno alle 20:00. Wagram era stato lo scontro pi\u00f9 imponente delle guerre napoleoniche fino ad allora, vedendo contrapporsi pi\u00f9 di 300.000 uomini lungo tutto il fronte. Le perdite furono pesanti da ambo le parti: gli austriaci ebbero 23.750 tra morti e feriti oltre a 7.500 prigionieri e 10.000 dispersi, mentre la \"Grande Arm\u00e9e\" lament\u00f2 la perdita di 27.500 tra morti e feriti e 10.000 tra prigionieri e dispersi.\nL'armistizio franco-austriaco.\nLe truppe austriache ripiegarono con ordine verso nord, dirette a Br\u00fcnn e Znaim, dietro la linea del fiume Thaya; l'armata conservava ancora un considerevole potenziale bellico, visto che poteva mettere in campo almeno 80.000 uomini in armi, ma Carlo era ormai intenzionato a preservarla intatta per usarla come merce di scambio al tavolo delle trattative. La retroguardia austriaca comp\u00ec un ottimo lavoro di schermamento, e passarono un paio di giorni prima che Napoleone venisse a conoscenza dell'esatta direzione presa dai reparti di Carlo. Mass\u00e9na fu inviato verso Znaim e Davout e Marmont verso Br\u00fcnn, mentre l'armata d'Italia di Eugenio fu distaccata per tenere impegnate le truppe dell'arciduca Giovanni. L'8 luglio Marmont agganci\u00f2 la retroguardia del IV corpo austriaco nei pressi di Mistelbach, mentre Mass\u00e9na si scontrava con parte del VI corpo a Stockerau e l'indomani ad Hollabrunn, pi\u00f9 a nord, dove sub\u00ec una battuta d'arresto. Intuito che Znaim stava diventando il punto di concentramento degli austriaci, Napoleone ordin\u00f2 che tutti e tre i corpi impegnati nell'inseguimento convergessero sulla citt\u00e0. Marmont si spinse avanti con decisione, ritrovandosi per\u00f2 senza appoggio quando il 10 luglio cozz\u00f2 contro l'armata austriaca, dando avvio alla battaglia di Znaim. Quello stesso giorno Mass\u00e9na stava impegnando il V corpo austriaco nei pressi di Sch\u00f6ngrabern, ma, resosi conto della posizione esposta di Marmont, si affrett\u00f2 ad andare in suo appoggio con due divisioni. L'11 luglio le truppe di Mass\u00e9na intervennero nei combattimenti di Znaim, lanciando un massiccio attacco oltre il Thaya, mentre Carlo manteneva la posizione solo per il tempo necessario a proseguire la ritirata. Seguirono combattimenti piuttosto pesanti sotto una pioggia incessante, prima che delegati austriaci e francesi accorressero tra i reparti per annunciare che l'armistizio tra i due contendenti era stato firmato.\nOrmai intenzionato a porre fine alle ostilit\u00e0, Carlo aveva inviato il generale Liechtenstein al quartier generale francese con l'offerta di un armistizio. Napoleone era piuttosto felice di accettarlo, visto che era consapevole di non poter impedire un'ulteriore ritirata di Carlo verso nord, fatto che lo avrebbe allontanato ancora di pi\u00f9 dalla vitale base francese di Vienna e lo avrebbe esposto ad attacchi da parte di Giovanni sulle sue linee di comunicazione. L'armistizio fu firmato nel pomeriggio dell'11 luglio, entrando formalmente in vigore la mattina successiva: gli austriaci si impegnarono ad evacuare Br\u00fcnn e Graz e ad arretrare dietro la frontiera della Moravia, a richiamare le loro forze dal Tirolo e dal Vorarlberg, e a mantenere le loro attuali posizioni in Polonia. Un ultimo scontro si ebbe il 12 luglio a Stamfen, dove le forze di Eugenio impegnarono brevemente la retroguardia di Giovanni, prima che anche qui giungesse la notizia del cessate il fuoco.\nAltre campagne.\nL'alto comando austriaco puntava molto sullo scoppio di rivolte antifrancesi nei territori tedeschi, ma a conti fatti i risultati furono inferiori alle aspettative. Il 22 aprile il generale Wilhelm von D\u00f6rnberg si mise a capo di un ammutinamento nello stato fantoccio della Vestfalia, ma gl'insorti, male armati e male addestrati, furono facilmente dispersi dalle truppe rimaste fedeli al re Gerolamo Bonaparte e l'insurrezione fu repressa il giorno successivo. Un altro episodio riguard\u00f2 il maggiore Ferdinand von Schill, ufficiale comandante di un reggimento di ussari prussiani: il 28 aprile Schill convinse parte del suo reggimento a disertare per fomentare la rivolta in Germania, ma il suo gesto fu condannato dal re Federico Guglielmo III e non ottenne l'appoggio del resto dell'esercito prussiano. Riuniti un paio di migliaia di seguaci, Schill entr\u00f2 in Sassonia per poi dirigersi a nord in Vestfalia, sconfiggendo il 3 maggio un piccolo contingente vestfaliano in una scaramuccia presso Dodendorf, per occupare il 25 maggio seguente il porto di Stralsunda. Il 31 maggio il generale francese Pierre Guillaume Gratien, alla testa di un contingente composto da truppe olandesi e danesi, sconfisse e uccise Schill nella battaglia di Stralsunda, ponendo fine all'insurrezione.\nLa regione tedesca dove maggiormente si verificarono fenomeni di insurrezione fu il Tirolo. Gi\u00e0 parte dell'Impero austriaco, la regione era passata alla Baviera con il trattato di Presburgo del 1805, ma la popolazione era rimasta in gran parte fedele alla monarchia asburgica. I tirolesi insorsero contro i bavaresi gi\u00e0 all'inizio delle ostilit\u00e0, riunendosi sotto la guida del leader locale Andreas Hofer e con il rinforzo di un contingente regolare austriaco comandato dal generale Johann Gabriel Chasteler de Courcelles. La rivolta si estese a tal punto che Napoleone fu costretto a distaccare il grosso dell'esercito bavarese (il VII corpo del maresciallo Lefebvre) per reprimere l'insurrezione. Il 13 maggio Lefebvre sconfisse i regolari austriaci di Chasteler nella battaglia di W\u00f6rgl, ma tra il 25 ed il 29 maggio sub\u00ec un inaspettato rovescio da parte dei tirolesi di Hofer nelle due battaglie di Bergisel, evento che consent\u00ec agl'insorti di occupare stabilmente Innsbruck poco dopo. L'armistizio franco-austriaco firmato a Znaim il 12 luglio non pose fine alla rivolta e le truppe bavaresi furono nuovamente sconfitte nella terza battaglia di Bergisel il 12 - 13 agosto e vennero espulse dalla regione. Un grosso contingente di truppe francesi e della Confederazione fu quindi inviato in Tirolo sotto il generale Jean-Baptiste Drouet d'Erlon per disperdere gli insorti: il 1\u00ba novembre i tirolesi subirono una disfatta nella quarta battaglia di Bergisel, e la rivolta fu completamente domata entro la fine del mese. Tradito da un vicino, Hofer fu catturato il 27 gennaio 1810 e fucilato il 20 febbraio seguente.\nUn altro tentativo insurrezionale fu messo in atto dal duca Federico Guglielmo di Brunswick: gi\u00e0 sovrano del piccolo Ducato di Brunswick, fu spodestato dei suoi domini da parte dei francesi a causa dell'appoggio dato alla Prussia nel conflitto del 1806 e fu costretto a riparare in Austria; qui allest\u00ec un piccolo contingente, denominato \"Schwarze Schar\" (\"Banda Nera\"), con cui contribuire alla liberazione dei suoi domini in collaborazione con gli austriaci. Allo scoppio della guerra la \"Schwarze Schar\" era dislocata in Boemia a fianco delle truppe del generale Kollowrat e partecip\u00f2 all'invasione della Sassonia da parte di queste. Le truppe del Brunswick contribuirono all'occupazione di Dresda il 13 giugno e alla vittoria austriaca sulle truppe di Gerolamo nella battaglia di Gefrees l'8 luglio seguente. Federico Guglielmo non si sent\u00ec vincolato dall'armistizio franco-austriaco e decise di marciare verso i porti della Germania settentrionale per trovare appoggio da parte dei britannici. Il 29 luglio la piccola forza di Federico prese Halberstadt e si apr\u00ec la strada attraverso un contingente di truppe vestfaliane il 1\u00ba agosto nella battaglia di \u00d6lper. Il 7 agosto le truppe del Brunswick raggiunsero il porto di Elsfleth, dove furono raccolte da navi britanniche. Portate in Gran Bretagna furono poi inviate nella penisola iberica, dove combatterono con le truppe del duca di Wellington fino alla fine delle guerre napoleoniche.\nIl piano originario di una spedizione britannica nella Germania settentrionale fu tramutato in uno sbarco nei Paesi Bassi, diretto all'occupazione del porto di Anversa per distruggere le risorse navali di Napoleone qui ammassate. I preparativi si svolsero con estrema lentezza e fu solo il 30 luglio che le prime truppe britanniche presero terra sull'isola di Walcheren, decisamente troppo in ritardo per avere un qualche effetto sull'andamento della guerra. Il contingente di Lord Chatham, che con successivi invii arriv\u00f2 ad ammontare a 39.000 uomini (pi\u00f9 di quelli operanti con Wellington nella penisola iberica), occup\u00f2 il porto di Flessinga il 16 agosto, ma per il resto gli scontri con i francesi si limitarono a poche scaramucce. L'occupazione di Walcheren si trascin\u00f2 per molti mesi, con le forze britanniche devastate dalle febbri malariche che imperversavano nella regione. Il contingente fu ritirato il 9 dicembre, dopo aver avuto 107 uomini uccisi in azione e pi\u00f9 di 4.000 morti per malattia.\nConseguenze.\nL'imperatore Francesco I era intenzionato a continuare la lotta contro Napoleone fino all'ultimo uomo e rimase molto contrariato per l'armistizio del 12 luglio, i cui termini giudicava troppo generosi nei confronti dei francesi. Il lungo dissidio tra Carlo e Francesco raggiunse il culmine, e il 23 luglio l'arciduca rassegn\u00f2 le dimissioni da comandante in capo dell'esercito austriaco, ritirandosi a vita privata; probabilmente il miglior comandante militare austriaco della sua generazione, Carlo non ricopr\u00ec pi\u00f9 alcuna posizione di rilievo nell'esercito, e la sua figura venne riabilitata solo dopo la sua morte avvenuta nel 1847. Il comando dell'esercito pass\u00f2 a Liechtenstein, il quale tuttavia mise subito in chiaro che il basso morale delle truppe e la mancanza di munizioni rendevano insostenibile una ripresa delle ostilit\u00e0. Visto che lo sbarco britannico si era risolto in un nulla di fatto e che n\u00e9 la Prussia n\u00e9 la Russia erano intenzionate ad appoggiare l'Austria, a Francesco non rest\u00f2 altro che avviare le trattative, che si aprirono nel castello di Sch\u00f6nbrunn sotto l'egida di Metternich.\nLe trattative si protrassero per molti mesi, visto che entrambe le parti cercavano di assicurarsi le condizioni migliori. Napoleone part\u00ec con l'intenzione di far abdicare Francesco, ma davanti al rigido rifiuto austriaco ripieg\u00f2 poi sulla richiesta di dimissioni del primo ministro von Stadion (che fu rimpiazzato dallo stesso Metternich). A met\u00e0 settembre sembr\u00f2 che l'intransigenza di Francesco stesse per portare ad una rottura delle trattative e a una ripresa delle ostilit\u00e0, ma Metternich riusc\u00ec ad ammorbidire la posizione del sovrano e il 14 ottobre il trattato di Sch\u00f6nbrunn fu firmato. L'Austria cedette la Dalmazia e parte della Croazia alla Francia (territori che andarono a formare le Province illiriche dell'impero napoleonico), perdendo cos\u00ec il suo sbocco al mare, mentre altri territori passarono alla Baviera e al Ducato di Varsavia, oltre ad una fetta di Galizia ceduta alla Russia. L'esercito austriaco fu limitato a un organico massimo di 150.000 uomini, mentre il governo di Vienna si impegn\u00f2 ad aderire al Blocco continentale e a pagare una forte indennit\u00e0 di guerra.\nBench\u00e9 non ci sia unanimit\u00e0 su quando collocare l'apogeo del Primo Impero francese, il trattato di Sch\u00f6nbrunn e la vittoria sull'Austria proiettarono la Francia in una posizione in Europa ancora pi\u00f9 dominante di quanto gi\u00e0 non fosse: all'infuori della Russia e del Regno Unito, tutti gli stati europei erano in un modo o nell'altro assoggettati alla Francia. I termini del trattato erano stati duri per l'Austria, ma il seguente periodo di pace inaugur\u00f2 un clima di distensione tra le due potenze, culminato il 1\u00ba aprile 1810 con il matrimonio tra Napoleone e la principessa Maria Luisa d'Asburgo-Lorena, figlia di Francesco I. Francia ed Austria divennero alleate, e un corpo di spedizione austriaco appoggi\u00f2 la \"Grande Arm\u00e9e\" nel corso della campagna di Russia del giugno 1812. Di fatto l'alleanza tra le due potenze non venne formalmente meno fino all'agosto del 1813, quando l'Impero austriaco ader\u00ec alla sesta coalizione antifrancese."}
{"id": "863740", "revid": "3115", "url": "https://it.wikipedia.org/wiki?curid=863740", "title": "Chr\u0165any", "text": "Chr\u0165any (in ungherese \"Harty\u00e1n\", in tedesco \"Hartian\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1227 con il nome di Harkyan. Appartenne a numerose famiglie comitali locali (tra le quali gli Aba, i Sz\u00e9cs\u00e9ny e i Balassa). Dal 1554 al 1594 fu occupato dai Turchi. Successivamente appartenne alla Signoria di Div\u00edn e, nel XVII secolo, alla Signoria di Modr\u00fd Kame\u0148, all'epoca feudo dei potenti conti Balassa. Nel XVII secolo vi venne aperta una miniera di ferro."}
{"id": "863741", "revid": "125171787", "url": "https://it.wikipedia.org/wiki?curid=863741", "title": "Windigo", "text": "Il windigo (o wendigo, IPA: ) \u00e8 una creatura leggendaria demoniaca appartenente alla mitologia dei Nativi Americani Algonchini, stanziati lungo la costa orientale, la regione dei Grandi Laghi (tra gli attuali Stati Uniti d'America e il Canada) e le foreste settentrionali della Nuova Scozia. Lo spirito pu\u00f2 assumere sia caratteristiche prettamente umane che quelle di un mostro umanoide, trasformatosi da quella che una volta era una persona normale che aveva praticato il cannibalismo.\nLa creatura presta il suo nome anche ad un controverso termine medico definito psicosi windigo, descritto dagli etnopsichiatri come una sindrome culturale con sintomi quali intenso desiderio di carne umana e paura di diventare cannibale.\nNome.\nIl termine \"windigo\" presenta molte traduzioni alternative a seconda della comunit\u00e0 autoctona di riferimento. Alcune varianti sono \"wiindigo\" in lingua ojibwe, \"w\u012bhtik\u014dw\" in lingua cree, \"w\u00ecdjig\u00f2\" in lingua algonchina e \" wi\u00b7nteko\u00b7wa\" in lingua proto-algonchina (che significherebbe \"gufo\").\nAltre traslitterazioni includono: wiindigoo, weendigo, windego, wiindgoo, windgo, weendigo, wiindigoo, windago, windiga, wendego, windagoo, widjigo, wiijigoo, wijigo, weejigo, w\u00ecdjig\u00f2, wintigo, wentigo, wehndigo, wentiko, windgoe, windgo e wintsigo.\nUna forma plurale \"windigoag\" \u00e8 anche scritta \"windegoag\", \"wiindigooag\" o \"windikouk\".\nCaratteristiche.\nLe caratteristiche di questo essere non possono essere descritte con precisione, poich\u00e9 variano a seconda della trib\u00f9, ma si tratta comunque di una creatura maligna divoratrice di uomini. Si dice sia figlio dell'inverno e della fame. Ha grandi artigli, corpo scheletrico ed emaciato e labbra assenti o almeno non sufficientemente grandi da coprire gli enormi denti; in alcune versioni viene raffigurato con delle corna o con il cranio di un cervide al posto della testa. \u00c8 di grandi dimensioni. Il windigo si muove molto velocemente, tanto da consumare i propri piedi per l'attrito con il terreno. I piedi poi cadrebbero e verrebbero sostituiti. \u00c8 capace di imitare la voce umana e i versi degli animali.\nIl windigo \u00e8 un ottimo cacciatore di giorno, insuperabile di notte. Rincorre le sue prede umane per lunghi tratti, finch\u00e9 queste non impazziscono e i loro piedi non prendono fuoco, poi le trascina nella tana per mangiarle vive. Si dice inoltre che la creatura abbia il cuore di ghiaccio (talvolta addirittura che sia interamente composta di ghiaccio) e che l'unico modo per liberarsene sia proprio di sciogliere il suo cuore con il fuoco.\nNascita di un windigo.\nSecondo la tradizione, un uomo (di solito un cacciatore) si trasforma in windigo se viene morso da un altro windigo, se viene posseduto da uno spirito durante il sonno, oppure se si nutre per lungo tempo di carne umana. La trasformazione in windigo pu\u00f2 anche essere causata da uno sciamano.\nSecondo altre fonti, ogni windigo un tempo era una persona, un nativo americano o un cacciatore, che durante un inverno rigido \u00e8 stato esiliato senza cibo e approvvigionamenti, e per sopravvivere \u00e8 dovuto diventare cannibale. Secondo alcune credenze, mangiare carne umana d\u00e0 qualit\u00e0 come velocit\u00e0, forza e immortalit\u00e0; \u00e8 cos\u00ec che dopo anni e anni si diventa un cacciatore intelligentissimo e imbattibile ma, soprattutto, perennemente affamato.\nTeoria criptozoologica.\nI criptozoologi considerano le leggende sul windigo come una prova dell'esistenza del Bigfoot o Sasquatch, anche se le caratteristiche comuni ai due mostri sono solo le grandi dimensioni e l'irsutismo.\nPi\u00f9 probabilmente il windigo \u00e8 stato creato come deterrente contro il cannibalismo dalle trib\u00f9 indiane che vivevano nella parte pi\u00f9 settentrionale del Nord America e che quindi si trovavano ad affrontare inverni particolarmente lunghi e rigidi con scarse risorse alimentari. L'aspetto scheletrico e deforme, unito al fatto che la creatura si nutrirebbe, oltre che di carne umana, di muschio e altri cibi considerati normalmente non commestibili, sembrerebbero tipiche conseguenze della malnutrizione."}
{"id": "863748", "revid": "1781667", "url": "https://it.wikipedia.org/wiki?curid=863748", "title": "Ipe\u013esk\u00e9 Predmostie", "text": "Ipe\u013esk\u00e9 Predmostie (in ungherese \"Ipolyh\u00eddv\u00e9g\", in tedesco \"Sankt Hedwig an der Eipel\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio \u00e8 menzionato per la prima volta nel 1252 come feudo del castello di Hont. Nel 1252 re B\u00e9la IV d'Ungheria lo don\u00f2 al conte Myka. Appartenne poi a numerose famiglie comitali. Nel 1438, il conte Gy\u00f6rgy Pal\u00f3czy don\u00f2 il villaggio all'arcivescovato di Strigonio. Nel 1570 fu distrutto dai Turchi. Dal 1938 al 1944 venne annesso dall'Ungheria."}
{"id": "863749", "revid": "729019", "url": "https://it.wikipedia.org/wiki?curid=863749", "title": "Contea di Clay (Minnesota)", "text": "La contea di Clay (in inglese Clay County) \u00e8 una contea dello Stato USA del Minnesota. Al censimento del 2000 la popolazione era di 51.229 abitanti. Il suo capoluogo \u00e8 Moorhead.\nToponimo.\nLa contea prende il nome dallo statista americano Henry Clay, membro della Camera dei rappresentanti degli Stati Uniti, di cui fu presidente per tre volte, e poi del Senato degli Stati Uniti d'America per il Kentucky e Segretario di Stato degli Stati Uniti d'America dal 1825 al 1829. La contea si \u00e8 formata nel 1858. In origine il suo nome era Contea di Breckenridge ma cambi\u00f2 il suo nome in quello attuale nel 1862.\nGeografia fisica.\nL'U.S. Census Bureau certifica che l'estensione della contea \u00e8 di 2.727\u00a0km\u00b2, di cui 2.707\u00a0km\u00b2 composti da terra e 20\u00a0km\u00b2 composti di acqua."}
{"id": "863755", "revid": "1305772", "url": "https://it.wikipedia.org/wiki?curid=863755", "title": "Ferro (disambigua)", "text": ""}
{"id": "863764", "revid": "1305772", "url": "https://it.wikipedia.org/wiki?curid=863764", "title": "Slovacco", "text": ""}
{"id": "863775", "revid": "94902", "url": "https://it.wikipedia.org/wiki?curid=863775", "title": "Charoficee", "text": ""}
{"id": "863776", "revid": "486946", "url": "https://it.wikipedia.org/wiki?curid=863776", "title": "Religioni popolari cinesi", "text": ""}
{"id": "863781", "revid": "729019", "url": "https://it.wikipedia.org/wiki?curid=863781", "title": "Charles de Batz de Castelmore d'Artagnan", "text": "Biografia.\nNacque nell'unico castello di Castelmore in cima a una collina di Lupiac, nella Guascogna, al confine fra le contee di Armagnac e Fezensac, da una famiglia di bassa nobilt\u00e0, impoverita: Bertrand de Batz e Fran\u00e7oise de Montesquiou, che era figlia del signore di Artagnan. I de Batz Castelmore portavano il titolo di conti. D'Artagnan era il cognome della madre che Charles usava per conferirsi maggior lustro, perch\u00e9 appartenente a pi\u00f9 antica nobilt\u00e0 di quello paterno. Aveva sorelle e fratelli. Lo zio Daniel era rettore della scuola di Lupiac.\nFu un grande uomo di guerra, coraggioso, con una straordinaria preparazione ed esperienza militare, pervaso dal senso dell'onore e del dovere, da una forte passione per il servizio, da una viva attenzione alla politica e da una grande umanit\u00e0. Si presume che la carriera militare fosse per i giovani de Batz Castelmore una tradizione di famiglia perch\u00e9 anche tutti i suoi fratelli, ad eccezione di uno, divennero soldati.\nNel 1635 circa, entr\u00f2 nella compagnia delle Guardie, comandata da des Essarts. Partecip\u00f2 a varie campagne e, nel 1644, entr\u00f2 nei Moschettieri (\"Mousquetaires\"), probabilmente grazie all'influenza dell'amico di famiglia de Tr\u00e9ville, insieme all'amico Fran\u00e7ois de Montlezun, signore di Besmaux e futuro governatore della Bastiglia. Suoi compagni e grandi amici furono Armand d'Athos, che per\u00ec in duello, Henri d'Aramitz, che quando fu stanco di duellare si ritir\u00f2 a vita privata, e Isaac de Porthau, figlio del controllore delle artiglierie di Navarra.\nDue anni dopo, la compagnia dei Moschettieri venne sciolta dal cardinale Giulio Mazzarino e, insieme con l'ufficiale Besmaux, divenne uno dei suoi uomini di fiducia, svolgendo diverse missioni presso i comandanti delle armate del Re nel periodo della Fronda. Il suo compito era quello di staffetta, portatore di messaggi e agente segreto. Quando nel 1651, durante queste pericolose insurrezioni, Mazzarino dovette lasciare la Corte e si rifugi\u00f2 dall'arcivescovo di Colonia, d'Artagnan gli fece da messaggero galoppando da Br\u00fchl a Parigi. Fu agli ordini di Turenne nella campagna delle Fiandre. Nel 1655 o 1656 divent\u00f2 capitano delle Guardie, poi capitano e custode della voliera delle Tuileries, incarico tanto futile quanto prestigioso, visto che lo ottenne a pagamento, disputandolo a Colbert. Nel 1657 la compagnia dei Moschettieri venne ricostituita e, l'anno seguente, ne assunse il comando, succedendo a Issac de Baas come sottotenente, sebbene titolare della carica rimanesse il duca di Nevers, nipote di Mazzarino. Nello stesso anno, partecip\u00f2 all'assedio di Dunkerque.\nNel 1659 spos\u00f2 la baronessa Charlotte Anne de Chanlecy, una vedova nobile e benestante, dalla quale ebbe due figli e si separ\u00f2 nel 1665. Nel 1660 accompagn\u00f2 il re Luigi XIV a Saint-Jean-de-Luz, ad accogliere la principessa Maria Teresa di Spagna. Nel 1661 arrest\u00f2 il ministro delle finanze Nicolas Fouquet a Nantes, sorvegliandolo per tutta la durata del processo, e lo accompagn\u00f2 all'esilio di Pinerolo nel 1664. Nel 1666 ottenne la carica di capitano \"des petits chiens courant le chevreuil\". Nel 1667, col grado di capitano luogotenente, sostitu\u00ec il duca de Nevers nel comando della I compagnia dei Moschettieri. Nel 1671 condusse all'esilio di Pinerolo il duca de Lauzun.\nNel 1672, e fino al 1673, sostitu\u00ec il maresciallo d'Humi\u00e8res nella carica di governatore a Lilla. Era ormai un uomo benestante e rispettato, e le sue truppe lo adoravano. Nel 1673, partecip\u00f2 come comandante della compagnia di moschettieri della guardia, chiamati \"Moschettieri grigi\", alla guerra contro i Paesi Bassi e, appena due giorni dopo aver compiuto 58 anni, mor\u00ec colpito da un proiettile di moschetto alla gola durante l'assedio di Maastricht. La sua compagnia riusc\u00ec comunque a occupare la \"mezzaluna\", fortificazione avanzata, obiettivo del loro attacco. Venne sepolto presso la chiesa dei Santi Pietro e Paolo a Wolder, nei Paesi Bassi.\nLa sua morte da soldato, con onore, alla testa dei moschettieri di cui era capitano, nell'assalto risolutivo alla fortezza di Maastricht, ha immortalato il suo nome come quello di un combattente pronto alle imprese pi\u00f9 rischiose per il suo sovrano, di cui si fidava ciecamente e che gli era utile per tutto."}
{"id": "863787", "revid": "11266", "url": "https://it.wikipedia.org/wiki?curid=863787", "title": "Riccardo Minardo", "text": "Biografia.\nGeometra, eletto per la prima volta al Senato della Repubblica nella XIII legislatura nel collegio di Ragusa, durante il suo primo mandato a Palazzo Madama \u00e8 stato componente delle Commissioni Bilancio, Agricoltura e Territorio. Durante quell'esperienza ha anche cambiato partito: originariamente iscritto al gruppo del CCD, l'11 marzo 1998 \u00e8 passato a quello del Cdu-Cdr, gruppo del quale \u00e8 stato segretario. Il gruppo cambia di denominazione in Udr.\nIl 6 maggio 1999 Minardo passa a Forza Italia.\nDurante la legislatura successiva, Minardo \u00e8 stato confermato al Senato, ancora nel collegio di Ragusa, andando a far parte di due Commissioni permanenti (Difesa e Agricoltura) e della Commissione per la Vigilanza sui servizi radiotelevisivi.\nDurante il mandato Minardo ha anche presieduto il Comitato per gli italiani all'estero.\nAlle elezioni politiche del 2006 viene eletto nella lista di Forza Italia della Camera dei deputati nella circoscrizione Sicilia 2.\nAlla Camera Minardo \u00e8 stato componente della Commissione Agricoltura.\nNel mese di settembre 2007 Riccardo Minardo lascia Forza Italia ed approda al Movimento per le Autonomie di Raffaele Lombardo.\nAlle elezioni regionali in Sicilia del 2008 viene eletto deputato all'Assemblea Regionale Siciliana nella lista del MpA della provincia di Ragusa, contemporaneamente il nipote Antonino Minardo viene eletto alla Camera dei deputati nella lista del Popolo della Libert\u00e0.\nProcedimenti giudiziari.\nNell'aprile 2011 viene posto agli arresti domiciliari con le accuse di associazione per delinquere, truffa aggravata e malversazione ai danni dello Stato, in merito a un'inchiesta su una presunta truffa legata a finanziamenti statali ed europei. Il processo si \u00e8 concluso a novembre 2017 con l'assoluzione da tutte le accuse in quanto il fatto non sussiste."}
{"id": "863789", "revid": "767487", "url": "https://it.wikipedia.org/wiki?curid=863789", "title": "Contea di Clay (Mississippi)", "text": "La contea di Clay (in inglese Clay County) \u00e8 una contea dello Stato USA del Mississippi. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di 51.229 abitanti. Il suo capoluogo \u00e8 West Point.\nGeografia fisica.\nL'U.S. Census Bureau certifica che l'estensione della contea \u00e8 di 1.077\u00a0km\u00b2, di cui 1.058\u00a0km\u00b2 composti da terra e 19\u00a0km\u00b2 composti di acqua.\nStoria.\nLa Contea di Clay venne costituita il 12 maggio 1871."}
{"id": "863796", "revid": "729019", "url": "https://it.wikipedia.org/wiki?curid=863796", "title": "Coesina", "text": "La coesina \u00e8 un complesso proteico eterotetramerico composto da due proteine della famiglia SMC (\"Structural Maintenance of Chromosomes\"), Smc1 e Smc3, e due proteine della famiglia SCC (\"Sister Chromatid Cohesion\"),Scc1 e Scc3. Le subunit\u00e0 Smc1,Smc3,Scc1 e Scc3 sono state inizialmente identificate in \"S. cerevisiae\" ma sono espresse proteine omologe in tutti gli organismi eucariotici compreso l'uomo. Nei vari organismi assumono nomenclature differenti ma la nomenclatura di \"S. cerevisiae\" \u00e8 spesso usata anche per indicare le subunit\u00e0 degli altri organismi in modo da non creare confusione.\nAssociazione con il DNA.\nLe subunit\u00e0 della coesina si assemblano in modo da formare una struttura chiusa a forma di anello che si assembla sui filamenti di DNA prima della replicazione, con una spaziatura di circa 5-10 kpb. La presenza dei complessi di coesina non ostacola l'apparato replicativo quindi dopo la fase \"S\" di replicazione del genoma, i due cromatidi fratelli risultano fisicamente associati tramite il legame intermolecolare operato dalla coesina. \nRimozione della coesina.\nDurante la mitosi e la meiosi la coesina viene rimossa con meccanismi molecolari differenti per permettere la corretta separazione dei cromatidi fratelli e la loro segregazione nelle due cellule figlie o nei gameti.\nMitosi dei lieviti.\nDurante la mitosi dei lieviti la coesina \u00e8 rimossa dal DNA mediante un taglio proteolitico della subunit\u00e0 Scc1 operato dall'endopeptidasi separasi. La separasi agisce sulla coesina presente lungo tutta la lunghezza del cromosoma e questo evento guida la progressione in metafase/anafase con i cromatidi fratelli che segregano ai lati opposti della cellula.\nMitosi dei vertebrati.\nNella mitosi dei vertebrati la coesina viene dissociata dal DNA in due tappe temporalmente distinte. Nella profase \u00e8 dissociata solo la coesina presente sulle braccia cromosomiche tramite la fosforilazione della subunit\u00e0 Scc3 mediata dalla polo-like chinasi Plk1. La coesina centromerica risulta refrattaria alla fosforilazione grazie all'azione delle proteine Shugoshin e perdura fino alla metafase dove \u00e8 necessaria per controbilanciare la forza generata dai microtubuli sui cinetocori. Alla metafase viene rimossa anche la coesina centromerica con meccanismo uguale a quello dei lieviti prima descritto.\nMeiosi.\nDurante il ciclo meiotico si formano i chiasmi (la manifestazione fisica del crossing-over) tra i cromosomi omologhi. La coesina presente sui cromosomi ostacolerebbe la risoluzione dei chiasmi e quindi viene rimossa durante la transizione metafase I/anafase I tramite proteolisi della subunit\u00e0 Rec8 (omologo meiosi specifico di Scc1) mediata dall'endopeptidasi separasi. La coesina centromerica risulta refrattaria all'attacco della separasi grazie alla presenza delle proteine Shugoshin e perdura fino alla seconda divisione meiotica. Nella transizione metafase II/anafase II viene rimossa anche la coesina presente al livello del centromero tramite una seconda ondata di separasi. Questo evento guida l'entrata in anafase con i cromatidi fratelli che vengono segregati nei quattro gameti negli umani o nelle quattro ascospore nei lieviti S.pombe e S.cerevisiae."}
{"id": "863811", "revid": "119464142", "url": "https://it.wikipedia.org/wiki?curid=863811", "title": "Paolo Bertolani", "text": "Ebbe frequentazioni letterarie con artisti quali Vittorio Sereni, Mario Soldati, Attilio Bertolucci, Charles Tomlinson e fece parte della giuria in prestigiosi premi letterari, come il Premio LericiPea.\nI comuni spezzini di Castelnuovo Magra - nel 2002 - e di Lerici - nell'ottobre del 2006 - gli concessero la cittadinanza onoraria per il profondo legame storico letterario con il territorio del Golfo dei Poeti.\nNegli ultimi anni lott\u00f2 contro una lunga incurabile malattia: nell'opera \"Rait\u00e0 da neve\" il poeta aveva rappresentato la fine vicina attraverso versi pieni di malinconia, e la rarit\u00e0 della neve per chi vive in riva al mare rappresentava il simbolo dei sogni dell'esistenza, destinati a svanire. \n&lt;br&gt;Per impegno sociale aveva aderito a Cities for Life\nLa sua poetica.\nPaolo Bertolani prediligeva l'uso del dialetto della sua terra e lo elev\u00f2 a dignit\u00e0 letteraria: la critica gli riconobbe il dono di saper trasformare in poesia anche gli oggetti e le situazioni quotidiane pi\u00f9 semplici e di saper dare dignit\u00e0 ad una cultura povera, materiale, evocativa, contadina legando il suo cammino poetico ai sentieri della vita e della memoria e a quei valori sociali e umani prima trasmessi in modo orale. \n&lt;br&gt;La sua poetica parte dalla volont\u00e0 di confronto con la terra d'origine, con il suo paese (\"La Serra di Lerici\") e con la sua gente, e d\u00e0 vita ad una lirica ancorata ai temi eterni dell'esistenza, al fluire delle stagioni e della vita degli uomini, al confronto con la morte.\nL'uso del dialetto per lui non era una scelta, in quanto costituiva la lingua naturale, madre dell'espressione.\nDi lui Attilio Bertolucci ha detto: \"\u00e8 stato capace di scrivere con un livello raro di integrit\u00e0 e forza; in tempi di crisi del linguaggio poetico che ci ha coinvolto tutti ha fatalmente scoperto l'erba miracolosa necessaria e che non voglio chiamare medicina. Si trattava della sua lingua materna, quella usata tutti i giorni, ma recuperata andando alle sue origini pi\u00f9 remote, ma fatta rivivere da una mente sensibile, capace di arricchirla con \nesperienze linguistiche fuori del tempo e dello spazio\". \n&lt;br&gt;Franco Brevini, studioso della nostra poesia dialettale moderna, ha scritto: \"Con la conquista di un linguaggio dialettale pi\u00f9 maturo, attento alla cadenza di quello della sua Serra, i testi poetici di Bertolani, non privi di rabbia, sono pi\u00f9 spesso articolati in \nun'ampia e dolorosa spirale di poetica consapevolezza della propria umana impotenza\". \n&lt;br&gt;Giuseppe Conte aggiunse: \"Le sue poesie pi\u00f9 belle sono scritte nel dialetto della Serra di Lerici, che assomiglia poco al genovese di Edoardo Firpo, non ha nulla della cantilena dolce con cui si parla a Ponente, e si distanzia dallo stesso spezzino per una sua sonorit\u00e0 pi\u00f9 ispida e irta di dissonanze e dissolvenze\". Alcune versioni francesi (CIRCE e J.-C. Vegliante) su http://uneautrepoesieitalienne.blogspot.com/search/label/Bertolani.\nCon \"Libi\" (che nel suo dialetto significa \"libri\") vinse il \"Premio Lerici Pea\" 1990 con la motivazione di aver \"scritto un libro di fedelt\u00e0, fedelt\u00e0 ai luoghi nativi, e di quotidiana esistenza, fedelt\u00e0 agli affetti, fedelt\u00e0 alla poesia intesa come voce di autenticit\u00e0 umana, sempre pi\u00f9 minacciata, come il suo meraviglioso paesaggio, dall'insidia dell'incuria e del degrado\".\nOpere"}
{"id": "863813", "revid": "287204", "url": "https://it.wikipedia.org/wiki?curid=863813", "title": "Rarities (Roxette)", "text": "Rarities \u00e8 un album raccolta del duo pop svedese Roxette, pubblicato nel 1995.\nDescrizione.\nL'album \u00e8 stato pubblicato solo per l'America Latina ed il Giappone durante il \"Crash! Boom! Bang! Tour '94-'95\", ed include 12 brani scelti da Per Gessle.\n\"Vulnerable\" apre la raccolta, una ballata cantata da Per Gessle, quinto e ultimo singolo estratto dall'album \"Crash! Boom! Bang!\". La versione \"Single Version\" \u00e8 stata riproposta anche in \"Don't Bore Us-Get To The Chorus!\", prima raccolta del gruppo, pubblicata verso la fine del 1995; in \"The Ballad Hits\", un'ulteriore raccolta pubblicata nel 2002, e nell'antologia celebrativa \"The RoxBox/Roxette 86-06\".\n\"Fingertips '93\" \u00e8 un arrangiamento in versione pi\u00f9 rock del brano \"Fingertips\", tratto dall'album Tourism, che invece viene presentato in versione acustica e scelto poi come terzo singolo. \"Fingertips '93\" non \u00e8 stato pi\u00f9 riproposto in nessun altro album o raccolta del gruppo fino al 2009, con la ristampa di \"Tourism\".\n\"Dressed for Success\" [Look Sharp! U.S. mix] \u00e8 tratto dal singolo \"Dressed for Success,\" che in Svezia anticip\u00f2 l'uscita dell'album \"Look Sharp!\".\nLe versioni di \"Joyride\", \"The Look\" e \"Dangerous\" sono state registrate al Cirkus di Stoccolma, nel 1993, tratte dal programma musicale MTV Unplugged, e pubblicate come b-sides, a loro volta, nei singoli \"Crash! Boom! Bang!\" (\"Joyride\"); \"Sleeping in My Car\" (\"The Look\") e \"Fireworks\" (\"Dangerous\").\n\"The Sweet Hello, The Sad Goodbye\" \u00e8 una ballata, pubblicata come singolo promozionale per le radio durante la promozione dell'album \"Joyride\", ed inserita poi, come b-side, nel singolo \"Spending My Time\". \"The Sweet Hello, The Sad Goodbye\" \u00e8 cantata da Marie Fredriksson con alcune parti, nel ritornello, anche da Per Gessle. Un'altra ballata \u00e8 \"The Voice\", cantata da Marie Fredriksson, e pubblicata originariamente nel 1988 come b-side del singolo \"Dressed for Success\"; \u00e8 stata utilizzata anche nei titoli di coda del video \"Look Sharp Live\".\n\"The Sweet Hello, the Sad Goodbye\" e \"The Voice\" sono state pubblicate nel 2006, nell'antologia The RoxBox/Roxette 86-06, oltre ad essere riproposte, nel corso degli anni, anche in svariati singoli. \"The Voice\" \u00e8 stata inserita anche in entrambe le riedizioni dell'album \"Look Sharp!\", mentre \"The Sweet Hello, The Sad Goodbye\" \u00e8 stata inclusa come \"bonus track\" nella riedizione 2009 dell'album \"Joyride\".\nIl demo di \"Almost Unreal\" \u00e8 cantato da Per Gessle ed \u00e8 stato pubblicato originariamente nel 1994 come \"bonus track\" nella versione CD del singolo \"Run to You\". \"Fireworks [Jesus Jones remix]\" \u00e8 stato pubblicato nel singolo \"Fireworks\", e caratterizzato da una versione ritmica pi\u00f9 marcata, tendente quasi al rap, rispetto alla versione pop-rock dell'album \"Crash! Boom! Bang!\", con maggiore enfasi, anche alle parti cantate, di entrambi Fredriksson e Gessle.\nUn altro remix \u00e8 la versione \"Electric Dance Remix\" di \"Spending My Time\" cantata da Marie Fredriksson, pubblicato nel singolo \"Spending My Time\", quarto estratto dall'album \"Joyride\".\n\"One Is Such a Lonely Number\", ultima traccia dell'album, \u00e8 un demo cantato da Per Gessle insieme a Marie Fredriksson che risale al periodo \"Pearls of Passion\" e alle sessioni di registrazione del secondo album \"Look Sharp!\" (Settembre 1987); \u00e8 stato pubblicato ufficialmente, nel 1991, come b-side, nel singolo \"The Big L.\", terzo estratto dall'album \"Joyride\", e riproposto in entrambe le riedizioni dell'album \"Look Sharp!\"."}
{"id": "863820", "revid": "842", "url": "https://it.wikipedia.org/wiki?curid=863820", "title": "Capcom Production Studio 4", "text": ""}
{"id": "863823", "revid": "287204", "url": "https://it.wikipedia.org/wiki?curid=863823", "title": "Stella cadente (romanzo)", "text": "Stella cadente \u00e8 un romanzo di fantascienza di Alberto Costantini, vincitore nel 2006 del Premio Urania 2005 (premio che l'autore aveva gi\u00e0 vinto nel 2003 con \"Terre accanto\").\nIl romanzo \u00e8 una ucronia ambientata in Italia che si sviluppa in tre periodi storici distinti e si basa sul tema, comune a molte opere di fantascienza, del primo contatto tra esseri umani ed extraterrestri. Diversi personaggi, per ammissione dello stesso autore, sono costruiti su figure realmente esistite nei periodi storici che attraversa il romanzo: ad esempio Durante Fiorentino \u00e8 Dante Alighieri nel capitolo del medioevo.\nTrama.\nMedioevo.\nA Buoso, un templare, viene affidato il compito di condurre alcuni studiosi in una localit\u00e0 della Pianura Padana piuttosto malsana, ridotta ad una fangosa palude putrida in cui sembra avvengano strani accadimenti come la scomparsa di alcuni abitanti del luogo. In giro vi \u00e8 infatti la voce che un mostro abiti la palude e si nutra di esseri umani.\nQuando il gruppo raggiunge il luogo si rende conto che la nebbia avvolgente e il rumore di fondo come di tamburi nasconodono un mistero pi\u00f9 grande di quanto avessero immaginato. Un essere dalle forme cangianti sembra uscire dalla terra e iniettare strani aghi nella pelle di chi trova sulla propria strada. Seguendo le sue tracce il gruppo trova un passaggio sepolto che conduce ad un ambiente singolare: trovano cos\u00ec delle teche di vetro con alcune persone all'interno immerse in un misterioso liquido, tra cui gente scomparsa del luogo e altri dai tratti fisici mai visti. \nIl gruppo riesce a liberare alcune di queste cavie umane e dopo essere stati attaccati nuovamente dal mostro riescono in qualche modo a uccidere la creatura con spade e lance. Ma proprio quando il pericolo sembra scampato altre creature si risvegliano. Il gruppo allora fa esplodere un incendio e quella che pare un'astronave si leva in volo e svanisce nello spazio.\n1866.\nSecoli dopo gli accadimenti avvenuti nella localit\u00e0 La Brus\u00e0, il ronzio ininterrotto e il tremore del terreno tornano a farsi sentire. La confraternita di San Giorgio, rimasta segretamente di guardia alla palude, si prepara quindi al nuovo scontro con la bestia, che pensavano fosse morta nel medioevo. Ma dall'Austria arriva un gruppo di scienziati intenzionati a scoprire e studiare cosa si nasconde sotto il terreno della pianura.\nCon l'aiuto dei militari iniziano quindi a scavare nella zona, nonostante i cittadini tentino in tutti i modi di scongiurare la seconda venuta della bestia immonda. Gli scienziati finalmente trovano l'ingresso a quello che sembra un bunker. Avendo questi studiato tutto il materiale medievale pervenuto loro, sanno gi\u00e0 cosa aspettarsi, ma quando i primi uomini iniziano a scomparire nel nulla si vedono costretti ad allearsi alla popolazione locale per lottare contro il mostro spaziale. Si introducono quindi nelle viscere della terra e liberano quante pi\u00f9 persone possibile. \nScoprono a questo punto diversi sottolivelli tra cui camere per la vivisezione e una sala di controllo. Infine trovano il luogo in cui i padroni dell'astronave riposano mentre le loro sentinelle compiono gli esperimenti su ogni essere vivente con cui vengono a contatto. Ma a questo punto si rendono conto che l'unica cosa possibile \u00e8 scappare e seppellire nuovamente la nave, in modo da tenerla nascosta finch\u00e9 la tecnologia non avesse permesso un migliore studio del mezzo. Cementano quindi l'ingresso della nave e lasciano la palude, sigillando tutte le foto scattate e i documenti con l'ordine di aprirli soltanto nel 1941.\n1945.\nI nazisti hanno eretto un bunker in un paese di provincia e approfittando della confusione della guerra e dell'armistizio con gli italiani scavano indisturbati nelle viscere della terra alla ricerca di qualcosa. Un americano viene mandato quindi ad ispezionare lo scavo per scoprire se i tedeschi hanno in serbo per i nemici un qualche tipo di arma nascosta.\nL'americano si inserisce all'interno del bunker con una spia italiana che finge di essere una infermiera tedesca. In questo modo i due scoprono che i tedeschi hanno ritrovato una immensa nave spaziale piantata a fondo nel terreno. I due vengono per\u00f2 scoperti ma fortunatamente viene loro risparmiata la vita dallo scienziato in carico che afferma di essere un grande fan dell'americano, che in realt\u00e0 \u00e8 uno scrittore di fantascienza. \nSi scopre quindi che i tedeschi vogliono far loro la tecnologia degli alieni per usarla contro i nemici, ma soprattutto risvegliare la razza superiore che si nasconde negli ultimi livelli della struttura. In seguito per\u00f2 ad un esperimento conclusosi male nella nave, completamente in mano ai tedeschi, inizia ad aggirarsi una sentinella aliena. A questo punto le due spie riescono a fuggire. I successivi bombardamenti mettono fuori combattimento i tedeschi che tentano comunque di trasferire alcune teche con gli extraterrestri dormienti in un luogo sicuro. Le due spie riescono a sventare il piano e finalmente risvegliano dal sonno millenario gli invasori.\nQuesti, prese le forme di esseri umani, si scusano per quanto accaduto affermando che le loro sentinelle hanno iniziato a comportarsi in modo sbagliato infliggendo all'umanit\u00e0 perdite indesiderate da loro. Spiegano che sono da sempre stati un popolo migratore per via delle difficili condizioni del loro pianeta madre. \nMentre gli alieni si confrontano con i loro liberatori, in un disperato gesto lo scienziato tedesco a carico degli scavi accende i motori dell'astronave e in qualche modo vola via, portando con s\u00e9 il carico delle migliaia di extraterrestri ancora dormienti. Gli alieni risvegliati rimangono cos\u00ec sulla Terra e decidono di integrarsi con il resto degli esseri umani.\nStruttura.\nIl romanzo si divide in tre parti e per questo i protagonisti cambiano di epoca in epoca. Ma la struttura principale non varia minimamente e pu\u00f2 essere riassunta in questo modo: \nMentre i primi due \"episodi\" sono del tutto simili, quasi identici, nel modo in cui la storia evolve, il terzo capitolo si distingue per via della conclusione dello stesso romanzo che fornisce tutte le risposte ai misteri che rimanevano irrisolti. "}
{"id": "863849", "revid": "7195", "url": "https://it.wikipedia.org/wiki?curid=863849", "title": "Bergenia", "text": "Bergenia () \u00e8 un genere di piante perenni appartenenti alla famiglia delle Saxifragaceae, originario dell'Asia.\nDescrizione.\nQueste erbacee perenni, latifoglie, hanno una rosetta di foglie carnose, tonalit\u00e0 verde scuro, disposte a spirale.\nI fiori rosa sono riuniti in un'infiorescenza a spiga.\nDistribuzione e habitat.\nLe specie incluse in questo genere sono originarie del continente asiatico, diffuse in un areale compreso tra l'Asia Centrale, il subcontinente indiano e l'Estremo Oriente.\nUsi.\n\"Bergenia cordata\" e altre specie vengono impiegate per ornamento nei giardini e orti, grazie al fatto di essere sempreverdi, resistenti al freddo e di facile manutenzione. Fino a qualche decennio fa era molto usata coltivata, ora sono cadute in disuso. Esistono un certo numero di cultivar ornamentali, con varianti di colore.\nTassonomia.\nAll'interno del genere \"Bergenia\" sono attualmente incluse 10 specie:\nSi contano inoltre numerose cultivar, data la popolarit\u00e0 di questa specie come pianta ornamentale, come \"Morgenr\u00f6te\", \"Herbstbl\u00fcte\" o \"Ballawley\"."}
{"id": "863851", "revid": "729019", "url": "https://it.wikipedia.org/wiki?curid=863851", "title": "Elettrone del guscio interno", "text": "Gli elettroni del guscio interno o elettroni di core (dall'inglese \"core electrons\") sono gli elettroni di un atomo che non sono di valenza e perci\u00f2 non partecipano al legame chimico. Si consideri ad esempio il carbonio: il carbonio possiede 6 elettroni in totale, di cui 4 sono elettroni di valenza; di conseguenza i rimanenti 2 elettroni sono elettroni di core.\nGli elettroni di core sono chiamati in tal modo perch\u00e9 si trovano negli orbitali o livelli atomici ad energia pi\u00f9 bassa, il che corrisponde ad essere pi\u00f9 vicini al nucleo (core) e pi\u00f9 legati all'atomo. Essi sono cos\u00ec fortemente legati al nucleo da essere perturbati in modo assolutamente trascurabile dall'ambiente esterno all'atomo, anche nel caso quest'ultimo fosse legato ad altri atomi.\nPerci\u00f2, al contrario degli elettroni di valenza, gli elettroni di core di solito rivestono un ruolo secondario nel legame e nelle reazioni chimiche. Il loro ruolo primario consiste nello schermare (almeno parzialmente) la carica positiva del nucleo atomico, permettendo cos\u00ec agli elettroni pi\u00f9 esterni, cio\u00e8 gli elettroni di valenza, di partecipare al legame chimico. Il loro effetto \u00e8 anche particolarmente significativo nell'ambito di particolari metodiche spettroscopiche.\nNei metalli di transizione, comunque, la distinzione tra elettroni di valenza e quelli di core \u00e8 molto pi\u00f9 sottile e potrebbe essere importante considerare gli elettroni negli \"orbitali d\" a pi\u00f9 alta energia come elettroni di valenza piuttosto che elettroni di core."}
{"id": "863860", "revid": "287204", "url": "https://it.wikipedia.org/wiki?curid=863860", "title": "Metro Cebu", "text": "L\u2019Area Metropolitana di Cebu o semplicemente Metro Cebu \u00e8 il principale centro urbano della provincia di Cebu. \nIl suo centro principale \u00e8 la citt\u00e0 di Cebu, nelle Visayas, il pi\u00f9 vecchio insediamento nelle Filippine; ad essa vanno aggiunte altre dodici tra citt\u00e0 e municipi. Metro Cebu si ubica alla parte centro-orientale dell'isola di Cebu e comprende l'isola di Mactan. Occupa il 20% della superficie su terraferma e il 57,5% dell'intera popolazione (censimento del 2000) della provincia di Cebu.\nMetro Cebu \u00e8 una delle due aree metropolitane ufficialmente definite nelle Filippine, l'altra \u00e8 Metro Manila, nella Regione Capitale Nazionale.\nCitt\u00e0 e municipalit\u00e0.\n\u00c8 composta da cinque citt\u00e0 e otto municipalit\u00e0.\nIl campidoglio provinciale, il distretto commerciale centrale, le istituzioni educative pi\u00f9 importanti e il porto provinciale sono ubicati a Cebu mentre le maggiori compagnie industriali e fabbriche si trovano a Mandaue. \nL'aeroporto internazionale e la zona per l'elaborazione dei processi di esportazione sono a Lapu-Lapu. Danao \u00e8 principalmente una citt\u00e0 mineraria mentre Talisay \u00e8 una citt\u00e0 residenziale, il suo reddito \u00e8 generato dai negozi di piccola e media grandezza."}
{"id": "863862", "revid": "767487", "url": "https://it.wikipedia.org/wiki?curid=863862", "title": "Un drink prima di uccidere", "text": "Un drink prima di uccidere \u00e8 il primo romanzo di Dennis Lehane, edito nel 1994. \u00c8 il primo della serie avente come protagonisti la coppia di investigatori Patrick Kenzie ed Angela Gennaro.\nNel 1995 ha vinto il premio Shamus come miglior opera prima.\nTrama.\nIl senatore Mulkern \u00e8 un uomo potente, di quelli che sembrano poter spegnere il sole con un cenno della mano. Ma il suo potere non \u00e8 senza ombre. E quando Jenna, una donna di colore che faceva le pulizie alla State House di Boston, scompare con alcuni documenti, Mulkern si rivolge ai detective Pat Kenzie e Angie Gennaro per rintracciarla. Roba che scotta, questioni politiche riservate, dice il senatore. Ma scovare quella donna significa decretarne la condanna a morte; e Jenna viene infatti freddata subito dopo aver dato a Kenzie una foto altamente compromettente. Il rifiuto di Pat di consegnare l'immagine scatena l'ira di Mulkern e, allo stesso tempo, di due delle principali bande di strada di Boston, che all'improvviso minacciano di infiammare la citt\u00e0. Scoprire il filo rosso che lega la State House ai due capibanda \u00e8 l'unico modo per il detective di mettere fine a una guerra che si fa sempre pi\u00f9 cruenta. Perch\u00e9 per strada c'\u00e8 solo un modo di fare giustizia\u2026"}
{"id": "863879", "revid": "110157", "url": "https://it.wikipedia.org/wiki?curid=863879", "title": "Carr\u00e9 d'Art", "text": "Il Carr\u00e9 d'Art \u00e8 un edificio costruito a N\u00eemes dall'architetto britannico Norman Foster, inaugurato nel maggio 1993.\nL'edificio \u00e8 adibito a museo di arte contemporanea e ospita una biblioteca-mediateca che conta 360.000 volumi.\nDescrizione.\nLa costruzione \u00e8 in vetro, acciaio e cemento, e sorge di fronte al tempio della Maison Carr\u00e9e, un edificio romano del I secolo a.C.\nL'edificio \u00e8 strutturato su nove piani, di cui cinque sono interrati. L'architettura riprende la stessa serialit\u00e0 del tempio classico che gli \u00e8 di fronte, attraverso la creazione di un pronao e l'utilizzo di linee rette. \nIn contrasto con la classicit\u00e0 della pianta, l'edificio \u00e8 costruito con materiali moderni, e ha una copertura leggera che permette alla luce di riversarsi all'interno dell'edificio.\nI livelli seminterrati ospitano l'archivio e un cinematografo, mentre i piani superiori raccolgono l'esposizione.\nLa geometria della piazza su cui sorge il Carr\u00e9 d'Art segue l'urbanistica a griglia tipicamente romana di N\u00eemes."}
{"id": "863884", "revid": "4711", "url": "https://it.wikipedia.org/wiki?curid=863884", "title": "Paul von Eltz-R\u00fcbenach", "text": ""}
{"id": "863886", "revid": "1632387", "url": "https://it.wikipedia.org/wiki?curid=863886", "title": "The Eyes of Alice Cooper", "text": "The Eyes of Alice Cooper \u00e8 il ventitreesimo album in studio di Alice Cooper. Viene pubblicato il 23 settembre 2003 per l'Etichetta discografica Eagle Records."}
{"id": "863887", "revid": "1226", "url": "https://it.wikipedia.org/wiki?curid=863887", "title": "Shigeru Mizuki", "text": "Specialista di storie di \"y\u014dkai\" e studioso del relativo folclore, \u00e8 considerato un maestro del genere. In grado minore, ma tuttavia notevole, \u00e8 conosciuto anche per il suo memoriale a fumetti \"Komikku Sh\u014dwa-shi\", incentrato perlopi\u00f9 sulle sue esperianze di vita durante la seconda guerra mondiale, nonch\u00e9 per la sua attivit\u00e0 di scrittore e biografo.\nBiografia.\nMizuki nacque ad Osaka, nella regione del Kansai, ma crebbe nella piccola citt\u00e0 costiera di Sakaiminato, nella prefettura di Tottori (nella regione del Ch\u016bbu), secondo di tre figli. Il nome originario di Mizuki era e, stando a quanto egli stesso asser\u00ec, assunse il suo nome d'arte da quello di una locanda, il \"Mizuki Manor\", dove lavorava per mantenersi nel mentre della sua attivit\u00e0 del tempo, ovvero disegnatore per i \"kamishibai\". Descritto come un bambino impulsivo e curioso, le sue prime produzioni erano legate all'ascoltare e disegnare storie di fantasmi da una donna del posto, Fusa Kageyama, che lui soprannominava \"Nononba\".\nTuttavia nel 1942 venne arruolato nell'Esercito imperiale giapponese e inviato nell'isola di Nuova Britannia, in Papua Nuova Guinea. Le sue esperienze di guerra lo scossero grandemente: contrasse la malaria, assistette alla morte di amici a causa di ferite di battaglia e di malattie, ed ebbe a che fare con svariati orrori di guerra. Infine, in un raid aereo degli Alleati, venne coinvolto in un'esplosione e perse il braccio sinistro. Da mancino, dopo la guerra impar\u00f2 da solo a scrivere e a disegnare con la mano destra. Mentre era prigioniero di guerra a Rabaul, fece amicizia con le trib\u00f9 locali Tolai, che gli offrirono terreni, una casa e la cittadinanza tramite il matrimonio con una delle donne del luogo. Mizuki riconobbe di aver preso in considerazione l'opportunit\u00e0, ma un dottore militare lo fece vergognare, spingendolo a tornare prima in Giappone per affrontare i propri genitori, cosa che fece con riluttanza.\nAll'arrivo a casa, Mizuki aveva inizialmente previsto di ritornare in Nuova Guinea; tuttavia, l'Occupazione del Giappone gli fece cambiare idea. Le sue ferite e la perdita del braccio non lo aiutarono, n\u00e9 gli fu di aiuto il fatto che suo fratello maggiore, ufficiale d'artiglieria, fosse stato condannato come criminale di guerra per aver giustiziato alcuni prigionieri. Dal suo ritorno fino al 1956 lavor\u00f2 come operatore in un cinema fino al successo come fumettista.\nNel 1957, Mizuki pubblic\u00f2 il suo lavoro d'esordio, \"Rocketman\". Da allora ha pubblicato numerose opere, sia di \"y\u014dkai\" sia lavori su temi bellici. Ha inoltre scritto molti libri su entrambi gli argomenti, tra cui un'autobiografia sul suo soggiorno sull'isola di Nuova Bretagna e una biografia a fumetti su Adolf Hitler. Quando non lavorava in questi settori, si dedicava alla pittura di numerosi soggetti, anche se questi lavori non sono altrettanto conosciuti quanto quelli letterari che lo hanno reso celebre.\nNel 2003 torn\u00f2 a Rabaul per ravvivare la sua amicizia con i nativi, i quali gli hanno dedicato una strada in suo onore.\nNel 2005 Shigeru Mizuki \u00e8 apparso in un ruolo cameo in diretto da Takashi Miike, un film di \"y\u014dkai\" ispirato dalla sua opera; molti dei suoi personaggi hanno fatto apparizioni cameo. Nel film viene inoltre data una breve spiegazione sulle sue opere.\nMuore a Tokio il 30 novembre 2015 per insufficienza cardiaca.\nSakaiminato.\nA Sakaiminato, \u00e8 presente un museo dedicato all'autore e una strada con i fantasmi e mostri che appaiono nelle sue storie: cento statue di bronzo dei personaggi delle sue storie sono allineate lungo i lati della strada.\nPremi.\nMizuki ha vinto numerosi premi e riconoscimenti per le sue opere, specialmente per \"Kitaro dei cimiteri\". Tra essi:"}
{"id": "863888", "revid": "1305772", "url": "https://it.wikipedia.org/wiki?curid=863888", "title": "L'isola della paura", "text": ""}
{"id": "863890", "revid": "716642", "url": "https://it.wikipedia.org/wiki?curid=863890", "title": "Stan Mortensen", "text": "Carriera.\nCentravanti, gioc\u00f2 con Blackpool, Hull City, Southport, Bath City e Lancaster City. Con il Blackpool vinse la FA Cup 1952-1953 e la Lancashire Cup 1953-1954. Con le tre reti segnate nella vittoriosa finale di FA Cup 1952-1953, divenne il primo calciatore a realizzare una tripletta in una finale del prestigioso trofeo.\nCon la Nazionale inglese scese in campo in 25 partite, realizzando 23 gol. \u00c8 l'autore della prima rete dell'Inghilterra ai campionati mondiali, avendo realizzato la rete di apertura nell'incontro contro il Cile del 25 giugno 1950, conclusosi sul 2-0. \u00c8 noto anche per il gol segnato all' nella vittoria inglese per 4-0 a Torino nel 1948, realizzato con un eccezionale tiro scagliato dalla linea laterale, passato alla storia come \"gol alla Mortensen\".\n\u00c8 stato inserito nella Hall of Fame del calcio inglese."}
{"id": "863891", "revid": "92723", "url": "https://it.wikipedia.org/wiki?curid=863891", "title": "Castra Vetera", "text": "Castra Vetera era il nome dell'antica fortezza legionaria della provincia romana della Germania inferiore, fortezza che si trovava nei pressi dell'odierna citt\u00e0 tedesca di Xanten. Era posizionata lungo il fiume Reno, di fronte alle trib\u00f9 germaniche dei Sigambri e degli Usipeti, a sud di Noviomagus Batavorum ed a nord di Novaesium. Fu fondata attorno al 16-13 a.C. come accampamento (\"castrum\") per l'esercito romano di Druso maggiore impegnato nella campagna di conquista della Germania.\nStoria.\nDa Augusto a Vespasiano.\nIl primo \"castra\" legionario semi-permanente potrebbe appartenere ad un periodo di poco successivo al 20 a.C., quando Augusto e il futuro imperatore Tiberio, si recarono in Gallia nel 16 a.C. Questo primo accampamento, costruito in legno e terra, fu fondato sul F\u00fcrstenberg vicino alla moderna Birten, e rimase attivo fino alla distruzione avvenuta in occasione della Rivolta batava del 70. Arriv\u00f2 ad ospitare fino a 10.000 legionari, fungendo anche da base per la \"Classis Germanica\". La posizione strategica dell'accampamento, costruito su un'altura, permetteva il controllo della confluenza del Reno e del Lippe.\nUna volta affidato il compito di iniziare la conquista della Germania libera, al figliastro Druso, quest'ultimo nel 12 a.C., dopo aver respinto un'invasione di Sigambri, dei loro alleati Tencteri ed Usipeti, penetr\u00f2 all'interno del territorio dei Batavi (probabili alleati di Roma) e devast\u00f2 le terre di Usipeti e Sigambri. Dopo aver disceso con una flotta il Reno in direzione del Mare del Nord, si rese alleati i Frisi e penetr\u00f2 nel territorio dei Cauci.\nNell'11 a.C. Druso oper\u00f2 pi\u00f9 a sud, affrontando e battendo nuovamente il popolo degli Usipeti. E proprio quest'anno utilizz\u00f2 l'importante base legionaria di \"Castra Vetera\", gettando nel corso della campagna un ponte sul fiume \"Lupia\", l'attuale fiume Lippe e invase ancora una volta il territorio dei Sigambri (assenti poich\u00e9 in lotta con i vicini Catti), costruendovi alcune fortezze (tra cui la latina \"Aliso\"); si spinse, infine, nei territori di Marsi e Cherusci, fino al fiume \"Visurgis\", l'odierno Weser. Per questi successi ricevette gli onori trionfali (ovvero gli \"ornamenta triumphalia\").\nPochi anni pi\u00f9 tardi (nell'8 a.C.), il fratello Tiberio, dopo aver condotto felicemente una nuova spedizione in territorio germanico contro i Sigambri, al termine delle operazioni militari ne trapiant\u00f2 alcune decine di migliaia sulla riva sinistra del Reno, proprio nei territori circostanti l'accampamento di \"Vetera\".\n\"Castra Vetera\" fu certamente utilizzato anche per le campagne militari di Tiberio del 4-5, quando lo stesso attacc\u00f2 i vicini Bructeri e poi penetr\u00f2 nel cuore della Germania fino al fiume Elba oppure nel corso delle campagne di Germanico del 14-16.\nMorto Augusto nel 14 \"Vetera\" contribuisce all'ammutinamento delle legioni che volevano una riduzione della ferma militare ed un aumento della paga, ma che alla fine furono ricondotte all'obbedienza da Germanico, figlio adottivo dell'imperatore Tiberio. Partecipa con i suoi legionari alle successive operazioni contro i Germani di Arminio, al termine delle quali (nel 16), Tiberio creava due nuove \"aree militarizzate\" ad ovest del fiume Reno, divenute settant'anni pi\u00f9 tardi le nuove province della Germania inferiore e della superiore.\nNel 21 i suoi legionari presero parte alla repressione di una sollevazione nelle Gallie per avere ragione della quale devono intervenire le forze congiunte delle province di Germania e di Gallia. Ed ancora condussero una nuova campagna in territorio germano nel 28 contro i Frisi senza successo. Con la morte dell'imperatore Nerone, nel 69 le sue due legioni acclamarono Vitellio nuovo imperatore, lasciando che parte delle sue forze scendesse in Italia a sostenerlo. Nel 69-70, il \"castrum\" fu coinvolto nella Rivolta batava, al termine della quale entrambe le \"vexillationes\" lasciate a guardia del \"castrum\" (della V Alaudae e XV Primigenia), furono distrutte.\nLa prima legione ad essere qui ospitata fu probabilmente la Legio XVIII, una delle tre legioni di Publio Quintilio Varo distrutte nella battaglia della foresta di Teutoburgo. In seguito l'accampamento fu presidiato dalla legio V Alaudae che rimase fino al 70 e dalla legio XXI Rapax che rimase fino al 43/50 circa. A partire dal 39 potrebbe essersi aggiunta anche la legio XV Primigenia in vista della campagna contro i germani Canninefati (sempre che non fosse posizionata per alcuni anni nella vicina Bonna) e che qui rimase fino alla rivolta batava.\nDa Domiziano a Diocleziano.\nCon il nuovo imperatore Vespasiano, dopo la distruzione conseguente la Rivolta batava, un secondo accampamento fu costruito a Bislicher Insel, con il nome \"Castra Vetera II\".\nA partire dall'84/87 \"Castra Vetera\" entr\u00f2 a far parte della nuova provincia della Germania inferiore, che comprendeva tra i suoi insediamenti principali oltre a \"Castra Vetera\", anche \"Novaesium\" (Neuss), \"Noviomagus Batavorum\" (Nimega), \"Trajectum ad Rhenum\" (Utrecht), e \"Colonia Agrippinensis\" (Colonia, la capitale della provincia), arrivando a contare fino a ventisette tra forti e fortini ausiliari, le tre fortezze legionarie, al tempo di Vespasiano, lungo il \"limes\" che dalla foce del Reno conduceva al forte di Remagen.\nIl governatore della provincia superiore dell'88-89, un certo Lucio Antonio Saturnino, aveva trovato nelle due legioni che si dividevano il campo di \"Mogontiacum\" (la Legio XXI Rapax e la Legio XIIII Gemina), un valido sostegno nella sua insurrezione contro Domiziano (89). La rivolta fu, per\u00f2, soffocata nel sangue grazie anche all'intervento delle legioni della vicina Germania inferiore. Alla fine l'imperatore Domiziano abol\u00ec le fortezze legionarie \"doppie\" in tutto l'impero romano per evitare potesse accadere di nuovo. Ed a \"Vetera\", che gi\u00e0 ospitava una sola legione, fu posizionata la Legio VI \"Victrix\" che qui rimase fino al 119/122, sostituita in seguito dalla XXX \"Ulpia Victrix\", rimasta fino al IV secolo.\nColonia Ulpia Traiana.\nIl vicino insediamento civile, abitato per lo pi\u00f9 da ex-soldati, avendo raggiunto i 10.000-15.000 abitanti, ricevette attorno al 100 lo \"status\" di colonia romana dall'imperatore Traiano, che diede il proprio nome alla citt\u00e0 chiamandola Colonia Ulpia Traiana. La nuova colonia vide aumentare rapidamente la propria importanza, fino a divenire la seconda citt\u00e0 della Germania Inferior dopo Colonia Agrippinensis (la moderna Colonia).\nLa \"Colonia Ulpia Traiana\" fece parte per i secoli successivi del settore nord del \"limes\" renano, ed ebbe il difficile compito di respingere le numerose invasioni che si susseguirono in seguito alla formazione della federazione germanica dei Franchi a partire dal III secolo. Nel 275 la colonia fu quasi totalmente distrutta da un'incursione delle trib\u00f9 germaniche dei Franchi: in suo luogo venne insediata una nuova citt\u00e0, pi\u00f9 piccola ma fortificata e pi\u00f9 facile da difendere, chiamata \"Tricensimae\". Questa nuova colonia fu poi abbandonata all'inizio del V secolo, in conseguenza dell'aumentare della pressione esercitata dalle popolazioni barbariche.\nAlla citt\u00e0 \u00e8 associato il mito della Legione tebana, in quanto uno dei martiri di questa mitica legione, che si dice siano stati uccisi per essersi rifiutati di sacrificare agli dei sotto Diocleziano, era Vittorio di Xanten, e perch\u00e9 il martirio avvenne nei pressi della moderna Birten, quindi vicino alla Colonia Ulpia Traiana. L'attuale citt\u00e0 di Xanten deriva il suo nome dal latino tardo \"ad sanctos\".\nIl IV secolo.\nNel 342 la federazione dei Franchi fu protagonista di un'incursione in territorio gallico, condotta a partire dalla loro area d'insediamento presso il Reno. Anche se furono respinti da Costanzo Cloro, la colonia presso l'attuale Xanten fu distrutta nel 351/352. Un decennio pi\u00f9 tardi, nel 355-358 Giuliano trov\u00f2 ancora le rotte del Reno sotto il controllo dei Franchi e ancora una volta li pacific\u00f2, ma questa volta ai Franchi fu lasciata una fetta considerevole della Gallia Belgica, compresi i territori circostanti al \"castrum\" di \"Vetera\".\nDa questo momento in poi i Franchi erano diventati \"foederati\" dell'Impero Romano. In sostanza costituirono il primo popolo germanico a stabilirsi permanentemente all'interno del territorio romano, incaricati di difendere la frontiera del Reno contro Alani, Suebi e Vandali.\nArcheologia e vestigia di epoca romana.\nDell'antica colonia di \"Colonia Ulpia Traiana\" e dei due \"castra\" ci sono rimaste numerose testimonianze archeologiche come testimonia la successiva galleria fotografica."}
{"id": "863893", "revid": "110157", "url": "https://it.wikipedia.org/wiki?curid=863893", "title": "Xanten", "text": "Xanten \u00e8 una citt\u00e0 di 21.571 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Wesel (targa WES).\nStoria.\nDurante l'Impero romano fu sede di un accampamento legionario della provincia della Germania inferiore (\"Castra Vetera\"), mentre il vicino insediamento civile divenne colonia romana sotto l'imperatore Traiano con il nome di \"Colonia Ulpia Traiana\".\nLo stesso nome della citt\u00e0 deriva dal latino \"ad san(c)tos\" (\"presso Xanten| i santi\"), perch\u00e9 la citt\u00e0 ospita nell'importante duomo gotico le reliquie dei santi Vittore e Malloso."}
{"id": "863899", "revid": "182396", "url": "https://it.wikipedia.org/wiki?curid=863899", "title": "Colonia Agrippinensis", "text": ""}
{"id": "863901", "revid": "436907", "url": "https://it.wikipedia.org/wiki?curid=863901", "title": "Rainbow (Elisa)", "text": "Rainbow \u00e8 un singolo della cantatrice italiana Elisa, pubblicato il 22 febbraio 2002 come primo estratto dal terzo album in studio \"Then Comes the Sun\".\nDescrizione.\nLa canzone \u00e8 dedicata alla migliore amica di Elisa e parla di come le due si siano riavvicinate dopo un periodo di distacco.\nIl brano venne riarrangiato in versione acustica per il tour teatrale organizzato in occasione della pubblicazione dell'album acustico \"Lotus\" del 2003, anche se la canzone non era stata compresa nell'album. La canzone \u00e8 stata utilizzata nel film \"Melissa P.\" di Luca Guadagnino ed \u00e8 stata inclusa nella raccolta \"Dancing\" pubblicata nel 2008 in America.\nIl 30 novembre 2010 \u00e8 stato pubblicato il settimo album di inediti (\"Ivy\") di Elisa, che contiene una nuova versione totalmente acustica del singolo, in cui la cantante \u00e8 accompagnata da un coro di voci bianche.\nPubblicazione.\nLa canzone venne pubblicata come singolo nel 2002 in una versione remixata da Fred Ventura ed Enrico Colombo per Bedroom Rockers Productions, versione pi\u00f9 veloce, pi\u00f9 corta e di pi\u00f9 immediato ascolto rispetto all'originale. Questa versione \u00e8 quella probabilmente pi\u00f9 conosciuta, dal momento che \u00e8 presente nel video, \u00e8 contenuta nel primo greatest hits di Elisa \"Soundtrack '96-'06\", \u00e8 generalmente suonata dal vivo nei concerti ed \u00e8 presente nella raccolta live \"Soundtrack Live '96-'06\".\nNel 2008 la canzone \u00e8 stata pubblicata come singolo anche negli Stati Uniti in una nuova versione remixata dal produttore Glen Ballard (gi\u00e0 produttore dell'album di Elisa \"Pearl Days\") in occasione dell'uscita dell'album \"Dancing\". Questa versione \u00e8 molto simile alla versione \"Bedroom Rockers remix\" ma \u00e8 pi\u00f9 corta.\nAccoglienza.\nIl brano \u00e8 considerato da fan e critici uno dei migliori brani scritti da Elisa, in quanto viene eseguito dalla cantante giuliana in tonalit\u00e0 che variano dal Si minore al Mi minore.\nVideo musicale.\nIl video uscito in Italia nel 2002, diretto dalla stessa Elisa e dalla regista Dakota Fanning, \u00e8 costituito da una raccolta di riprese amatoriali e alcune fotografie della vita di Elisa, oltre che da frammenti dei video precedenti della cantautrice. Nel video si pu\u00f2 inoltre notare l'attrice Valentina Cervi, amica di Elisa.\nNel luglio del 2008, su iniziativa del sito elisatoffoli.com, \u00e8 stato girato un nuovo video (definito sul sito \"viral\" perch\u00e9 non \u00e8 ufficiale) da Patti Ibanez per gli Stati Uniti in occasione dell'uscita della canzone come primo singolo estratto dalla raccolta \"Dancing\". Il video vede la partecipazione del cantautore Vinnie Ferra e della giovane ballerina Lacey Schwimmer, che nel 2007 aveva ballato sulle note di \"Dancing\" nel programma televisivo \"So You Think You Can Dance\"."}
{"id": "863904", "revid": "1632387", "url": "https://it.wikipedia.org/wiki?curid=863904", "title": "Dragontown", "text": "Dragontown \u00e8 il ventiduesimo album in studio di Alice Cooper. Viene pubblicato il 18 settembre 2001 per l'Etichetta discografica Spitfire Records."}
{"id": "863909", "revid": "842", "url": "https://it.wikipedia.org/wiki?curid=863909", "title": "Rome Total War", "text": ""}
{"id": "863915", "revid": "1573940", "url": "https://it.wikipedia.org/wiki?curid=863915", "title": "Andover (Minnesota)", "text": "Andover \u00e8 una citt\u00e0 degli Stati Uniti d'America, nella Contea di Anoka, nello Stato del Minnesota. La sua popolazione, secondo il censimento del 2000, era di 26.588 abitanti.\nGeografia fisica.\nSecondo lo United States Census Bureau, l'equivalente statunitense dell'Istat, la citt\u00e0 ha una superficie totale di 90,6 km\u00b2, dei quali 88,3 sono coperti dalla terraferma e solo il 2,49% da acque interne. La percentuale coperta dalle acque \u00e8 dovuta alla presenza del Crooked Lake, lago che si trova al confine sud della citt\u00e0 ed \u00e8 per due terzi nel territorio di Coon Rapids.\nSociet\u00e0.\nEvoluzione demografica.\nSecondo il censimento del 2000, ad Andover ci sono 26.588 residenti, 8.107 nuclei familiari e 7.150 famiglie in senso stretto. La densit\u00e0 di popolazione \u00e8 di 301 abitanti per km\u00b2. Le abitazioni sono 8.205, con una densit\u00e0 di 92,9 al km\u00b2. La popolazione \u00e8 composta per il 96,48% da bianchi, per lo 0,54% di afroamericani, per lo 0,35% da nativi americani, per l'1,08% da asiatici, per lo 0,02% da persone provenienti dalle isole del Pacifico, per l'1,05% da ispanici o latino-americani, per l'1,21% da popolazione di sangue misto e per lo 0,32% da popolazione di altre provenienze.\nIl 55,1% dei nuclei familiari ha figli minorenni, mentre le coppie sposate sono l'80%. Nel 5,5% dei casi il capofamiglia \u00e8 una donna senza marito, mentre l'11,8% \u00e8 composto da famiglie non tradizionali. L'8,4% dei nuclei familiari \u00e8 composto da una sola persona, e nel 2,3% dei casi si tratta di ultrasessantacinquenni che vivono da soli. I nuclei familiari sono composti in media da\nIl 35,5% della popolazione ha meno di 18 anni, il 6% ha un'et\u00e0 compresa fra 18 e 24 anni, il 36,4% fra 25 e 44, il 19,2% fra 45 e 64 e il 2,9% ha almeno 65 anni. L'et\u00e0 media \u00e8 di 32 anni. Il rapporto fra donne e uomini \u00e8 di 100 a 103,4, con una media che si abbassa se si analizzano i maggiorenni (100 a 102,5).\nIl reddito medio di un nucleo familiare \u00e8 di 76.241 dollari, con una media che si alza per le famiglie in senso proprio (78.785 dollari). Gli uomini hanno un reddito medio di 50.248 dollari, le donne di 33.814. Il reddito pro capite medio \u00e8 di 26.317 dollari. L'1,2% delle famiglie e il 2% della popolazione vive al di sotto della soglia di povert\u00e0, con una media che resta stabile per gli under 18 (2%) ma raddoppia per gli over 65 (4%)."}
{"id": "863917", "revid": "182396", "url": "https://it.wikipedia.org/wiki?curid=863917", "title": "Novaesium", "text": "Novaesium era il nome dell'antica fortezza legionaria della provincia romana della Germania inferiore, che corrisponde all'odierna citt\u00e0 tedesca di Neuss. Era posizionata lungo il fiume Reno, di fronte alle trib\u00f9 germaniche dei Sigambri e dei Tencteri, a sud di Castra Vetera ed a nord di Colonia Agrippina.\nStoria.\nDa Augusto a Vespasiano.\nIl primo \"castra\" legionario semi-permanente potrebbe appartenere ad un periodo di poco successivo al 20 a.C., quando Augusto ed il futuro imperatore Tiberio, si recarono in Gallia nel 16 a.C. Una volta affidato il compito di iniziare la conquista della Germania libera, al figliastro Druso, quest'ultimo nel 12 a.C., dopo aver respinto un'invasione di Sigambri, dei loro alleati Tencteri ed Usipeti, penetr\u00f2 all'interno del territorio dei Batavi (probabili alleati di Roma) e devast\u00f2 le terre di Usipeti e Sigambri. Dopo aver disceso con una flotta il Reno in direzione del Mare del Nord, si rese alleati i Frisi e penetr\u00f2 nel territorio dei Cauci.\nNell'11 a.C. Druso oper\u00f2 pi\u00f9 a sud, affrontando e battendo ancora una volta il popolo degli Usipeti. E proprio quest'anno utilizz\u00f2 l'importante base legionaria di \"Novaesium\", gettando nel corso della campagna un ponte sul fiume \"Lupia\", l'attuale Lippe (che si trova di fronte a \"Castra Vetera\", l'odierna Xanten) ed invase ancora una volta il territorio dei Sigambri (assenti poich\u00e9 in lotta con i vicini Catti), costruendovi alcune fortezze (tra cui la latina \"Aliso\"); si spinse, infine, nei territori di Marsi e Cherusci, fino al fiume \"Visurgis\", l'odierno Weser. Per questi successi ricevette gli onori trionfali (ovvero gli \"ornamenta triumphalia\"). Gli anni successivi il generale romano spost\u00f2 il suo raggio d'azione pi\u00f9 a sud e, \"Novaesium\" potrebbe essere stato abbandonato come castra legionario a favore di \"Castra Vetera\", lasciando sul posto un primo presidio di truppe ausiliarie.\n\u00c8 anche vero che a \"Novaesium\" potrebbe essere stato utilizzato anche in altre circostanze, come per le campagne militari di Tiberio del 4, quando lo stesso attacc\u00f2 i vicini Bructeri o nel corso delle campagne di Germanico del 14-16.\nAl termine di queste ultime operazioni del 16, l'imperatore romano Tiberio creava due nuove \"aree militarizzate\" ad ovest del fiume Reno, divenute settant'anni pi\u00f9 tardi le nuove province della Germania inferiore e della superiore.\nNegli ultimi anni del \"principato\" di Tiberio (attorno al 30/35), la Legio XX Valeria Victrix fu trasferita da Colonia Agrippina al nuovo \"castra\" di \"Novaesium\", dove rimase fino al 43/47. A sostituirla arriv\u00f2 la Legio XVI Gallica che qui rimase fino al 70.\nCon la morte dell'imperatore Nerone, il \"castra\" fu coinvolto nella Rivolta batava degli anni 69 e 70, al termine della quale fu in parte ricostruita per le evidenti azioni condotte dai ribelli batavi.\nDa Domiziano a Diocleziano.\nCon il nuovo imperatore Vespasiano (nel 70), a \"Novaesium\" fu ricostruita una nuova fortezza legionaria, la cui difesa fu affidata alla legio VI Victrix, che qui rimase fino al 101/104 circa.\nA partire dall'84/87 \"Novaesium\" entr\u00f2 a far parte della nuova provincia della Germania inferiore, che comprendeva tra i suoi insediamenti principali anche \"Castra Vetera\" (Xanten), \"Noviomagus Batavorum\" (Nijmegen), \"Trajectum ad Rhenum\" (Utrecht), e \"Colonia Agrippinensis\" (Colonia, la capitale della provincia), arrivando a contare fino a ventisette tra forti e fortini ausiliari, le tre fortezze legionarie, al tempo di Vespasiano, lungo il \"limes\" che dalla foce del Reno conduceva al forte di Remagen.\nNel 100 l'imperatore Traiano, probabilmente dopo un suo primo breve soggiorno nel \"castra\", decise di ritirare definitivamente la legio VI Victrix a vantaggio della vicina fortezza di Castra Vetera, chiudendo la fortezza legionaria di \"Novaesium\". Da questo momento al posto dell'antico castra fu costruito un forte di truppe ausiliarie.\n\"Novaesium\" fece parte per i secoli successivi del settore nord del \"limes\" renano, ed ebbe il difficile compito di respingere le numerose invasioni che si susseguirono in seguito alla formazione della federazione germanica dei Franchi a partire dal III secolo. Attorno al 275 il forte fu distrutto da un'invasione di Franchi, che occuparono in seguito l'intera area compresa tra i fiumi Mosa, Demer e Schelda.\nIl IV secolo.\nNel 342 la federazione dei Franchi fu protagonista di un'incursione in territorio gallico, condotta a partire dalla loro area d'insediamento presso il Reno. Furono respinti da Costanzo I. Un decennio pi\u00f9 tardi, nel 355-358 Giuliano trov\u00f2 ancora le rotte del Reno sotto il controllo dei Franchi ed ancora una volta li pacific\u00f2. Roma garant\u00ec ai Franchi una fetta considerevole della Gallia Belgica, compresi i territori circostanti al \"castra\" di \"Novaesium\".\nDa questo momento in poi i Franchi erano diventati \"foederati\" dell'Impero Romano. In sostanza costituirono il primo popolo germanico a stabilirsi permanentemente all'interno del territorio romano, incaricati di difendere la frontiera del Reno contro Alani, Svevi e Vandali."}
{"id": "863933", "revid": "160832", "url": "https://it.wikipedia.org/wiki?curid=863933", "title": "Direzione Marittima", "text": ""}
{"id": "863934", "revid": "539155", "url": "https://it.wikipedia.org/wiki?curid=863934", "title": "Rondeau", "text": ""}
{"id": "863948", "revid": "219355", "url": "https://it.wikipedia.org/wiki?curid=863948", "title": "Elettroni di core", "text": ""}
{"id": "863953", "revid": "465169", "url": "https://it.wikipedia.org/wiki?curid=863953", "title": "Gift (Elisa)", "text": "Gift \u00e8 il primo singolo estratto dal secondo album di Elisa, \"Asile's World\".\nIl singolo.\nElisa ha scritto questa canzone in inglese dedicandola alla madre Silvia.\nIl brano usc\u00ec nelle radio il 31 marzo 2000 e venne passato per tutta l'estate. Il singolo fu pubblicato in due versioni, la prima contenente il brano originale e la versione strumentale e la seconda contenente cinque remix ufficiali (CD e 12\"). Con l'avvento del download digitale la versione \"The Remixes\" \u00e8 stata pubblicata anche in quest'ultimo formato. Non \u00e8 stato creato alcun promo.\nLa versione \"Deadmouse Radio Cut\" \u00e8 stata realizzata dai M@D, la versione \"Morning Brew RMX\" da Roberto Vernetti (produttore del brano originale), la versione \"DJ Masterplan\" da Mr. Piraz (Andrea Piraz), la versione \"Gaud\u00ec Clubdub\" da Gaudi e la versione \"Cloud 9 VRS\" da Cloud 9 (Gavin Cheung).\nNel 2003 la canzone \u00e8 stata riarrangiata in chiave acustica e inserita nell'album \"Lotus\". Il brano fa anche parte della raccolta di successi \"Soundtrack '96-'06\" pubblicata nel 2006.\nIl video.\nIl video della canzone venne girato da Alessandra Pescetta, la quale fu gi\u00e0 regista dei due precedenti video di Elisa, \"A Feast for Me\" e \"Cure Me\". Il look del video riporta molto al genere nipponico."}
{"id": "863954", "revid": "767487", "url": "https://it.wikipedia.org/wiki?curid=863954", "title": "Zona di sviluppo prossimale", "text": "Nella teoria di Lev Vygotskij la zona di sviluppo prossimale, o zona di sviluppo prossimo (ZSP; \"zona blizhaishego razvitiia\" in russo) \u00e8 un concetto fondamentale che serve a spiegare come l'apprendimento del bambino si svolga con l'aiuto degli altri.\nLa ZSP \u00e8 definita come la distanza tra il livello di sviluppo attuale e il livello di sviluppo potenziale, che pu\u00f2 essere raggiunto con l'aiuto di altre persone, che siano adulti o dei pari con un livello di competenza maggiore.\nInfatti, Vygotskij non riteneva \u2013 con ci\u00f2 prendendo le distanze da Piaget \u2013 che il bambino passasse attraverso diversi stadi e dunque 'fosse pronto' ad apprendere nuove conoscenze che prima non era in grado di ritenere; al contrario, sosteneva che il bambino impara da coloro che si trovano a un livello di conoscenza superiore.\nProcesso di sviluppo.\nSecondo Vygotskij, l'educatore dovrebbe proporre al bambino problemi di livello un po' superiore alle sue attuali competenze, ma comunque abbastanza semplici da risultargli comprensibili; insomma, all'interno di quell'area in cui il bambino pu\u00f2 estendere le sue competenze e risolvere problemi grazie all'aiuto degli altri (la ZSP, appunto).\nQuesti problemi potranno infatti essere risolti dal bambino aiutato da un esperto (l'educatore, un adulto o anche un pari con maggiori competenze in quel campo), ma non dal bambino che non riuscirebbe ad affrontarli da solo (in quel caso saremmo all'interno della \"zona di sviluppo attuale\").\nSe il processo \u00e8 impostato correttamente, la zona di sviluppo attuale del bambino si amplia, includendo quella che in precedenza era la zona di sviluppo prossimale, in altre parole egli diventa capace di eseguire autonomamente un compito che prima non sapeva eseguire. All'esterno della zona di sviluppo attuale si crea una nuova zona di sviluppo prossimale.\nQuesto processo iterativo dovrebbe dunque permettere al bambino di acquisire nuove capacit\u00e0 senza sperimentare la frustrazione del fallimento.\nConcetti analoghi.\nUn concetto simile alla \"zona di sviluppo prossimale\" \u00e8 stato elaborato da un autore statunitense negli anni '60: \u00e8 il concetto di scaffolding di Jerome Bruner, secondo cui l'aiuto di un esperto, che fornisce indicazioni e suggerimenti, consente al bambino di svolgere un compito pur non avendo ancora tutte le conoscenze e le abilit\u00e0 specifiche per farlo autonomamente.\nIn Italia, in ambito pedagogico-istituzionale, \u00e8 stata progettata una metodologia riferita al contesto educativo, chiamata \"sfondo integratore\" ad opera di Paolo Zanelli nel 1986."}
{"id": "863958", "revid": "1031941", "url": "https://it.wikipedia.org/wiki?curid=863958", "title": "Teodoaldo", "text": "Origine.\nEra l'unico figlio del maggiordomo di palazzo di Neustria e di Burgundia, Grimoaldo e di una sua concubina, di cui non si conosce n\u00e9 il nome n\u00e9 gli ascendenti. Teodoaldo, da parte di padre, era nipote del Maggiordomo di palazzo di Austrasia ed in seguito maggiordomo di palazzo di tutti i regni dei Franchi, Pipino di Herstal e di Plectrude, (ca. 650-\u2020 717), figlia del conte palatino, Ugoberto (?-\u2020 698) e di Sant'Erminia (650-\u2020 710), fondatrice e prima badessa del monastero di Oehren, nei pressi di Treviri.\nBiografia.\nNel 714, alla morte del padre, per volere di suo nonno, Pipino, il re Dagoberto III, lo nomin\u00f2 maggiordomo dei regni di Neustria e di Burgundia.&lt;br&gt;Teodoaldo ha circa 6 anni e dopo pochi mesi, alla morte del nonno, ereditandone di tutti i suoi domini, si trov\u00f2 ad essere maggiordomo di tutti i regni Franchi, sotto la reggenza della nonna, Plectrude, che fece imprigionare il figliastro, lo zio di Teodoaldo, Carlo Martello, che aspirava ad essere maggiordomo d'Austrasia.\nIn Neustria si inizi\u00f2 una sedizione contro Teodoaldo e raccolto un esercito, nella foresta Cotia, vicino a Compi\u00e8gne, i neustriani si scontrarono con lo smisurato esercito austrasiano di Teodebaldo che si diede alla fuga. Inizi\u00f2 cos\u00ec, nel regno dei Franchi, un periodo di turbolenza e di guerra civile.&lt;br&gt;In Neustria fu nominato maggiordomo Ragenfrido che raccolto l'esercito marci\u00f2 sino alle sponde della Mosa, devastando la regione, poi strinse un'alleanza col re di Frisia Redbaldo. In quegli stessi giorni, Carlo Martello riusc\u00ec a liberarsi dalla prigionia.\nNel 715, il re Dagoberto III mor\u00ec, all'et\u00e0 di 16 anni, dopo cinque anni di regno, e Ragenfrido riusc\u00ec a far nominare re di Neustria il gi\u00e0 maturo merovingio, figlio di Childeberto II, Chilperico II, che era stato relegato in un monastero col nome di Daniele; e Chilperico conferm\u00f2 Ragenfrido maggiordomo di Neustria; Ragenfrido col suo alleato Redboldo invasero l'Austrasia e Colonia, dove Plectrude si era rinchiusa col nipote Teodealdo, venne posta sotto assedio.&lt;br&gt;Carlo tent\u00f2, nel 716, di liberare Colonia, ma dopo aver subito ingenti perdite (Battaglia di Colonia) si dovette ritirare. Cos\u00ec Plectrude ed il nipote confermarono sia Chlperico II re dei franchi che Raginfredo maggiordomo di Neustria, e gli cedettero parte dell'Austrasia e della Borgogna. Carlo nel frattempo era stato nominato maggiordomo d'Austrasia dalla nobilt\u00e0.\nAd Amblava, vicino a Liegi, per\u00f2, sulla via del ritorno, Chlperico II e Raginfredo furono sopraffatti da Carlo che successivamente li insegu\u00ec e, nel 717, li sconfisse a Viciago, inseguendoli sino a Parigi, riuscendo cos\u00ec a liberare l'Austrasia.&lt;br&gt;Dopo aver liberarato l'Austrasia, Carlo rientr\u00f2 a Colonia da vincitore, Plectrude dovette cedergli tutti i poteri ed i titoli che erano stati di suo padre. Di conseguenza Plectrude perse ogni influenza politica, si ritir\u00f2 in convento e Teodoaldo pass\u00f2 sotto la protezione dello zio.&lt;br&gt;Al termine della guerra civile, nel 718, Teodoaldo continu\u00f2 a beneficiare della protezione dello zio, che nel frattempo era diventato maggiordomo di tutti i regni di Francia.\nMor\u00ec nel 741 (mentre secondo gli \"Annales Mettenses\" Teodobaldo mor\u00ec durante la guerra civile), fatto uccidere, molto probabilmente, dai cugini, Carlomanno e Pipino, dopo la morte di Carlo Martello."}
{"id": "863959", "revid": "1305772", "url": "https://it.wikipedia.org/wiki?curid=863959", "title": "Filippo Misuraca", "text": "Fondatore della societ\u00e0 Cereal Sud Srl.\nDa sempre impegnato anche nel mondo della cooperazione per lo sviluppo dell'impresa in Sicilia. Ha ricoperto, infatti, numerosi incarichi:\nEsponente di lungo corso di Forza Italia, \u00e8 stato eletto per la prima volta alla Camera dei deputati nella XIII legislatura, con un collegamento a Forza Italia nel collegio maggioritario di Caltanissetta. Nel corso della legislatura \u00e8 stato componente della Commissione Agricoltura e segretario della Commissione parlamentare di inchiesta sul dissesto della Federazione italiana dei consorzi agrari.\nNella legislatura successiva \u00e8 stato riconfermato a Montecitorio nello stesso collegio, ma con un collegamento alla lista civetta Abolizione dello scorporo, andando a far parte delle Commissioni Agricoltura e Antimafia. Riconfermato per il terzo mandato alla Camera attraverso la candidatura nella lista di Forza Italia per la circoscrizione Sicilia 1, \u00e8 stato nominato componente delle stesse Commissioni.\nHa poi aderito all'Unione di Centro."}
{"id": "863962", "revid": "486946", "url": "https://it.wikipedia.org/wiki?curid=863962", "title": "My Air", "text": ""}
{"id": "863964", "revid": "80339", "url": "https://it.wikipedia.org/wiki?curid=863964", "title": "Nalchik", "text": ""}
{"id": "863970", "revid": "28057", "url": "https://it.wikipedia.org/wiki?curid=863970", "title": "Sesta coalizione", "text": "La sesta coalizione (1812-1814) fu un'alleanza politico-militare fra la Gran Bretagna, l'Impero russo, la Prussia, la Svezia, l'Impero austriaco, il Regno di Spagna, ed alcuni Stati tedeschi costituita per sconfiggere definitivamente il Primo Impero francese di Napoleone, distruggere l'assetto politico dell'Europa sotto il predominio francese e restaurare le monarchie dell'Antico regime.\nDopo la disastrosa campagna di Russia dell'imperatore Napoleone che aveva provocato la distruzione della Grande Armata, la macchina militare pi\u00f9 potente e temuta d'Europa, le potenze continentali che erano state ripetutamente battute da Napoleone in diverse guerre nel corso di un intero decennio, videro finalmente la possibilit\u00e0 di sconfiggere definitivamente l'Imperatore dei francesi e riuscirono, dopo complesse manovre diplomatiche, ad unirsi in un'alleanza generale, guidata dallo zar Alessandro, collegata alla Gran Bretagna che non aveva mai cessato la lotta antifrancese e che manteneva un corpo di spedizione nella penisola iberica a sostegno della Spagna e del Portogallo.\nL'alleanza ebbe avvio con la defezione della Prussia nella fase finale della campagna di Russia e con la decisione del re Federico Guglielmo III di affiancarsi, con il suo esercito ricostituito e rafforzato, all'esercito russo dello zar che, inseguendo i resti della Grande Armata, era entrato in Polonia. Napoleone dopo aver abbandonato i resti del suo esercito ed essere rientrato a Parigi, cerc\u00f2 di organizzare nuove forze e tent\u00f2 di sconfiggere la nuova alleanza, vincendo le battaglie non decisive contro le forze russo-prussiane a L\u00fctzen ed a Bautzen.\nDopo il breve armistizio di Pleiswitz e l'apertura degli infruttuosi negoziati a Praga che diedero tempo ai coalizzati di potenziare le loro forze e che soprattutto decisero anche l'Impero austriaco ad entrare in guerra, a fianco di Prussia, Russia e Svezia, contro la Francia, la guerra riprese. La vittoria di Napoleone alla battaglia di Dresda venne vanificata dalle ripetute sconfitte dei suoi luogotenenti e l'imperatore, in inferiorit\u00e0 numerica e con truppe inesperte, fu costretto a combattere la grande battaglia di Lipsia in Sassonia, nell'ottobre del 1813, che termin\u00f2 con la disastrosa sconfitta dei francesi.\nCostretto a ripiegare in Francia, con i resti delle sue forze, Napoleone cerc\u00f2 ancora di resistere di fronte agli eserciti alleati che invasero la nazione da nord e da est, con gli eserciti austro-franco-russi, e da sud, con le truppe britanniche provenienti dalla Spagna. L'imperatore combatt\u00e9, con le sue limitatissime forze, con grande abilit\u00e0 la campagna di Francia e ritard\u00f2 la vittoria degli alleati, ma infine, schiacciato dalla preponderanza numerica nemica e abbandonato dai suoi marescialli, dovette cedere e accettare l'abdicazione del 6 aprile 1814.\nRitirata dei resti della Grande Armata e defezione della Prussia.\nNapoleone abbandon\u00f2 il comando dei resti della Grande Armata a Smorgon', vicino a Vilnius, il 5 dicembre 1812, la campagna di Russia era terminata in una catastrofe e diveniva necessario ritornare al pi\u00f9 presto in Francia per rafforzare il morale della nazione prima del diffondersi delle notizie sulle reali dimensioni del disastro e per evitare una dissoluzione del regime. Egli aveva appena appreso del fallito complotto del generale Malet che non aveva mancato di allarmarlo fortemente. Tuttavia l'imperatore non era rassegnato alla sconfitta; al contrario rimaneva fiducioso e considerava la situazione ancora rimediabile; ritornando subito a Parigi, dove arriv\u00f2 il 18 dicembre, egli contava di organizzare un nuovo esercito e, rinforzato da altri contingenti che sperava di ottenere dalla Prussia e dall'Austria, di cui non temeva la defezione, era intenzionato a riprendere la guerra contro la Russia in primavera. Affidando il comando dei resti dell'esercito al re di Napoli Gioacchino Murat, sperava che egli sarebbe riuscito a resistere almeno sulla linea della Vistola.\nI superstiti della Grande Armata, circa 50.000 soldati, stavano confluendo in totale disordine, dopo aver raggiunto Vilna il 9 dicembre, verso K\u00f6nigsberg, mentre sui fianchi della colonna principale, il maresciallo \u00c9tienne Macdonald, che controllava oltre al X corpo anche il corpo prussiano del generale Ludwig Yorck von Wartenburg, stava ripiegando su Tilsit, ed i generali Jean Reynier, comandante del VII corpo, e Karl von Schwarzenberg, comandante del contingente austriaco, si ritiravano sul Bug Occidentale con altri 55.000 uomini.\nIn effetti anche l'esercito russo, pur vittorioso, era esausto e inoltre il maresciallo Michail Kutuzov, stanco e malato, ritenne conclusa la sua missione dopo la liberazione della patria e la ritirata francese e non attravers\u00f2 immediatamente la frontiera; egli rimaneva convinto della necessit\u00e0 di arrestare la guerra e riteneva che non ci fosse vero interesse per la Russia a provocare un crollo completo dell'Impero napoleonico. La spinta decisiva venne dallo zar Alessandro che, sollecitato dai suoi consiglieri, tra cui il prussiano Heinrich von Stein, a liberare i popoli oppressi dalla dominazione francese ed in particolare la Germania, e esaltato dalla possibilit\u00e0 di assumere il ruolo eroico di liberatore e salvatore dell'Europa, arriv\u00f2 a Vilna il 23 dicembre insieme al suo consigliere antifrancese Karl Nessel'rode e decise di riprendere l'avanzata.\nLe possibilit\u00e0 di Murat di contenere con le sue forze decimate l'avanzata dei russi erano molto limitate e svanirono del tutto dopo una serie di eventi che condussero alla defezione delle truppe prussiane e austriache; il primo fatto si verific\u00f2 a nord dove il generale prussiano Yorck, gi\u00e0 sollecitato dal generale Filippo Paulucci e da emigrati tedeschi a defezionare, si trov\u00f2 isolato con i suoi 17.000 uomini dopo un'avanzata delle truppe russe del generale Hans von Diebitsch. Invece di cercare di aprirsi un varco e ricongiungersi con il X corpo del maresciallo Macdonald, il generale Yorck ag\u00ec d'iniziativa e senza aver ricevuto autorizzazioni dal re Federico Guglielmo, il 30 dicembre concluse la convenzione di Tauroggen che prevedeva il ritiro del suo corpo di truppe e la sua \"neutralizzazione\". Questo evento clamoroso, inizialmente sconfessato dal re, ebbe importanti conseguenze: anche il generale Friedrich von B\u00fclow rifiut\u00f2 di collaborare con Murat, il generale Yorck si un\u00ec alle truppe russe con i suoi soldati, il maresciallo Macdonald rischi\u00f2 di essere accerchiato e solo con grande difficolt\u00e0 i suoi 7.000 soldati raggiunsero la Vistola, abbandonando la Prussia orientale.\nMentre si preparava la defezione prussiana, l'arrivo dell'esercito russo in Polonia non provoc\u00f2 alcuna resistenza della popolazione polacca che si sottomise e non difese il granducato napoleonico; l'aristocrazia polacca si affrett\u00f2 ad allinearsi allo zar a cui fu proposto di dichiararsi re di Polonia, unendo le terre polacche con la Lituania; in dicembre Adam Jerzy Czartoryski gli aveva invece proposto di creare uno Stato polacco sotto la sovranit\u00e0 di uno dei suoi fratelli. Alessandro prefer\u00ec non impegnarsi esplicitamente e il 13 gennaio 1813 si limit\u00f2 a dichiarare paternalisticamente che avrebbe operato per il bene dei polacchi. A sud anche il generale austriaco Schwarzenberg inizi\u00f2 a indietreggiare senza combattere e prese contatto con i russi per concordare un armistizio che venne infatti concluso il 30 gennaio 1813. Il corpo austriaco quindi si ritir\u00f2 dalla lotta e arretr\u00f2 in direzione di Cracovia, seguito dal V corpo d'armata del principe J\u00f3zef Poniatowski. Messo in difficolt\u00e0 da questo movimento, il VII corpo del generale Reynier venne attaccato e quasi distrutto il 13 febbraio nella battaglia di Kalisz dalle forze russe d'avanguardia, i resti della Grande Armata abbandonarono Varsavia il 9 febbraio e ripiegarono su Pozna\u0144 dove il principe Eugenio Beauharnais prese il comando supremo al posto di Murat che si era affrettato a cedere l'ingrato compito per raggiungere il suo regno a Napoli.\nI francesi avevano lasciato 30.000 uomini di guarnigione a Danzica sotto il comando del generale Jean Rapp e altri presidi a Modlin e Thorn (l'odierna Toru\u0144), ma il principe Eugenio abbandon\u00f2 Pozna\u0144 il 12 febbraio 1813 e non riusc\u00ec neppure a difendere a lungo la linea dell'Oder come aveva espressamente ordinato Napoleone da Parigi, nonostante avesse raggiunto Francoforte, dove era stato rinforzato dal VI corpo del maresciallo Laurent de Gouvion-Saint-Cyr. Notizie sull'arrivo in forze dei russi e sulla sollevazione della popolazione indussero il principe ad abbandonare prematuramente l'Oder alla fine di febbraio, lasciando guarnigioni a Stettino, Glogau e K\u00fcstrin, e a continuare la ritirata verso l'Elba.\nAnche se Napoleone imput\u00f2 soprattutto a Murat una grave incapacit\u00e0 nel condurre le operazioni, l'evoluzione della Prussia favor\u00ec grandemente l'avanzata dei russi; il re Federico Guglielmo III ancora timoroso di rappresaglie di Napoleone, rimase indeciso a lungo; anche i suoi consiglieri non erano concordi sulle scelte da fare, alcuni premevano per un'alleanza immediata con lo zar, altri miravano ad un accordo con l'Austria per favorire una mediazione tra Francia e Russia, temendo l'arrivo dei russi sul suolo tedesco. Ma da Vienna vennero invece sollecitazioni ad accordarsi con Alessandro e nel frattempo la defezione del generale Yorck e l'ondata di patriottismo e di nazionalismo tedesco che si diffuse tra la popolazione acceler\u00f2 le decisioni del re. Le terre prussiane insorsero contro i francesi, si organizzarono i primi reparti di coscritti della \"Landwehr\"; il 10 febbraio 1813 Federico Guglielmo, dopo aver lasciato Berlino per raggiungere Breslavia, diram\u00f2 un appello al popolo per la lotta d'indipendenza; un inviato raggiunse lo zar. Il movimento patriottico prussiano fu vivace tra la borghesia, i giovani universitari e la nobilt\u00e0 ed ebbe grande influenza morale, dando alla guerra contro i francesi il carattere di \"befreiungskrieg\" (\"guerra di liberazione\"). La \"Landwehr\", reclutata tra gli uomini da 18 a 40 anni, avrebbe fornito entro agosto 1813 oltre 130.000 soldati non molto addestrati ma combattivi e motivati; si inizi\u00f2 inoltre a reclutare anche una \"Landsturm\" di riserva per gli uomini di oltre 40 anni di et\u00e0.\nFinalmente Heinrich von Stein si rec\u00f2 a Breslavia e riusc\u00ec a convincere Federico Guglielmo; il 28 febbraio 1813 venne conclusa a Kalicz l'alleanza formale tra la Russia e la Prussia; lo zar Alessandro arriv\u00f2 il 15 marzo e il giorno seguente venne inviata la dichiarazione di guerra alla Francia. La decisione prussiana rafforz\u00f2 immediatamente lo schieramento dei russi; il maresciallo Kutuzov era ormai molto malato e sarebbe morto il 28 aprile 1813; solo 70.000 soldati erano in prima linea divisi in tre masse, con il corpo del generale Peter Wittgenstein a nord verso la Vistola, il raggruppamento principale del generale Michail Miloradovi\u010d al centro da Varsavia a Glogau, a sud la formazione pi\u00f9 piccola del generale Ferdinand von Wintzingerode verso la Sassonia. Anche se i reparti della \"Landwehr\" prussiana non furono immediatamente disponibili, le formazioni regolari dell'esercito, potenziate con il richiamo dei \"Krumper\", entrarono subito in azione e fornirono 35.000 uomini di rinforzo; mentre i generali Yorck e von B\u00fclow si collegavano con il generale Wittgestein, a sud il feldmaresciallo Gebhard von Bl\u00fccher prese il comando delle forze russo-prussiane principali.\nNel frattempo fin dalla fine di gennaio 1813, mentre il grosso dell'esausto esercito russo si riorganizzava sulle posizioni conquistate, il maresciallo Kutuzov e il generale Wittgenstein avevano organizzato, per sfruttare l'evidente debolezza dei francesi e la loro carenza di cavalleria, tre colonne volanti di cavalieri regolari e cosacchi che al comando di abili ufficiali attraversarono audacemente l'Oder e si spinsero avanti in profondit\u00e0. A nord il colonnello Friderich von Tettenborn pass\u00f2 il fiume a nord di K\u00fcstrin, a sud di quella citt\u00e0 entr\u00f2 in azione la colonna del colonnello Alekandr von Benckendorff che sbaragli\u00f2 la cavalleria nemica lungo la strada da Francoforte a Berlino, mentre la forza principale, guidata dall'energico Aleksandr \u010cerny\u0161ev, prima sconfisse i lancieri nemici nella battaglia di Zirche, vicino a Pozna\u0144 e quindi attravers\u00f2 a sua volta l'Oder, ormai in fase di disgelo.\nA causa anche di queste pericolose incursioni nelle sue retrovie, divenne quindi impossibile per il principe Eugenio mantenere, dopo aver abbandonato l'Oder, almeno la linea dell'Elba; il 4 marzo egli abbandon\u00f2 Berlino, dove entrarono subito i cavalieri del colonnello von Benckendorff e la fanteria del principe Repnin-Volkonskij, per ripiegare su Wittenberg. Inoltre alle sue spalle era insorta il 24 febbraio la citt\u00e0 di Amburgo che venne evacuata il 12 marzo; la colonna volante del colonnello von Tettenborn entr\u00f2 subito nella citt\u00e0 e liber\u00f2 anche Lubecca. Nonostante gli ordini di Napoleone di rafforzare soprattutto il settore settentrionale del suo fronte sull'Elba nell'area di Magdeburgo e Torgau, il principe Eugenio si concentr\u00f2 sulla difesa del settore meridionale, dove il maresciallo Louis Nicolas Davout non riusc\u00ec a difendere Dresda; i russo-prussiani del generale Bl\u00fccher invasero la Sassonia e conquistarono la citt\u00e0 il 27 marzo e i francesi dovettero ripiegare dietro la Saale. Pi\u00f9 a nord il 2 aprile, il generale \u010cerny\u010dev ottenne una nuova vittoria sconfiggendo a Luneburgo una divisione francese, mentre il 5 aprile Wittgenstein inflisse una sconfitta a Eugenio nella battaglia di M\u00f6ckern.\nLa guerra in Germania.\nNapoleone giur\u00f2 che avrebbe creato un esercito grande quanto quello che aveva mandato in Russia, e cominci\u00f2 ad aumentare le sue forze ad est da 30.000 a 130.000 uomini. Riusc\u00ec ad infliggere agli Alleati 40.000 perdite nelle battaglie di L\u00fctzen (vicino a Lipsia, 2 maggio) e Bautzen (20-21 maggio), ma le sue stesse forze subirono perdite simili. In entrambe le battaglie presero parte circa 250.000 uomini tra entrambe le parti, rendendole due tra le pi\u00f9 grandi battaglie delle guerre napoleoniche.\nI belligeranti dichiararono un armistizio dal 4 giugno al 13 agosto 1813, durante il quale tentarono di riprendersi dal quarto di milione di perdite subite da aprile. Durante questo periodo le negoziazioni degli Alleati riuscirono finalmente a portare l'Austria in aperta opposizione alla Francia (l'Austria, come la Prussia, da alleato della Francia nel 1812 era diventata neutrale nel 1813). Due armate austriache vennero dislocate in Boemia e Italia settentrionale, aggiungendo 300.000 uomini alle truppe alleate, che ora disponevano in totale di 800.000 soldati nel teatro tedesco, con una riserva strategica di 350.000 uomini.\nNapoleone riusc\u00ec a portare le forze imperiali totali nella regione a circa 650.000 uomini (sebbene solo 250.000 sotto il suo diretto comando, con altri 120.000 agli ordini di Nicolas Charles Oudinot e 30.000 sotto Davout). La Confederazione del Reno forn\u00ec a Napoleone gran parte del resto delle forze, con la Sassonia e la Baviera come principali contributori. Inoltre, a sud, il Regno di Napoli di Murat e il Regno d'Italia di Eugenio di Beauharnais avevano un totale di 100.000 uomini armati. In Spagna altri 150-200.000 soldati francesi venivano costantemente sconfitti dalle forze spagnole e britanniche che si aggiravano intorno a 150.000 uomini. Cos\u00ec in totale circa 900.000 soldati francesi si opponevano in tutti i teatri contro circa un milione di truppe alleate (esclusa la riserva strategica formata in Germania).\nDopo la fine dell'armistizio, Napoleone sembrava aver riacquistato l'iniziativa a Dresda (26-27 agosto 1813), dove sconfisse un esercito alleato numericamente superiore e inflisse enormi perdite, pur sostenendone relativamente poche. Tuttavia, all'incirca nello stesso periodo, la spinta di Oudinot verso Berlino si arrest\u00f2 e i francesi subirono diverse sconfitte nel nord a Gro\u00dfbeeren, Katzbach e Dennewitz. Lo stesso Napoleone, privo di un'affidabile e numerosa cavalleria, non riusc\u00ec a sfruttare appieno la sua vittoria e non pot\u00e9 evitare la distruzione di un intero corpo dell'esercito nella battaglia di Kulm (29-30 agosto 1813), indebolendo ulteriormente il suo esercito. Si ritir\u00f2 con circa 175.000 truppe a Lipsia in Sassonia dove pens\u00f2 di poter combattere un'azione difensiva contro gli eserciti alleati che convergevano su di lui. L\u00ec, nella cosiddetta battaglia delle Nazioni (16-19 ottobre 1813) un esercito francese, alla fine rinforzato a 191.000 uomini, si trov\u00f2 di fronte a tre eserciti alleati che convergevano su di esso, per un totale di oltre 430.000 soldati. Nei giorni successivi la battaglia provoc\u00f2 una sconfitta per Napoleone, che tuttavia era ancora in grado di gestire una ritirata relativamente ordinata verso ovest. Tuttavia, mentre le forze francesi stavano attraversando l'Elster, il ponte fu fatto saltare prematuramente e 30.000 soldati furono bloccati e vennero fatti prigionieri dalle forze alleate.\nNapoleone sconfisse un esercito della sua ex alleata Baviera nella battaglia di Hanau (30-31 ottobre 1813) prima di ritirare ci\u00f2 che restava delle sue forze in Francia. Nel frattempo, il corpo di Davout continuava a resistere nel suo assedio di Amburgo, che divenne l'ultima forza imperiale a est del Reno.\nGli Alleati offrirono delle condizioni di pace nella proposta di Francoforte nel novembre del 1813: Napoleone sarebbe rimasto come imperatore di Francia, ma sarebbe stato ridotto alle sue \"frontiere naturali\" della Francia (dalle Alpi al Reno). Ci\u00f2 significava che la Francia poteva mantenere il controllo del Belgio, della Savoia e della Renania (la sponda occidentale del Reno), rinunciando al controllo di tutto il resto, tra cui Polonia, Spagna e Paesi Bassi, e gran parte dell'Italia e della Germania. Metternich disse a Napoleone che questi erano i migliori termini che gli Alleati avrebbero potuto offrire; dopo ulteriori vittorie, i termini sarebbero stati pi\u00f9 severi e duri. Metternich mirava a mantenere la Francia come un equilibrio contro le minacce russe, ponendo fine alla serie altamente destabilizzante di guerre."}
{"id": "863974", "revid": "465169", "url": "https://it.wikipedia.org/wiki?curid=863974", "title": "Novese", "text": "Il Novese (\"Neuv\u00e8is\" in piemontese, \"Noveise\" in ligure) \u00e8 un'area storico-culturale del Basso Piemonte situata nella porzione sud-orientale della provincia di Alessandria. Confina con la Liguria (provincia di Genova) a sud e l'Emilia-Romagna (provincia di Piacenza) a sud-est, e non corrisponde a nessuna struttura amministrativa. Trae il proprio nome dalla citt\u00e0 di Novi Ligure, centro attorno a cui gravita la zona.\nGeografia.\nOrografia.\nIl Novese \u00e8 un territorio che si estende per quasi , eterogeneo dal punto di vista orografico, essendo essenzialmente costituito dal versante padano di alcuni valli dell'Appennino Ligure. In particolare \u00e8 formato da una porzione della media valle Scrivia, da una minuta parte della valle Orba e dalla totalit\u00e0 della val Lemme, della val Borbera e della valle Spinti. Se il medio corso del fiume Scrivia non presenta grandi rilievi, ma ondulate colline e tratti pressoch\u00e9 pianeggianti, la val Lemme e soprattutto la Val Borbera presentano rilievi di tutto rispetto, arrivando ai metri di altitudine dei monti Chiappo e Ebro. Altro rilievo del territorio degno di nota \u00e8 il monte Tobbio, meta di escursionisti provenienti sia dal versante piemontese che da quello ligure.\nMonti.\nMonti oltre i .\nStoria.\nNovi Ligure e l'area del Novese, in virt\u00f9 della propria collocazione geografica, furono durante il medioevo oggetto di contesa da parte di diversi stati di quel periodo, quali il Ducato di Milano, il Marchesato del Monferrato e la Repubblica di Genova. Fu proprio la Repubblica di Genova, nel corso dei secoli, ad accrescere la propria influenza sul territorio novese, governando direttamente per lungo tempo Novi Ligure e Gavi (divenuti contemporaneamente luoghi di villeggiatura e avamposti settentrionali strategici dell'Oltregiogo) e indirettamente molti degli altri paesi che divennero Feudi Imperiali delle nobili famiglie genovesi. Caduta la Repubblica di Genova (1797), il Novese entr\u00f2 a far parte della Repubblica Ligure e poi nel Dipartimento di Genova dell'Impero francese di Napoleone Bonaparte. In seguito alla Restaurazione sancita dal Congresso di Vienna (1815), il Novese venne posto entro i confini del ricostituito Ducato di Savoia (rinato come Stato sovrano indipendente). \nIl 10 marzo 1818 venne creata la Provincia di Novi (ricalcante gli antichi confini amministrativi del novese) che sopravvisse poi come provincia prima fino al 1847, anno della Fusione Perfetta, quindi all'interno del Regno di Sardegna, poi fino al 23 ottobre 1859, quando il Decreto Rattazzi la abol\u00ec, facendone entrare il territorio nei limiti della Provincia di Alessandria e quindi nel Piemonte, sempre all'interno del Regno di Sardegna.\nLingua.\nNel Novese si parlano variet\u00e0 liguri classificate come \u00abOltregiogo centrale\u00bb: epicentro di tale area linguistica \u00e8 Novi Ligure (vd. anche voce dialetto novese).\nAmministrazioni.\nComuni.\nCome si evince dalla tabella, 24 comuni (tra cui Novi Ligure) sono pi\u00f9 vicini ad Alessandria che a Genova, mentre i restanti 7 sono pi\u00f9 vicini a Genova che ad Alessandria.\nComunit\u00e0 collinari e montane.\nSul territorio del Novese erano presenti, fino alla loro soppressione, le tre seguenti comunit\u00e0 montane:\nLegami con la Liguria.\nEsempi di differenza tra Ligure genovese e Ligure dell'Oltregiogo (dialetto di Daglio di Cabella Ligure in val Borbera) parlato nel Novese:"}
{"id": "863976", "revid": "767487", "url": "https://it.wikipedia.org/wiki?curid=863976", "title": "Something's Gotta Give", "text": "Something's Gotta Give \u00e8 il quinto album studio del gruppo New York hardcore Agnostic Front. Venne pubblicato nel 1998 dalla Epitaph Records, a seguito della compilation del 1995 \"Raw Unleashed\". Si tratta del primo disco in studio dal 1992, anno in cui usc\u00ec \"One Voice\". L'album venne co-prodotto da Billy Milano, leader dei gruppi punk metal S.O.D. e M.O.D.. Il disco si segnala per un ritorno ad un'attitudine maggiormente hardcore punk che thrash metal."}
{"id": "863980", "revid": "767487", "url": "https://it.wikipedia.org/wiki?curid=863980", "title": "Nino Mormino", "text": "Biografia.\nAvvocato penalista molto noto in Sicilia (fra gli altri, \u00e8 il difensore di Marcello Dell'Utri), \u00e8 un esponente di lungo corso di Forza Italia. \u00c8 approdato per la prima volta alla Camera dei deputati nella XIV legislatura, quando \u00e8 stato eletto nel collegio maggioritario di Cefal\u00f9 con un collegamento alla lista civetta Abolizione dello scorporo. Durante il mandato parlamentare \u00e8 stato vicepresidente della Commissione Giustizia.\nRiconfermato alla Camera nella XV legislatura in virt\u00f9 della candidatura nella lista di Forza Italia per la circoscrizione Sicilia 1, \u00e8 stato vicepresidente della Giunta per le autorizzazioni e del Comitato parlamentare per i procedimenti di accusa e componente della Commissione Giustizia."}
{"id": "863986", "revid": "1305772", "url": "https://it.wikipedia.org/wiki?curid=863986", "title": "Ferri", "text": ""}
{"id": "863987", "revid": "767487", "url": "https://it.wikipedia.org/wiki?curid=863987", "title": "Buju Banton", "text": "Banton \u00e8 un attivista influenzato politicamente da Marcus Garvey e membro del movimento Rasta.\nBiografia.\nMark Anthony Myrie, in arte Buju Banton, nacque vicino a Kingston (capitale della Giamaica) in un quartiere povero chiamato Salt Lane. \"Buju\" \u00e8 un soprannome, in slang giamaicano, che viene dato ai bambini abbastanza robusti e significa \"breadfruit\" (l'albero del pane, frutto esotico). Questo nomignolo ironico, alla luce della sua esile corporatura, gli fu dato dalla madre quando era bambino, ed egli continu\u00f2 ad usarlo. \"Banton\" \u00e8 un'altra parola giamaicana che si riferisce a qualcuno con grandi doti intellettuali e con una buona capacit\u00e0 di parlare, ma era anche il nome di un artista locale che Buju ammirava fin da bambino: Burro Banton, dal quale Mark copi\u00f2 la voce profonda e graffiante che fece propria.\nLa madre di Buju, Merlene, era una venditrice di strada mentre il padre, Benjamin Myrie, lavorava come operaio in una fabbrica di mattoni. Lui era uno dei quindici fratelli nati in una famiglia che discendeva direttamente dai Maroons, un gruppo di schiavi che, liberatisi, avevano combattuto orgogliosamente contro i colonialisti britannici.\nCome ogni ragazzo, Buju voleva spesso assistere alle esibizioni del suo artista preferito nei Sound System e nelle dancehall, ma all'et\u00e0 di soli 12 anni fu lui a prendere in mano il microfono e a cominciare a farsi spazio nella scena musicale con lo pseudonimo di \"Gargamel\". Il suo primo singolo, \"The Ruler\", fu pubblicato non molto dopo il 1987 e fu prodotto da Robert Ffrench. Seguirono diverse registrazioni di singoli per i pi\u00f9 importanti produttori del periodo, tra cui nel 1988 la controversa \"Boom Bye Bye\".\nRegistrazioni.\nNel 1991, Buju si un\u00ec all'etichetta \"Donovan Germain's Penthouse Label\" e cominci\u00f2 una collaborazione molto fruttuosa con il produttore Dave Kelly e anche con la sua etichetta discografica Madhouse Record. Buju \u00e8 uno degli artisti pi\u00f9 popolari della storia giamaicana, da quando irruppe improvvisamente nelle classifiche nel 1992 con le canzoni \"Bogle\" e \"Love Me Browning - Love Black Woman\", entrambe grandi successi. Questo nonostante la disputa nata su \"Love Me Browning\" che parla della preferenza di Buju per le donne di pelle chiara: alcuni lo accusarono di promuovere le tendenze colonialiste e di offendere l'aspetto delle donne nere. In risposta l'artista pubblic\u00f2 \"Black Women\" che parla del suo amore per la pelle scura (\"fi all black woman, respect all the girls dem with dark complexion\").\nIl 1992 fu un anno di grande importanza per Buju, che ruppe incredibilmente il record di Bob Marley per il maggior numero di singoli al primo posto in classifica in un anno. A partire da \"Man fi Dead\", la voce graffiante dell'artista giamaicano domin\u00f2 tutte le frequenze radio per l'intera durata dell'anno.\nIl suo album di debutto \"Mr. Mention\" include i suoi migliori successi di quell'anno.\nMa il 1992 \u00e8 anche l'anno della ripubblicazione a livello internazionale di \"Boom Bye Bye\", che crea un caso sia in Europa che negli USA, tanto che l'artista viene cancellato dalla line-up del festival Womad e la sua carriera rischia il tracollo.\nNel 1993 esce l'album \"Voice Of Jamaica\", che esprime una forte coscienza politica e sociale ed un conseguente impegno di denuncia attraverso la musica. La canzone \"Deportees\", ad esempio, \u00e8 una forte critica verso quei giamaicani che fuggono dalla povert\u00e0 e vanno all'estero dimenticandosi la loro patria e la sua situazione economica e sociale; \"Tribal War\" (il remix di una canzone di \"Little Roy\") critica sottilmente la violenza politica; \"Willy, Don't Be Silly\" promuove l'uso del preservativo.\nNel 1994 Buju si un\u00ec al Movimento Rastafariano dopo la morte del suo amico Garnett Silk (2 aprile 1966 \u2013 9 dicembre 1994) e dall'uccisione di numerosi altri artisiti Dancehall in quell'anno.\nQuesta scelta ideologica si ripecosse anche sulla musica dell'artista e cos\u00ec i suoi concerti ed i suoi brani iniziarono ad avere un maggior valore spirituale e non-violento.\nTutto questo si riflett\u00e9 nell'album \"'Til Shiloh\" (1995), il primo registrato con una band invece che con la musica sintetizzata, che sposta il baricentro del suo stile dal Dancehall al Roots reggae. In questo lavoro, appunto, emergono le nuove visioni politiche e religiose di Buju attraverso tutti i brani musicali, a partire dal singolo \"Murderer\" che condanna la violenza all'interno della scena musicale Dancehall in Giamaica. Questo brano ebbe una cos\u00ec forte influenza che alcuni locali decisero addirittura di smettere la riproduzione di canzoni di contenuto eccessivamente violento. Il disco contiene anche la ballata \"Untold stories\", un brano eseguito con sole chitarra e voce, subito paragonato alla \"Redemption Song\" di Bob Marley, che provoca un grande impatto nel pubblico reggae mondiale e tra gli artisti giamaicani, tanto che anche altri, come Capleton, modificano la loro produzione mostrando una maggiore adesione al rastafarianesimo e testi di aperta denuncia sociale.\nNel 1995 esce una sua canzone, \"Runnin' From tha Police\", canzone cantata da diversi artisti gangsta rap: 2Pac, Biggie Smalls, Dramacydal (successivamente Tha Outlawz) e Strecht.\nNel 1997 il disco \"Inna Heights\" \u00e8 la definitiva riprova di un nuovo modo di intendere il reggae promosso da Buju Banton: ampiamente debitore alla tradizione roots giamaicana, il disco ospita una leggenda come Toots Hibberts e vede la partecipazione di Beres Hammond, i cui duetti con Buju Banton vengono giudicati dai critici la miglior \"combination\" tra cantante e raggamuffin/dj della produzione reggae di sempre. Il tour di promozione di questo disco porta per la prima volta Buju Banton anche in Italia, dove si esibisce in affollatissimi concerti tra cui uno memorabile al Leoncavallo di Milano.\nNel 1998 Buju Banton collabora con la punk band Rancid partecipando a tre canzoni del loro disco, tra cui la title track \"Life won't wait\".\nNel 2000 Buju pubblica il disco \"Unchained Spirit\", che reca traccia delle tante collaborazioni in cui l'artista si \u00e8 cimentato; oltre ai Rancid ci sono i giamaicani Luciano, Morgan Heritage, Stephen Marley. Il disco non mette a fuoco una direzione stilistica precisa, ma sancisce l'entrata di Buju Banton tra i grandi del reggae mondiale, che viene accompagnata da tour che toccano tutti i continenti.\n\u00c8 stato premiato con un Grammy Award, per la categoria \"Miglior album reggae\", per il disco \"Before the Dawn\".\nContestazioni, boicottaggio e carcerazione per spaccio di droghe.\nIl musicista \u00e8 stato coinvolto nel 2004 in un processo per aggressione di gruppo ai danni di sei persone omosessuali proprio in Giamaica, durante il quale, all'esterno del tribunale, alcuni manifestanti esposero cartelli a suo sostegno con il verso di una canzone di Bob Marley, che recita \"man to man is so unjust\". Il processo si concluse con un'assoluzione.\nNel gennaio 2010 \u00e8 stata contestata la nomination ai Grammy di Buju Banton a causa dei contenuti omofobici e violenti dei suoi testi. Inoltre, in vari paesi, molte date dei suoi concerti sono state cancellate, anche successivamente alla firma, nel 2007, del Reggae Compassionate Act, considerata un atto veramente formale fatto a causa dei danni economici e di immagine causati dalla campagna di pressione Stop Murder Music e dal boicottaggio dei suoi concerti (stimati nel 2007 dai promotori della campagna intorno ai 5 milioni di US$).\nil 10 dicembre 2010 \u00e8 stato arrestato in Florida per cospirazione con intenzione di voler possedere e successivamente di distribuire pi\u00f9 di cinque chilogrammi di cocaina. Secondo il Tampa Bay Online, Banton e due delle persone che lo accompagnavano, di cui uno conoscente d'infanzia, sono stati arrestati ed incarcerati dopo aver avuto una riunione discutendo di cocaina con una quarta persona, un informatore pagato dal governo degli Stati Uniti. L'uomo ingaggiato dalla DEA americana avrebbe vantato di aver fatto parlare il cantante, ubriaco, sotto intercettazione di una possibile futura trattativa di sostanza illecita e ne avrebbe tratto una somma stimata superiore a 3.3 milioni di dollari dal Dipartimento di Giustizia a Miami avendo tratto in inganno il cantante. Per questa accusa l'artista rischia una sentenza di 20 anni di prigione. Detenuto in un primo tempo a Miami \u00e8 stato trasferito a Tampa, dove \u00e8 stato dichiarato colpevole dalla giuria americana il 22 febbraio 2011 di tre capi di accusa sui quattro mossi dall'accusa e il 24 giugno 2011 \u00e8 stato condannato a 10 anni di reclusione per traffico di sostanze stupefacenti.. \u00c8 stato scarcerato il 7 dicembre 2018.\nMolti artisti giamaicani hanno inciso canzoni per chiedere la sua scarcerazione: tra essi Anthony B, Cocoa Tea, Sizzla Kalonji."}
{"id": "863990", "revid": "287204", "url": "https://it.wikipedia.org/wiki?curid=863990", "title": "Porte aperte (romanzo)", "text": "Porte aperte \u00e8 un romanzo di Leonardo Sciascia pubblicato nel 1987.\nTrama.\nA Palermo, nel 1937, in pieno regime fascista, un uomo uccide tre persone: la moglie, l'uomo che dell'assassino aveva preso il posto nell'ufficio da cui era stato licenziato; l'uomo che, al vertice di quell'ufficio, ne aveva deciso il licenziamento, un gerarca fascista.\nL'assassino \u00e8 reo confesso ed ha agito con premeditazione: c'\u00e8 una fortissima pressione politica da parte del regime perch\u00e9 la pena di morte, da poco reintrodotta nell'ordinamento penale italiano con le \"Leggi fascistissime\", venga effettivamente comminata per \"dare un esempio\".\nMa il giudice \"a latere\" del processo \u00e8 contrario alla pena di morte: grazie anche alla contrariet\u00e0 di un giurato popolare, un agricoltore bibliofilo, il verdetto di primo grado sar\u00e0 la \"semplice\" condanna all'ergastolo.\nL'imputato sar\u00e0 comunque condannato alla pena capitale solo in corte d'assise d'appello e il \"piccolo giudice\" vedr\u00e0 per sempre compromessa la sua carriera ma avr\u00e0 la certezza di aver raggiunto \"il punto d'onore della mia vita, dell'onore di vivere\".\nIl titolo \u00e8 preso da un detto popolare: \"durante il fascismo si dormiva con le porte aperte\"; la frase viene ironicamente commentata dal protagonista in uno scambio di battute con un collega.\nSciascia si ispira, nella scrittura del romanzo, ad una storia vera accaduta nella Palermo degli anni trenta: quella del giudice di Racalmuto Salvatore Petrone.\nIl romanzo, come molte delle opere di Sciascia, si offre a diverse interpretazioni. La critica considera pressoch\u00e9 unanimemente Porte Aperte una delle gemme dello scrittore siciliano.\nFilmografia.\nNel 1990 Gianni Amelio ne ha tratto il film omonimo con Gian Maria Volont\u00e9."}
{"id": "863991", "revid": "287204", "url": "https://it.wikipedia.org/wiki?curid=863991", "title": "Contea di Clay (Missouri)", "text": "La contea di Clay (in inglese Clay County) \u00e8 una contea dello Stato USA del Missouri. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di abitanti. Il suo capoluogo \u00e8 Liberty.\nGeografia fisica.\nL'U.S. Census Bureau certifica che l'estensione della contea \u00e8 di , di cui costituiti da acque interne.\nStoria.\nLa Contea di Clay venne costituita nel 1822."}
{"id": "863992", "revid": "638792", "url": "https://it.wikipedia.org/wiki?curid=863992", "title": "Lino (allenatore)", "text": ""}
{"id": "863993", "revid": "35804", "url": "https://it.wikipedia.org/wiki?curid=863993", "title": "Selezione di calcio dell'Occitania", "text": "La Selezione di calcio dell'Occitania (equipa nacionala d'Occit\u00e0nia de fotb\u00f2l) \u00e8 una squadra di calcio dell'Occitania, che \u00e8 il nome dato all'area territoriale divisa tra Italia, Francia e Spagna dove viene parlato l'occitano. Attualmente l'Occitania \u00e8 al primo posto nella Classifica Mondiale della CONIFA.\nStatus.\n\u00c8 controllata dalla Occitania Football Association, che \u00e8 stata fondata nel 1901. Poich\u00e9 l'Occitania non \u00e8 uno stato sovrano, non \u00e8 membro n\u00e9 della FIFA n\u00e9 della UEFA per cui la squadra non pu\u00f2 partecipare al Campionato mondiale di calcio n\u00e9 agli Europei di calcio. Tuttavia appartiene alla NF-Board ed ha ospitato la prima VIVA World Cup nel novembre 2006."}
{"id": "863995", "revid": "767487", "url": "https://it.wikipedia.org/wiki?curid=863995", "title": "Dennis Brown", "text": "\u00c8 considerato come uno dei pi\u00f9 grandi cantanti reggae insieme a Bob Marley, e fu proprio Marley a dargli il titolo di \"The Crown Prince of Reggae\".\nDa ricordare la collaborazione con Stevie Wonder con cui scopr\u00ec Frankie Paul che fu subito influenzato dalla voce di Dennis.\nIn pi\u00f9 ebbe una propria etichetta dedicata a sua moglie Yvonne, la \"Tvonne's Special\". \nLa morte \u00e8 avvenuta il 1\u00ba luglio 1999 dopo un festival tenutosi in Brasile, a fine giugno, svolto assieme alla sua band, i \"Lloyd Parks and We the People\" e artisti come Gregory Isaacs ed altri pilastri del roots reggae.\nAppena arrivato in Giamaica, si ammal\u00f2, subendo crisi respiratorie e febbre alta; pare sia morto di polmonite ma non si \u00e8 mai accertato.\nL'ultimo saluto \u00e8 stato tenuto dalle \" Twelve Tribe Of Israel \" di cui lui faceva parte.\nL'addio si \u00e8 tenuto il 17 luglio 1999 nello stadio \"National Arena\" di Kingston, dove si sono riunite migliaia di persone e con la visita di addirittura due leader giamaicani: P.J. Patterson e il suo rivale Edward Seaga.\nLa cerimonia includeva un tributo musicale della durata di tre ore e mezza nella quale hanno cantato accompagnati dalla band di Brown, vari artisti come Gregory Isaacs, Pam Hal e tanti altri ma la partecipazione che ha suscitato pi\u00f9 emozione \u00e8 stata quella di Mikey Spice che per l'occasione fu rilasciato dal carcere tramite un permesso speciale.\nAlla fine della cerimonia \u00e8 stato seppellito nel luogo dove giacciono eroi nazionali come Marcus Garvey, Paul Bogle e Bustamante."}
{"id": "864010", "revid": "775372", "url": "https://it.wikipedia.org/wiki?curid=864010", "title": "Santa Mustiola (San Marino)", "text": "Santa Mustiola \u00e8 una \"curazia\" (frazione) della Repubblica di San Marino, nel territorio del castello di Citt\u00e0 di San Marino.\nStoria.\nL'origine del toponimo deriva dal nome di Santa Mustiola, una santa toscana del III secolo, festeggiata il 3 luglio.\nGeografia fisica.\nSi tratta di una piccola localit\u00e0 ai piedi del Monte Titano, in cui sono stati rinvenuti anche frammenti di vasi umbri e fittili d'epoca romana.\nSport.\nSanta Mustiola aveva anche una squadra calcistica: si tratta dell'Aurora, compagine che ha interrotto l'attivit\u00e0 alla fine degli anni ottanta."}
{"id": "864011", "revid": "2036605", "url": "https://it.wikipedia.org/wiki?curid=864011", "title": "Nepoziano", "text": "Biografia.\nNepoziano era figlio di Eutropia, sorellastra dell'imperatore romano Costantino I, e di Virio Nepoziano, probabilmente morto nel 337 in occasione delle purghe della famiglia imperiale. Da parte di madre Nepoziano era nipote dell'imperatore Costanzo Cloro e di Flavia Massimiana Teodora. Fu probabilmente console nel 336.\nDopo la rivolta di Magnenzio, Nepoziano decise di prendere il potere, conquistando Roma: una volta morto Costante I, ucciso da Magnenzio, si era trovato ad essere l'unico rappresentante della dinastia costantiniana in Occidente e contava su questo fatto per riscuotere la lealt\u00e0 dei sudditi nel suo conflitto con l'usurpatore. Raccolse un certo numero di gladiatori, predoni e altri personaggi abituati al crimine e il 3 giugno 350 si diresse su Roma, presentandosi con le vesti imperiali. Il \"praefectus urbi\" Tiziano, alleato di Magnenzio, arm\u00f2 alcuni civili e li condusse fuori dalla citt\u00e0 per attaccare Nepoziano. Le milizie di Tiziano erano indisciplinate e, a causa della loro disorganizzazione, furono messe in fuga nello scontro con le truppe di Nepoziano. Il prefetto, vedendole fuggire verso la citt\u00e0, diede ordine di chiudere le porte, per paura che gli uomini di Nepoziano entrassero con loro: senza un luogo dove fuggire, furono facile preda delle truppe del costantinide e furono tutti massacrati.\nMagnenzio mand\u00f2 rapidamente a Roma il suo fidato \"magister officiorum\" Marcellino. Nepoziano fu ucciso nella conseguente battaglia il 30 giugno e la sua testa fu posta in cima a una lancia e portata lungo le vie della citt\u00e0. Nei giorni seguenti vi fu gran massacro della nobilt\u00e0, per lo pi\u00f9 senatori: anche la madre Eutropia fu probabilmente uccisa.\nLa ribellione di Nepoziano e l'uccisione di esponenti della nobilt\u00e0 della citt\u00e0 di Roma sta a significare che l'usurpazione di Magnenzio, nata per rispondere allo scontento cresciuto nella corte imperiale e nei circoli militari della Gallia contro Costante, non ebbe per\u00f2 il sostegno della popolazione dell'Urbe: la casata di Costantino riscuoteva ancora la lealt\u00e0 ottenuta dal suo fondatore e Magnenzio ne ebbe un'ulteriore prova con la sollevazione di Vetranione."}
{"id": "864013", "revid": "110157", "url": "https://it.wikipedia.org/wiki?curid=864013", "title": "Nal'\u010dik", "text": "Nal'\u010dik () (240.302 ab.) \u00e8 una citt\u00e0 della Russia europea meridionale, nel Caucaso, nella valle del fiume omonimo a circa 550 m di quota; \u00e8 la capitale della Repubblica Autonoma di Cabardino-Balcaria.\nStoria.\nLa fondazione della citt\u00e0 risale al 1818, quando i coloni e i soldati russi in avanzamento nel Caucaso costruirono un fortino in un territorio popolato da parecchio tempo dalle popolazioni dei Cabardini e dei Balcari. Ottenne lo \"status\" di citt\u00e0 nel 1921, dopo la Rivoluzione d'ottobre, quando divenne il centro amministrativo del circondario autonomo dei Cabardini.\nLa citt\u00e0 sub\u00ec l'occupazione tedesca durante l'ultima guerra dall'ottobre 1942 al gennaio 1943, subendo notevoli danni. Nel 2008 vi si \u00e8 svolto il 30\u00ba Campionato del mondo femminile di scacchi, che ha visto la vittoria della giocatrice russa Aleksandra Kostenjuk. Il 28 settembre del 2012 vi si sono svolte le Olimpiadi del Caucaso, che hanno visto la partecipazione di circa 2000 atleti di tutte le repubbliche del Caucaso.\nEconomia.\nLa citt\u00e0 \u00e8 il principale centro industriale (metallurgia, manifattura di macchine, materiali da costruzione) e culturale della sua Repubblica Autonoma; \u00e8 presente anche una certa attivit\u00e0 turistica."}
{"id": "864014", "revid": "80339", "url": "https://it.wikipedia.org/wiki?curid=864014", "title": "Nal\u010dik", "text": ""}
{"id": "864015", "revid": "326822", "url": "https://it.wikipedia.org/wiki?curid=864015", "title": "Fattore di interleaving", "text": ""}
{"id": "864019", "revid": "287204", "url": "https://it.wikipedia.org/wiki?curid=864019", "title": "Zwierzyniec", "text": "Zwierzyniec \u00e8 un comune urbano-rurale polacco del distretto di Zamo\u015b\u0107, nel voivodato di Lublino.&lt;br&gt;Ricopre una superficie di 156,78 km\u00b2 e nel 2004 contava 7.261 abitanti."}
{"id": "864032", "revid": "729019", "url": "https://it.wikipedia.org/wiki?curid=864032", "title": "Antonio Franzini", "text": "Biografia.\nFiglio di Giovanni e di Luisa Cermelli, nel 1809 si arruola nell'esercito francese raggiungendo il grado di luogotenente di artiglieria. Entr\u00f2 poi nell'esercito sardo nel corpo di artiglieria raggiungendo il grado di luogotenente generale nel 1848.\nIl 13 ottobre 1838 gli venne concesso il titolo di conte.\nDal 16 marzo al 27 luglio 1848 \u00e8 Ministro della guerra e marina durante il Governo Balbo.\nIl 27 aprile dello stesso anno vinse le elezioni della Camera dei Deputati, dimissionario il 28 luglio, riprese il portafoglio il 15 agosto vincendo nuovamente le elezioni il 30 settembre.\nAllo scadere dell'armistizio di Salasco riprende le ostilit\u00e0 contro l'Austria in qualit\u00e0 di Quartier Mastro Generale e consigliere nelle operazioni di guerra. Nominato Presidente del Consiglio Consultivo per la guerra nel settembre 1849 diviene comandante del Corpo di Stato Maggiore.\nNel 1850 \u00e8 collocato a riposo col grado di generale d'armata.\nIl 10 luglio 1849 fu nominato senatore del Regno. Dal 1854 al 1859 diviene ancora Presidente del Consiglio Consultivo Permanente di guerra.\nIncarichi di Governo.\nRegno di Sardegna post 4 marzo 1848 - Regno d'Italia:"}
{"id": "864036", "revid": "287204", "url": "https://it.wikipedia.org/wiki?curid=864036", "title": "Centro commerciale It\u00e4keskus", "text": "Il centro commerciale It\u00e4keskus \u00e8 un centro commerciale localizzato nel distretto di It\u00e4keskus, nella zona est di Helsinki: , con un'area di 96.300 m\u00b2 e quasi 240 distinti tipi di negozi (incluse circa 30 caffetterie e ristoranti). Possiede tremila posti di parcheggio ed una propria stazione della metro.\nIl centro commerciale si divide in quattro sezioni: Pasaasi, Pikku-Bulevardi, Bulevardi e Piazza. Consta di cinque piani, con negozi ed altri servizi commerciali principalmente concentrati nei primi due. I piani restanti sono riservati principalmente par parcheggi e uffici. I negozi principali del complesso sono Stockmann, Anttila e H&amp;M.\nIl centro commerciale It\u00e4keskus \u00e8 stato costruito in tre fasi. La sezione ora nota come Pasaasi fu completata nel 1984 con il nome di It\u00e4market (in finlandese \"mercato est\"), assieme alla stazione della metropolitana ed a 41 negozi. Dopo aver ottenuto un buon successo, nel settembre 1992 fu realizzata una prima estensione con 160 negozi aggiunti (gli attuali Bulevardi e Pikku-Bulevardi). La seconda espansione, che ha portato alla nascita di Piazza, fu inaugurata nel 2001. L'anno successivo, la propriet\u00e0 di It\u00e4keskus venne ceduta dalla societ\u00e0 detentrice, la Sponda Oyj, alla compagnia olandese Wereldhave NV."}
{"id": "864037", "revid": "1965277", "url": "https://it.wikipedia.org/wiki?curid=864037", "title": "Salvatore Cognetti de Martiis", "text": "Biografia.\nSalvatore Cognetti De Martiis studi\u00f2 a Pisa dal 1861 al 1865.\nSi arruol\u00f2 nel 1866 tra i volontari garibaldini per la campagna del Tirolo, mentre l'anno dopo, tornato a Bari, venne nominato direttore delle scuole municipali e professore di economia politica presso l'Istituto industriale e professionale.\nNel 1868 si trasfer\u00ec a Mantova per insegnare diritto ed economia all'Istituto tecnico provinciale. A Mantova inizi\u00f2 a lavorare come pubblicista, dirigendo la \"\"Gazzetta di Mantova\" (1870-1874) e collaborando con \"Perseveranza\"\", con scritti su temi politico-sociali.\nNominato professore alle Universit\u00e0 di Siena e di Torino (1878), si trasfer\u00ec nel capoluogo piemontese per insegnare economia politica e tenne anche un importante corso libero di sociologia. Qui fond\u00f2 il Laboratorio di Economia Politica, che ora porta il suo nome, e ne fu direttore dal 1893. Fu per anni professore di economia e legislazione industriale presso il Regio museo industriale italiano di Torino.\nCome economista risulta di particolare interesse il suo studio delle crisi e del ciclo economico. Cognetti de Martiis, socialista, incentr\u00f2 la sua analisi sul mercato, perennemente in equilibrio instabile. Cicli e fluttuazioni sono il risultato di tale instabilit\u00e0 quali \"periodi alternati di eccitamento e depressione, di abbondanza e di penuria\". Con Cossa, Lampertico e Luzzatti pose il problema del ruolo economico dello Stato con lo scopo di armonizzare le sue funzioni con l'ordine naturale dell'economia; l'intervento dello Stato \u00e8 necessario per garantire il rispetto delle regole del gioco onde evitare quelle \"asimmetrie\" che rischiano di stravolgere il libero dispiegarsi delle \"leggi naturali\" dell'economia.\nMor\u00ec a Torino l'8 giugno 1901."}
{"id": "864044", "revid": "287204", "url": "https://it.wikipedia.org/wiki?curid=864044", "title": "Sparatutto in terza persona", "text": "Sparatutto in terza persona (spesso abbreviato con l'acronimo TPS, dall'inglese \"Third-Person Shooter\") \u00e8 il termine adottato per indicare quei videogiochi di tipo sparatutto in 3D in cui il personaggio giocante \u00e8 visibile sullo schermo. Questo genere di gioco \u00e8 improntato sull'azione di sparare (\"sparatutto\"), e l'avatar \u00e8 presente sullo schermo con visuale esterna a questo (\"terza persona\").\nDefinizione e caratteristiche.\nIl genere \u00e8 essenzialmente definito dal suo stesso nome. Il tipo di gioco sparatutto, a sua volta un sottogenere del videogioco d'azione, ruota attorno a semplici operazioni quali il mirare e lo sparare.\nIl TPS si distingue dagli altri sottogeneri degli sparatutto in quanto la prospettiva, in una realt\u00e0 a tre dimensioni, \u00e8 collocata ad una distanza fissa dietro al personaggio che il giocatore \u00e8 chiamato a impersonare e comandare. Esistono comunque delle variazioni: la telecamera pu\u00f2 variare la sua distanza con il soggetto a seconda del lato o dell'asse di ripresa od ancora quando tra questa e l'avatar c'\u00e8 un ostacolo (es. un muro); il personaggio pu\u00f2 essere ripreso di default leggermente dall'alto in basso, al centro o lateralmente, quasi sempre comunque di schiena o dietro la sua spalla. Alcuni tipici esempi di videogiochi di tipo sparatutto in terza persona possono essere \"Max Payne\", \"Grand Theft Auto\", \"Freedom Fighters\" e \"\".\nLo sparatutto in terza persona tipicamente risulta pi\u00f9 realistico degli sparatutto in 2D, sia in termini grafici che nelle meccaniche di gioco, che se non alla verosimiglianza puntano comunque ad un realismo attendibile. Ad esempio, le armi da fuoco in dotazione possiedono spesso un numero di colpi limitato dalla quantit\u00e0 di munizioni che l'avatar pu\u00f2 trasportare ed il danno inferto \u00e8 di solito relativo alla parte colpita del corpo del nemico. La natura tridimensionale del gioco consente ai nemici, dotati di IA, di potersi nascondere dietro ad angoli o porte per proteggersi ed avere un vantaggio sul personaggio giocabile, cosa impossibile in un videogioco a due dimensioni (come lo sparatutto a scorrimento o quello su rotaia).\nPer altri versi il TPS possiede le caratteristiche del genere a cui fa capo, lo sparatutto, come la presenza di livelli di gioco, una trama pi\u00f9 o meno articolata, la possibilit\u00e0 di usufruire di un certo arsenale di armi, munizioni, ecc., le ambientazioni inevitabilmente di battaglia. Esistono comunque varie eccezioni e titoli ibridi multi-genere.\nRelazioni con lo sparatutto in 1\u00aa persona.\nQuesto genere di gioco \u00e8 strettamente legato allo sparatutto in prima persona, che associa ugualmente la visuale in prospettiva dell'avatar, ma con delle distinzioni. Mentre la prospettiva in prima persona permette direttamente di mirare e sparare tramite il personaggio impersonato, senza la necessit\u00e0 di variare la prospettiva , lo sparatutto in terza persona modifica la visuale per consentire il puntamento mostrando il protagonista da dietro la spalla o da dietro la schiena, spesso riducendo il campo visivo od anche limitando il movimento del personaggio. La prospettiva in terza persona consente inoltre ai game designer di creare un personaggio giocabile pi\u00f9 fortemente caratterizzato e dirige l'attenzione del giocatore su di questo, fornendo un'esperienza di gioco paragonabile alla visione di un film. Al contrario, una prospettiva in prima persona fornisce al giocatore una maggiore immersione nell'universo di gioco.\nLa differenza di prospettiva causa anche un impatto sul gameplay. Il TPS permette al giocatore di vedere pi\u00f9 chiaramente l'area circostante il proprio personaggio, compresa la zona immediatamente retrostante ad esso. Questa sua peculiarit\u00e0 facilita l'interazione tra il personaggio e l'ambiente circostante, agevolando l'uso di tattiche di copertura (come in \"Gears of War\"), o facilitando gli spostamenti in spazi ristretti. Pertanto la prospettiva in terza persona risulta pi\u00f9 indicata nell'interazione con gli oggetti del mondo di gioco: il saltare su piattaforme, l'ingaggio di un combattimento ravvicinato e la guida di un veicolo a motore ne sono dei chiari esempi. D'altra parte la prospettiva in terza persona pu\u00f2 ostacolare il puntamento di precisione, causando delle limitaizioni specialmente se \u00e8 richiesto frequentemente.\nIl Third-Person Shooter a volte compensa i difetti derivanti dalla sua prospettiva attraverso la progettazione di ambienti pi\u00f9 grandi e spaziosi di quelli del First-Person Shooter. Inoltre lo sparatutto in terza persona pu\u00f2 adottare una mira assistita o facilitata per superare questi difetti.\nI confini tra i due generi di videogioco non sono sempre netti. Molti sparatutto in terza persona danno la possibilit\u00e0 al giocatore di passare ad una visuale in prima persona in alcune determinate circostanze. Ad esempio lo sparatutto in prima persona \"\" \u00e8 stato originariamente concepito come uno sparatutto in terza persona, ma successivamente ne \u00e8 stata aggiunta una prospettiva in prima persona per migliorare l'interfaccia di mira e fuoco; il gioco passa alla terza persona quando il personaggio guida un veicolo tenendo invece la prima negli altri casi. Da allora la caratteristica di alternare prima e terza persona rispettivamente nella mira e nella guida \u00e8 stata applicata in molti altri titoli. \"Metroid Prime\" \u00e8 un altro esempio di FPS che intercambia le prospettive, passando alla terza persona quando il personaggio si muove nell'ambiente utilizzando la \"Morph Ball\". Alcuni TPS, infine, passano ad una prospettiva in prima persona temporanea durante il puntamento, avvicinando la visuale all'altezza dell'arma anzich\u00e9 dietro la spalla dell'avatar. Certi FPS, invece, passano alla terza persona durante l'uso di veicoli o la copertura dietro ad un riparo del personaggio.\nStoria.\nSparatutto 2D in terza persona.\nAlcuni dei primi sparatutto avevano gi\u00e0 una visuale in terza persona posta dietro la schiena del personaggio, tra cui lo sparatutto a schermata fissa di Nintendo \"Radar Scope\" (1979), lo sparatutto a scorrimento di SEGA \"Tac/Scan\" (1982) e \"\"Planet of Zoom\" di Buck Rogers\" (1982); come anche degli sparatutto a scorrimento laserdisc quali \"Astron Belt\", di SEGA (1983), l\"Interstellar\" di Funai (1983), \"Juno First\", di Konami (1983), \"Ambush\", di Nippon (1983) e \"Tube Panic\", di Nihon Bussan (1983). Alcuni dei primi sparatutto in terza persona con personaggi a piedi sono stati alcuni sparatutto su rotaia come \"Space Harrier\", di SEGA (1985); oppure i primi sparatutto con il 3D stereoscopico come \"3-D WorldRunner\" (1987) e \"JJ\", di Square (poi diventata Square Enix) (1987). Fino a questo momento, comunque, i videogiochi rimanevano con un mondo bidimensionale. Uno dei gli ultimi sparatutto 2D in terza persona progettati fu \"C-Dogs\" (1997).\nSparatutto con poligoni 3D in terza persona.\n\"Silpheed\", di Game Arts (1986), uno sparatutto su rotaia in terza persona di combattimento spaziale, \u00e8 stato uno dei primi esempi di sparatutto con meccaniche interamente a poligoni 3D. \"WiBArm\" (1986), pubblicato Arsys Software per il NEC PC-8801 e convertito per MS-DOS da Br\u00f8derbund, era uno sparatutto con prospettiva in terza persona con l'alias a piedi che consentiva l'esplorazione di intere aree tridimensionali poligonali, anche se gli scontri avvenivano in un ambiente bidimensionale.\nLo sparatutto a scorrimento del sottogenere \"Run and gun\" \"Contra\", di Konami (1987), conteneva diversi livelli con prospettiva in terza persona in cui si passava da una meccanica di scorrimento orizzontale ad una in schermata fissa verticale \"in profondit\u00e0\". L'azienda Konami prosegu\u00ec in questa linea sviluppando \"Devastators\" (1988), completamente in terza persona; a differenza degli sparatutto a rotaia verticali, il giocatore prosegue in avanti con il comando \"su\" (=vai avanti), e l'ambiente si sposta di conseguenza, come se si avanzasse su una rampa di scale. \"Devastator\" presentava anche vari ostacoli che potevano essere utilizzati come riparo dal fuoco nemico. Nel 1993 sono stati pubblicati diversi sparatutto in terza persona con prospettiva poligonale 3D di veicoli, come lo sparatutto a due giocatori con veicoli della Cyber Sled \"Sled Cyber\", che richiedeva delle ventole di raffreddamento per l'hardware a causa del gran numero di poligoni usati, o come lo sparatutto in terza persona di volo di Nintendo \"Star Fox\", in parte responsabile della popolarit\u00e0 dei videogiochi d'azione 3D. \"Fade to Black\", di Delphine Software (1995), \u00e8 stato un titolo di avventura dinamica 3D con prospettiva in terza persona simile a \"Tomb Raider\".\nSparatutto 3D in terza persona.\n\"Tomb Raider\", di Core Design (1996), \u00e8 stato classificato da alcuni recensori come un sparatutto in terza persona; Jonathan S. Harbour, dell'University of Advancing Technology (Arizona), ha sostenuto che questo titolo sia \u00abin buona parte il responsabile della popolarit\u00e0 di questo genere\u00bb. Altri recensori hanno invece ritenuto che la popolarit\u00e0 del TPS sia stata dovuta a successivi titoli quali ', di Appaloosa Interactive (1998), ' di Ritual Entertainment (2000) e \"BloodRayne\", di Terminal Reality (2002). Altri ancora non classificano \"Tomb Raider\" come uno sparatutto, ma piuttosto come un videogioco a piattaforme, che \u00ab[possiede] anche componenti tridimensionali a blocchi in movimento ed elementi di combattimento aggiunto [...]\u00bb; questo titolo ha evitato la prospettiva in prima persona, popolare in giochi come \"Doom\", facendo uso di \u00abun punto di vista in terza persona, ampi ambienti 3D ed un sistema di controllo ispirato da \"Prince of Persia\"\u00bb.\n\"Syphon Filter\", di SCE Bend Studio (1999), combina la prospettiva di \"Tomb Raider\" con elementi di azione di giochi come \"GoldenEye 007\", della Rare (1997), e \"Metal Gear Solid\", di Konami (1998). Richard Rouse III ha scritto sul sito Gamasutra che \"Syphon Filter\" \u00e8 stato tra i pi\u00f9 popolari sparatutto in terza persona per PlayStation. Mentre in \"Tomb Raider\" e \"Syphon Filter\" l'alias puntava i nemici semi-automaticamente, giochi successivi come \"Oni\", di Bungie Studios (2001), \"Max Payne\", di Remedy Entertainment (2001), e \"\", di Zipper Interactive (2002), costringevano i giocatori a puntare manualmente gli avversari tramite joystick o mouse e tastiera. \"Max Payne\" \u00e8 stato acclamato come uno sparatutto in terza persona superlativo, ispirato dal cinema d'azione di Hong Kong.\nUn'importante meccanica di gioco che ha contribuito a rivoluzionare il TPS negli a partire dagli anni 2000 \u00e8 stata la \"copertura\". La copertura \u00e8 un meccanismo implementato nel gameplay che consiste nel proteggere il personaggio giocante dai colpi dei nemici riparandolo dietro un oggetto dell'ambiente di gioco (es. l'angolo di una parete, una cassa bassa od un muretto pi\u00f9 basso del personaggio). Un meccanismo di copertura iniziale \u00e8 stato introdotto nello sparatutto in terza persona 3D \"WinBack\", di Tecmo Koei (1999). Il primo TPS ad utilizzare un sistema di copertura come fulcro del titolo \u00e8 stato \"Kill Switch\", di Namco (2003), dove l'alias pu\u00f2 ripararsi dietro ad un muro e sporgere l'arma per sparare. In \"Gears of War\", di Epic Games (2006), vengono impiegati elementi tattici come la copertura, influenzati da \"Kill Switch\", e c'\u00e8 una prospettiva in terza persona decentralizzata, ispirata da \"Resident Evil 4\", di Capcom (2005). Il titolo inoltre utilizza un sistema di ricarica delle armi manuale che si ripercuote su gameplay. \"Gears of War\", similmente ad altri titoli come \"Army of Two\", di Electronic Arts (2008), o \"Resident Evil 5\", di Capcom (2009), pone maggior enfasi e attenzione sul gioco cooperativo a due giocatori.\n\"Vanquish\", di Platinum Games (2010), ha introdotto al genere uno stile di gioco che ricorda gli sparatutto del sottogenere \"bullet hell\", con proiettili e missili provenienti da tutte le direzioni. Tuttavia l'innovazione pi\u00f9 importante di questo prodotto \u00e8 stata l'introduzione di un meccanismo a razzo che consente al personaggio sia di fuggire a grandi velocit\u00e0 che di attaccare, aprendo nuove possibilit\u00e0 di gioco per gli sparatutto. Secondo il regista Shinji Mikami, tale meccanismo di spinta scorrevole deriva dalla serie anime \"Kyashan il ragazzo androide\" (1973). \"Vanquish\" comport\u00f2 una nuova tendenza nei videogiochi, che si pu\u00f2 ritrovare in altri titolo successivi con meccaniche di scorrimento veloce temporaneo, tra cui gli sparatutto in prima persona \"Bulletstorm\", di People Can Fly (2011), \"Crysis 2\", di Crytek (2011), e \"Killzone 3\", di Guerrilla Games.\nA partire dal 2009, i videogiochi di genere sparatutto in terza persona hanno avuto un vasto pubblico anche al di fuori del Giappone, in particolare in Nord America."}
{"id": "864048", "revid": "123485464", "url": "https://it.wikipedia.org/wiki?curid=864048", "title": "Diego Ulissi", "text": "Carriera.\nGli esordi.\nFiglio di Mauro, campione italiano di mountain bike UISP, Diego Ulissi inizi\u00f2 a gareggiare nel ciclismo all'et\u00e0 di sette anni con l'U.C. Donoratico. Tra le sue vittorie da allievo, due Coppe d'Oro e un titolo italiano a cronometro. Da Juniores corse con i colori della Cycling Team Vangi. Il 13 agosto 2006 conquist\u00f2 il titolo iridato in linea di categoria sul circuito di Spa-Francorchamps in Belgio; si ripet\u00e9 il 12 agosto 2007, ottenendo la seconda maglia iridata in quel di Aguascalientes, in Messico, davanti ai compagni di nazionale Daniele Ratto ed Elia Favilli. Dal gennaio 2008 a fine 2009 gareggi\u00f2 quindi tra gli Elite/Under-23 con la formazione toscana Seano/Hoppl\u00e0, vincendo tra le altre la Coppa 29 Martiri di Figline di Prato nel 2009 e vestendo la maglia della nazionale nella prova in linea Under-23 dei campionati del mondo 2009 a Mendrisio.\n2010-2013: i primi anni da professionista.\nEsord\u00ec nella categoria Professionisti all'inizio del 2010, a soli vent'anni di et\u00e0, con la divisa della Lampre-Farnese Vini, la squadra diretta da Giuseppe Saronni. Fece il suo debutto in febbraio al Gran Premio Costa degli Etruschi a Donoratico; ottenne invece in settembre il primo successo da \"pro\", aggiudicandosi il Gran Premio Industria e Commercio di Prato.\nNel 2011 con la Lampre-ISD consegue la prima vittoria in carriera in un grande Giro, nella diciassettesima tappa del Giro d'Italia con arrivo a Tirano: il successo arriv\u00f2 dopo una lunga fuga, in seguito al declassamento per scorrettezze del connazionale Giovanni Visconti, che lo aveva preceduto in volata. Nel mese successivo si aggiudica una tappa e la vittoria finale al Giro di Slovenia. In luglio partecipa al Brixia Tour dove ottiene il terzo posto in classifica generale, oltre al medesimo piazzamento nella tappa con traguardo a Passo Maniva.\nNel marzo 2012 vince la terza e la quarta tappa della Settimana Internazionale di Coppi e Bartali, facendo sue anche la classifica giovani e quella a punti. In agosto vince il Gran Premio Industria Commercio Artigianato Carnaghese.\nNel 2013 nell'ora Lampre-Merida, Ulissi si ripete alla Settimana Internazionale di Coppi e Bartali, aggiudicandosi l'arrivo in salita di Sogliano al Rubicone e la classifica generale. Nel mese di luglio si impone in uno sprint ristretto nell'arrivo in salita della prima tappa del Tour du Pologne a Madonna di Campiglio. Nel finale di stagione si rende protagonista di tre vittorie in dieci giorni, tutte nel mese di ottobre, primeggiando nella Milano-Torino, nella Coppa Sabatini e nel Giro dell'Emilia.\nDal 2014: l'affermazione al Giro d'Italia.\nNell'avvio della stagione 2014 si aggiudica una tappa al Tour Down Under, e il Gran Premio Citt\u00e0 di Camaiore, in Toscana. Il 14 maggio vince la sua seconda tappa al Giro d'Italia, svoltasi fra Taranto e Viggiano, regolando il gruppo dei migliori giunto pressoch\u00e9 compatto al traguardo. Tre giorni pi\u00f9 tardi si ripete vincendo sull'arrivo in salita di Montecopiolo. Il 25 giugno viene diffusa dall'UCI la notizia della sua positivit\u00e0 al salbutamolo riscontrata al termine dell'undicesima tappa del Giro; il ciclista viene quindi provvisoriamente sospeso dalla squadra. La Camera disciplinare per i casi di doping di Swiss Olympic association conferma la squalifica di nove mesi, riconoscendo come causa la sola negligenza e non la volont\u00e0 di migliorare le prestazioni agonistiche: Ulissi pu\u00f2 cos\u00ec tornare alle gare a partire dal 28 marzo 2015. Il 15 maggio torna alla vittoria al Giro d'Italia conquistando dopo 264\u00a0km la tappa pi\u00f9 lunga dell'edizione, la Grosseto-Fiuggi. Il 27 giugno successivo conclude terzo ai campionati italiani, alle spalle del vincitore Vincenzo Nibali e di Francesco Reda. Prima del termine della stagione, il 19 settembre, fa suo il Memorial Marco Pantani.\nNel maggio 2016 vince la quarta e l'undicesima tappa del Giro d'Italia, concluso al ventunesimo posto. Nel prosieguo dell'annata si impone nella tappa a cronometro del Tour of Slovenia, al Circuito de Getxo e al Giro della Repubblica Ceca, imponendosi nella terza frazione e nella generale. A settembre, dopo essere stato convocato dal CT Davide Cassani per i campionati europei, successivamente conclusi in nona piazza, sfiora la vittoria in una classica World Tour, concludendo terzo al Grand Prix Cycliste de Montr\u00e9al: nei metri finali si trova in testa, venendo tuttavia rimontato dal belga Greg Van Avermaet e dallo slovacco Peter Sagan, che lo precedono nell'ordine all'arrivo.\nNel 2017, con l'ora rinominato UAE Abu Dhabi (successivamente UAE Team Emirates), esordisce gi\u00e0 a gennaio al Tour Down Under, che termina quinto nella generale, centrando la prima vittoria il 5 febbraio seguente al Gran Premio Costa degli Etruschi. Nel prosieguo di stagione si mette in mostra con alcuni piazzamenti nella \"top 10\" alla Vuelta al Pa\u00eds Vasco e al Tour de Romandie, mentre nelle classiche delle Ardenne \u00e8 ventisettesimo all'Amstel Gold Race, decimo alla Freccia Vallone e trentesimo alla Liegi-Bastogne-Liegi. A giugno prende parte al Crit\u00e9rium du Dauphin\u00e9, terminando al terzo posto la frazione inaugurale, ma concludendolo lontano dalle posizioni di vertice. Secondo dietro al sardo Fabio Aru al campionato italiano in Piemonte, il 1\u00ba luglio successivo esordisce al Tour de France con l'obiettivo di fare sua una tappa: inseritosi nella fuga vincente della quindicesima frazione, si classifica secondo a 19\" dall'olandese Bauke Mollema, solo sfiorando il successo sul traguardo di Le Puy-en-Velay. Il 10 settembre conquista il primo successo in una gara in linea World Tour, facendo suo il Grand Prix Cycliste de Montr\u00e9al davanti allo spagnolo Jes\u00fas Herrada. Secondo al Memorial Marco Pantani, viene convocato da Cassani per i campionati del mondo di Bergen, dove conclude al trentottesimo posto la prova in linea. Corre poi le classiche di fine stagione del calendario italiano, finendo quarto alla Coppa Sabatini, settimo al Giro dell'Emilia, nuovamente quarto alla Tre Valli Varesine, e ventunesimo al Giro di Lombardia: grazie a tali piazzamenti si aggiudica la classifica finale individuale della Ciclismo Cup. Ad inizio ottobre, nell'ultimo appuntamento dell'annata, fa sua la quarta tappa, l'unica con arrivo in salita, del Presidential Cycling Tour of Turkey, andando ad imporsi, al termine della sei giorni di gara, anche nella classifica finale della corsa a tappe turca.\nNel 2018 torna al successo al Giro di Svizzera, imponendosi allo sprint sul gruppo dei migliori, composto da una quindicina di concorrenti, sull'arrivo in salita di Leukerbad.\nNel 2019 centra la vittoria nel Gp di Lugano e la settimana dopo la seconda tappa e classifica generale del Giro di Slovenia. Nei mesi estivi si aggiudica la gara preolimpica in Giappone con la maglia della Nazionale Italiana \nNel 2020 conquista la classifica generale al Tour de Luxembourg, imponendosi anche nella prima e nella quarta frazione; successivamente prende parte al Giro d'Italia, conquistando la seconda tappa con arrivo ad Agrigento e la tredicesima con arrivo a Monselice.\nNel mese di dicembre \u00e8 costretto ad uno stop di alcuni mesi a causa di una miocardite, dopo alcuni accertamenti cardiaci con esito favorevole \u00e8 ritornato agli allenamenti e successivamente alle competizioni nell aprile 2021 ritrovando il successo nella 5 Tappa del Giro di Slovenia.\nNel mese di luglio vince due tappe e la classifica finale della prima edizione della Settimana Ciclistica Italiana."}
{"id": "864049", "revid": "12217", "url": "https://it.wikipedia.org/wiki?curid=864049", "title": "Latin Modern", "text": ""}
{"id": "864051", "revid": "436907", "url": "https://it.wikipedia.org/wiki?curid=864051", "title": "Eppure sentire (un senso di te)", "text": "Eppure sentire (un senso di te) \u00e8 un singolo della cantautrice italiana Elisa, pubblicato nel 2007.\nIl brano.\nIl testo del brano \u00e8 stato scritto dalla cantautrice giuliana su musica di Paolo Buonvino per il film \"Manuale d'amore 2 - Capitoli successivi\" di Giovanni Veronesi, di cui Buonvino \u00e8 compositore della colonna sonora.\nIl pezzo \u00e8 stato pubblicato per la prima volta nella raccolta di Elisa \"Soundtrack '96-'06\" nel novembre 2006. Il film per cui \u00e8 stato composto e la relativa colonna sonora, infatti, non sono usciti prima dell'anno successivo (gennaio 2007). Successivamente il brano \u00e8 stato incluso in vari album e raccolte di Elisa: in \"Caterpillar\" nel 2007, in \"Ivy\" nel 2010, in \"Steppin' on Water\" nel 2012, oltre che nel live \"Soundtrack '96-'06 Live\" del 2007.\nDel brano esistono svariate versioni pubblicate nel corso degli anni (vedi anche paragrafo Versioni): in italiano, la versione solitamente denominata \"Album Version\" d\u00e0 pi\u00f9 spazio al pianoforte e agli archi ed \u00e8 pi\u00f9 lunga, mentre nella versione \"Remix\" \u00e8 stato dato pi\u00f9 spazio alla batteria ed \u00e8 pi\u00f9 corta; una versione in inglese intitolata One Step Away (\"Lontano un passo\") riprende l'arrangiamento della \"Album Version\" come anche una versione in spagnolo intitolata Sentir Sin Embargo (con lo stesso significato del titolo italiano), uscita solo in Spagna. Sono inoltre uscite delle versioni acustiche, sia in italiano (due) che in inglese.\n\u00c8 il quinto singolo in italiano di Elisa (il terzo scritto da lei, dopo \"Luce (tramonti a nord est)\" e \"Una poesia anche per te\").\nIl singolo.\nIl brano \u00e8 entrato in programmazione radiofonica il 12 gennaio 2007 e venduto solo in digitale come traccia dell'album che lo contiene.\nNel marzo 2013 il brano viene certificato disco d'oro, con 15.000 copie vendute da gennaio 2009.\nIl brano viene certificato disco di platino nella settimana 51 del 2017 per vendite e streaming che hanno superato 50.000 copie vendute.\nIl video.\nIl video della canzone \u00e8 stato girato dallo stesso Giovanni Veronesi tra Roma e Campo Imperatore (Abruzzo) nel dicembre 2006. Il video vede protagonista, nella prima parte girata a Roma, Elisa che vaga nelle strade di notte con una torcia e incontra i protagonisti di \"Manuale d'amore 2\" (tra cui Carlo Verdone e Sergio Rubini). Nella seconda parte del video Elisa cammina nel mezzo dell'altopiano di Campo Imperatore circondata dalle montagne. Il video \u00e8 accompagnato dalla versione \"Remix\".\nPremi e riconoscimenti.\nNello stesso anno, Elisa vince il premio Miglior Videoclip Italiano, come \"Miglior video dell'anno - categoria artista donna\" per il video di \"Eppure sentire (un senso di te).\""}
{"id": "864056", "revid": "372624", "url": "https://it.wikipedia.org/wiki?curid=864056", "title": "Giovanni Gozzadini", "text": "Biografia.\nFiglio del conte Giuseppe Gozzadini e di Laura Cararesi Papafava, fu l'ultimo discendente maschio di una nobile e antichissima famiglia bolognese che diede uomini d'arme, politici, medici e giuristi; si dedic\u00f2 alle ricerche storiche e all'archeologia. A lui si deve il primo meticoloso studio delle torri gentilizie di Bologna, che nel 1875 pubblica con una monografia; ne conta pi\u00f9 di 200, e con accurato studio ne attesta un centinaio.\nStudia anche le antiche mura di Bologna.\nPrendendo spunto da un documento datato 1287, sostiene l'ipotesi che la terza cerchia muraria fosse nel XIV secolo ancora lignea, al contrario delle porte, che gi\u00e0 presentavano una struttura in pietra.\nDagli scavi compiuti nella sua tenuta di Villanova di Castenaso, dietro la parrocchia di Santa Maria delle Caselle, tra 1853 e il 1856, inizi\u00f2 la conoscenza della civilt\u00e0 Villanoviana, risalente all'et\u00e0 del ferro.\nLa scoperta pi\u00f9 rilevante \u00e8 sicuramente la necropoli con 179 tombe a cremazione e 14 a inumazione.\nSempre a lui furono affidate le prime campagne di scavo che, dal 1862 al 1870, portarono alla luce la necropoli etrusca di Marzabotto, finanziate dai conti Aria, allora proprietari dell'intero Pianoro di Misano. \nNel 1840 sposa Maria Teresa Serego Alighieri, che dopo il matrimonio da Verona si trasferisce a Bologna.\nIl loro primo figlio muore a soli tredici mesi dalla nascita.\nIl 15 marzo 1845 nasce l'ultima erede della famiglia Gozzadini, Anna Gozzadina, che nel 1865 andr\u00e0 in sposa al conte Antonio Zucchini Solimei.\nNel 1848 acquista la propriet\u00e0 dell'Eremo di Ronzano, poco fuori Bologna. Il conte riporter\u00e0 l'eremo all'antico splendore e lo utilizzer\u00e0 come residenza privata. Tra le scoperte dei restauri 16 antichi capitelli corinzi.\nIl luogo divenne ben presto un salotto culturale arricchito dalla presenza di personaggi come Marco Minghetti, Aleardo Aleardi, Giosu\u00e8 Carducci, Francesco Paolo Perez, Almerico da Schio e molti altri.\nNel 1860 rintraccia il corso del Setta, nei 17\u00a0km che vengono percorsi nelle viscere del Monte Mario, prima di arrivare nella citt\u00e0 di Bologna.\nIl cunicolo \u00e8 costruito in parte in roccia scavata, in parte in muratura, \u00e8 percorribile agevolmente da una persona eretta e presenta scale di accesso e pozzi di aerazione.\nNel 1876 dirige i primi lavori di restauro della Basilica di Santo Stefano con la stretta collaborazione dell'architetto Raffaele Faccioli, futuro responsabile dell'Ufficio Regionale per la Conservazione dei Monumenti.\nNel 1881, in occasione del Congresso Geologico Italiano che si tiene a Bologna, pubblica \"L'Appennino bolognese 1881\", che contiene contributi sulla geologia e mineralogia, sulla paleontologia, l'archeologia, la storia, e sulla flora e la fauna dell'Appennino.\nA questa guida collaborano anche l'archeologo Edoardo Brizio, Olindo Guerrini, il geografo Domenico Giannitrapani, lo storico e restauratore Alfonso Rubbiani. Nel volume si trova anche un capitolo dell'ispettore Ermete De-Job relativo al problema forestale e del rimboschimento, con una nota del prof. Luigi Bombicci sul disboscamento e sulle sue conseguenze.\nLa figlia alla morte, il 3 marzo 1899, lasci\u00f2 il grande patrimonio all'Ospedale di Bologna. Ancora oggi la Clinica Pediatrica Universitaria Gozzadini di Bologna ne porta il nome.\nNell'Archiginnasio di Bologna, dal 1909, \u00e8 custodito un lascito che comprende 400 tra stampe e disegni in parte riferentisi alla storia, all'arte e all'architettura locali.\nImportante \u00e8 la cospicua collezione di opuscoli di Giulio Cesare Croce, cantore della Bologna del '500.\nTarghe a Bologna.\nGiovanni Gozzadini \u00e8 ricordato in numerose targhe, fra cui: "}
{"id": "864068", "revid": "767487", "url": "https://it.wikipedia.org/wiki?curid=864068", "title": "Giulio Cesare Casali", "text": "Carriera.\nDa calciatore ha giocato nel ruolo di centrocampista con le maglie di Libertas e San Marino Calcio, allora chiamato Associazione Calcio San Marino.\nDopo aver concluso la carriera agonistica, \u00e8 diventato allenatore delle giovanili della stessa A.C. San Marino e poi assistente-allenatore della prima squadra. Il 24 gennaio 1986 \u00e8 stato nominato commissario tecnico della Nazionale maggiore, il primo della storia. La prima convocazione \u00e8 quella del 7 marzo 1986 per la partita di cinque giorni dopo, contro la formazione danese dell'Odense, esordio non ufficiale della Nazionale biancazzurra.\nIn seguito Casali ha allenato la Nazionale per altri quattro incontri, prima di abbandonare la panchina nel 1990 per motivi di salute: San Marino-Canada Olimpico (0-1, amichevole del 28 marzo 1986), Libano-San Marino (0-0, Giochi del Mediterraneo del 16 settembre 1987), Siria-San Marino (3-0, Giochi del Mediterraneo del 18 settembre 1987) e Turchia-San Marino (4-0, Giochi del Mediterraneo del 20 settembre 1987)."}
{"id": "864071", "revid": "287204", "url": "https://it.wikipedia.org/wiki?curid=864071", "title": "Gennaro Nepoziano", "text": "Biografia e opere.\nDi lui ci \u00e8 giunto un compendio dell'opera di Valerio Massimo (\"Valerii Maximi epitome\"), dedicato, come chiarisce la lettera prefatoria, a un certo Vittore, che \u00e8 stato identificato in Sesto Aurelio Vittore.\nL'epitome di Nepoziano \u00e8 abbastanza imprecisa\u02d0 oltre ad interrompersi al secondo capitolo del terzo libro, \u00e8 molto breve e omette molti esempi forniti da Valerio Massimo, sostituendoli con altri, in particolare con materiale aneddotico risalente a episodi derivati dalle opere di Cicerone e, quindi, di tradizione scolastica."}
{"id": "864075", "revid": "2091899", "url": "https://it.wikipedia.org/wiki?curid=864075", "title": "Mattatore", "text": "Il mattatore \u00e8 una denominazione, utilizzata nel gergo teatrale, che indica l'attore (solitamente riferito ai soli attori di sesso maschile), che fa convergere su di s\u00e9 l'attenzione del pubblico.\nTale dicitura identifica anche un periodo del teatro italiano del XIX secolo, epoca in cui avvenne il cosiddetto passaggio dal teatro degli attori al teatro dell'attore che ha inizio con il periodo denominato del \"Grande Attore\".\nStoria.\nIl cambiamento della compagine dell'organizzazione teatrale (da compagnie organizzate in ruoli fissi in teatri stabili pubblici o privati a compagnie spesso itineranti, a struttura prettamente familiare sempre con ruoli fissi), determin\u00f2 lo spicco dei capocomici, sui quali verteva l'intera organizzazione del lavoro artistico e dell'organizzazione logistica.\nQueste figure divenivano cos\u00ec punti focali dell'interpretazione di un personaggio, con scelte solitamente dettate dalle capacit\u00e0 dell'attore che ne sottolineava con veemenza e insistenza le caratteristiche salienti, talvolta esasperandole, per far presa sul pubblico. Il cambiamento dei gusti, che si instrad\u00f2 verso le forti passioni del Romanticismo, determin\u00f2 il favore del pubblico verso la recitazione animosa, fortemente innaturale dei mattatori.\nGrande Attore.\nIl periodo teatrale denominato del \"Grande Attore\" si riferisce al teatro italiano della seconda met\u00e0 dell'Ottocento, alcune fonti ne collocano l'inizio con le rappresentazioni della compagnia Reale Sarda all'Esposizione Internazionale di Parigi del 1855.\nLe numerose compagnie nomadi si appoggiavano ad un attore \"di nome\", che non necessariamente era protagonista, per attrarre il pubblico.\nAdelaide Ristori, Ernesto Rossi e Tommaso Salvini sono i tre \"Grandi Attori\" che identificano questo periodo, sono loro ad inaugurare la stagione delle tourn\u00e9e estere che caratterizza questo periodo, Adelaide Ristori per prima.\nIn comune hanno una recitazione fortemente centrata sulla loro figura, indipendentemente dalla parte o dal ruolo, la presenza fisica (come per Salvini) e l'attento uso della voce sono gli strumenti usati per far arrivare al pubblico il sentimento del personaggio.\n\u00c8 la generazione successiva con Ermete Novelli, Ermete Zacconi ed Eleonora Duse su tutti, che dal 1880 contende la scena ai tre grandi che porta un ulteriore fattore di \"naturalezza\" a segnare il passaggio al periodo del \"Mattatore\".\nUna corrispondenza del 1899 tra Tommaso Salvini e Adelaide Ristori d\u00e0 un'idea di quale fosse il loro pensiero su questa nuova evoluzione.\nSalvini scrive: \u00ab... Ai nostri tempi si faceva meglio o peggio? Sono peggiorati gli Artisti, o il pubblico? Siamo noi che avemmo torto, o lo hanno loro? ...\u00bb\nLa Ristori risponde: \u00ab... Volete sapere quello che io penso di questa nuova interpretazione dell'arte nostra? \"Molto male\"! La nevrosi \u00e8 la malattia che sconvolge il cervello umano in questo fin di secolo! Il pubblico \u00e8 attaccato da questa orribile malattia e guasto il vero gusto del bello nell'Arte rappresentativa. ... Io, \"modestamente\", sono d'avviso che l'attuale forma di interpretazione \u00e8 \"falsa\" e \"acrobatica\" ...\u00bb\nAffabulazione gigionesca.\nDal punto di vista tecnico-artistico, infatti, il mattatore era solito spogliare il personaggio di parvenze naturalistiche (pur rispettandone storicit\u00e0 e caratteristiche psicologiche) per rivestirlo di clich\u00e9 di successo sperimentati, quali la postura fortemente evidenziata, la dizione enfatizzata e lontana dal normale parlato quotidiano, la drammatizzazione del comportamento fisico e affabulatorio.\nIl mattatore era spesso definito anche \"gigione\", in riferimento alla prassi di esasperazione della recitazione. Era frequente, inoltre, l'insistenza sul parlato a discapito del lavoro fisico, che rimaneva in secondo piano dal punto di vista espressivo.\nTale disomogeneit\u00e0, seppur capace di toccare apici sublimi nell'interpretazione, mancava di metodo e si basava sulla sensibilit\u00e0 dell'interprete stesso: ci\u00f2 sottoponeva il mattatore a repentini alti e bassi nelle prestazioni, che potevano drammaticamente influire sulle sorti dello spettacolo, che poteva quindi terminare con fischi anzich\u00e9 applausi.\nSecondo una moderna interpretazione della recitazione, derivante dai maestri teatrali del XX secolo (come, ad esempio, Stanislavskij, Mejerchol'd, Strasberg e altri), e dalla nascita di discipline come la danza moderna, tale recitazione peccava nel privilegiare l'elemento vocale rispetto a quello corporeo e nel mancare di un metodo coerente di organizzazione e pratica del lavoro dell'attore.\nI grandi mattatori.\nGrandi mattatori della scena, interpreti di una certa recitazione romantica furono Ermete Novelli, Ermete Zacconi, Eleonora Duse.\nUso moderno del termine.\nNell'uso moderno, si \u00e8 usi definire mattatore un attore particolarmente capace di tenere la scena da solo con grande trasporto emotivo del pubblico, escludendo per\u00f2 gli artisti del variet\u00e0 e del one-man-show, solitamente ritenuti generi appartenenti al teatro \"basso\", oppure attori intorno ai quali, agli inizi del XX secolo e prima della nascita del teatro di regia, veniva incentrato un intero repertorio di una compagnia teatrale. In questo senso rientrano nella definizione attori come Antonio Gandusio, Gigi Proietti, Ruggero Ruggeri e Vittorio Gassman, definito spesso dalla critica come \"l'ultimo mattatore\" (e interprete per la 'prima televisione' della trasmissione televisiva \"Il Mattatore\", del 1959 e dell'omonimo film \"Il mattatore\" dello stesso anno)."}
{"id": "864084", "revid": "647919", "url": "https://it.wikipedia.org/wiki?curid=864084", "title": "Nuova Strada Anas 84 - Tangenziale sud di Piacenza", "text": ""}
{"id": "864090", "revid": "121837", "url": "https://it.wikipedia.org/wiki?curid=864090", "title": "Eosinofilo", "text": ""}
{"id": "864092", "revid": "1305772", "url": "https://it.wikipedia.org/wiki?curid=864092", "title": "Grimoaldo II", "text": "Origine.\nSecondo l'anonimo continuatore del cronista Fredegario, era il figlio primogenito del Maggiordomo di palazzo di Austrasia ed in seguito maggiordomo di palazzo di tutti i regni dei Franchi, Pipino di Herstal e di Plectrude, (ca. 650-\u2020 717), figlia del conte palatino, Ugoberto (?-\u2020 698) e di Sant'Erminia (650-\u2020 710), fondatrice e prima badessa del monastero di Oehren, nei pressi di Treviri.\nBiografia.\nNel 695, durante il regno di Childeberto III, il padre gli cedette il titolo di maggiordomo di Neustria, come sostiene anche l'anonimo continuatore del cronista Fredegario, che lo definisce \"un uomo molto mite, pieno di ogni bont\u00e0 e mansuetudine, generoso nell'elemosina e sempre disposto alle orazioni\".\nSubito dopo, sempre secondo l'anonimo continuatore del cronista Fredegario, Grimoaldo ebbe un figlio da una sua concubina: Teodoaldo.\nAlla morte del fratello, nel 708, Drogone (670-708), divenne maggiordomo anche di Borgogna e govern\u00f2 i due regni, anche con l'aiuto del fratellastro, Carlo Martello.\nSubito dopo, spos\u00f2 Teodesinda di Frisia, figlia del re di Frisia, Redboldo, dopo che quest'ultimo era stato pi\u00f9 volte sconfitto da Pipino. In quegli anni viene citato negli \"Annales Francorum Ludovici Dufour\" per una causa per il possesso di una chiesa.\nNel 714, Grimoaldo si era recato a trovare il padre che era a Liegi, malato e mentre, in quella citt\u00e0, pregava sulla tomba di San Lamberto di Maastricht fu assassinato da tale Rangario, uomo di fiducia del suocero, il re Redboldo di Frisia.Il suo figlio, Teodoaldo, fu nominato maggiordomo di palazzo di Neustria e di Burgundia da re Dagoberto III., per volere di suo nonno, che mor\u00ec poco dopo, sempre nel 714.\nDiscendenza.\nGrimoaldo ebbe un figlio da una concubina, di cui non si conosce n\u00e9 il nome n\u00e9 gli ascendenti:"}
{"id": "864094", "revid": "984", "url": "https://it.wikipedia.org/wiki?curid=864094", "title": "Una strada chiamata domani (film 1973)", "text": ""}
{"id": "864096", "revid": "1005847", "url": "https://it.wikipedia.org/wiki?curid=864096", "title": "Francesco Stagno d'Alcontres", "text": "Biografia.\nFrancesco Stagno d'Alcontres \u00e8 figlio di Don Ferdinando Stagno d'Alcontres Calapaj e di Donna Giovanna Miceli, appartiene alla famiglia dei principi d'Alcontres e Montesalso ed \u00e8 cugino in primo grado del politico Antonio Martino.\nOccupa attualmente la cattedra di Chirurgia plastica dell'universit\u00e0 della citt\u00e0 dello Stretto.\nEsponente di Forza Italia a Messina, \u00e8 stato eletto alla Camera dei deputati nel 1996 per la prima volta nella XIII legislatura, quando \u00e8 stato candidato nel collegio maggioritario di Taormina. Riconfermato alla Camera nella legislatura successiva, nello stesso collegio, \u00e8 stato componente della Commissione Affari sociali e del Comitato per la valutazione delle scelte scientifiche e tecnologiche.\nEletto nel 2006 per un terzo mandato nella XV Legislatura, \u00e8 stato vicepresidente della Commissione Politiche dell'Unione europea. Nel 2008 rieletto nella XVI Legislatura nelle liste del Popolo della Libert\u00e0 nel collegio Sicilia 2.\nNell'agosto 2011 va al Gruppo misto, aderendo a Forza del Sud e abbandonando il PdL.\nPoco prima del voto sul Rendiconto Generale 2010 D'Alcontres minaccia di non votare pi\u00f9 la fiducia al Governo Berlusconi IV se non saranno sbloccati per una piccola cittadina del messinese colpita da forti alluvioni.\nL'8 novembre 2011, \u00e8 uno dei deputati della maggioranza che non vota il Rendiconto Generale dello Stato 2010 portando alla crisi del Governo Berlusconi IV e le rispettive dimissioni del premier.\nIl 18 gennaio 2012 alla Camera nasce la componente \u201cGrande Sud-Ppa\u201d che raccoglie tutti i deputati vicini a Forza del Sud finora iscritti al Gruppo misto, non iscritto a nessuna componente. Vi aderiscono 9 deputati:Gianfranco Miccich\u00e9, Pippo Fallica, Maurizio Iapicca, Ugo Grimaldi, Giacomo Terranova, Marco Pugliese, D'Alcontres, Gerardo Soglia. Aderisce alla componente anche Aurelio Misiti (ex IdV) gi\u00e0 Sottosegretario di Stato e Viceministro del Ministero delle Infrasrtutture e dei Trasporti del Governo Berlusconi IV, che diventa capogruppo della nuova componente e vicepresidente del Gruppo misto."}
{"id": "864099", "revid": "29990", "url": "https://it.wikipedia.org/wiki?curid=864099", "title": "Salon di Parigi", "text": ""}
{"id": "864102", "revid": "123647867", "url": "https://it.wikipedia.org/wiki?curid=864102", "title": "Jon Elster", "text": "Vita.\nSi \u00e8 laureato presso la Sorbona di Parigi con una tesi su Karl Marx, sotto la direzione di Raymond Aron.\n\u00c8 stato per molti anni un membro del \"September Group\", un movimento di pensatori marxisti.\nHa insegnato presso l'Universit\u00e0 di Oslo nel dipartimento di storia, all'Universit\u00e0 di Chicago presso il dipartimento di filosofia e scienze politiche, alla \"Columbia University\" di New York. Attualmente tiene corsi al Coll\u00e8ge de France.\nPensiero.\nMassimo esponente della teoria dei controlimiti secondo la quale \"gli individui razionalmente e volontariamente cercano di limitare il loro ventaglio di possibilit\u00e0 di scelta in modo da rendere pi\u00f9 semplici scelte future o non cadere in tentazioni che al momento della limitazione paiono dannose\".\nNel pensiero di Elster il concetto di individualit\u00e0 si trova in stretto rapporto con quello di libert\u00e0. L'aspirazione alla libert\u00e0 dell'uomo si interrompe nel luogo della reciprocit\u00e0 delle relazioni. Se la libert\u00e0 \u00e8 dell'individuo, questi \u00e8 inserito in un sistema di\nrelazioni e di scambi che richiede la compatibilit\u00e0 con la libert\u00e0 degli altri. La libert\u00e0 di Ulisse di ascoltare - lui solo - il canto delle sirene senza deviare dal perseguimento dei suoi fini \u00e8 in funzione della non libert\u00e0 dei suoi compagni di viaggio."}
{"id": "864103", "revid": "1573940", "url": "https://it.wikipedia.org/wiki?curid=864103", "title": "Contea di Clay (Nebraska)", "text": "La contea di Clay (in inglese Clay County) \u00e8 una contea dello Stato USA del Nebraska. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di 7.039 abitanti. Il suo capoluogo \u00e8 Clay Center.\nGeografia fisica.\nL'U.S. Census Bureau certifica che l'estensione della contea \u00e8 di 1.485\u00a0km\u00b2, di cui 1.484\u00a0km\u00b2 composti da terra e 1\u00a0km\u00b2 composti di acqua.\nStoria.\nLa Contea di Clay venne costituita nel 1822."}
{"id": "864104", "revid": "1566286", "url": "https://it.wikipedia.org/wiki?curid=864104", "title": "Don Siegel", "text": "Biografia.\nNato da una famiglia ebraica, Siegel entr\u00f2 nel mondo del cinema come assistente al montaggio, quindi come montatore. Tra i molti film, cur\u00f2 anche il montaggio di \"Casablanca\" (1942) e di \"Agguato ai tropici\" (1942). Lavor\u00f2 inoltre come regista di seconda unit\u00e0 per una quarantina di film, fino al 1945, quando gir\u00f2 un cortometraggio intitolato \"Star in the Night\", moderna parabola sulla nascita di Cristo. Lo stesso anno diresse un altro corto, \"Hitler Lives?\". Questi due lavori vinsero l'Oscar 1945 come miglior corto e miglior documentario. \nL'anno seguente diresse il suo primo lungometraggio, \"La morte viene da Scotland Yard\" (1946). La prima parte della sua carriera \u00e8 contraddistinta da film carcerari come \"Rivolta al blocco 11\" (1954). Nel 1956 Siegel diresse quello che \u00e8 considerato un classico della fantascienza: \"L'invasione degli ultracorpi\", metafora della Guerra fredda e del maccartismo. In seguito si specializz\u00f2 in film d'azione con titoli come \"Contratto per uccidere\" (1964), \"Squadra omicidi, sparate a vista!\" (1968) e soprattutto \"\" (1971). \nIl regista diresse anche un film gotico come \"La notte brava del soldato Jonathan\" (1971), e \"Fuga da Alcatraz\" (1979), film carcerario considerato un classico del genere. Siegel lavor\u00f2 cinque volte con Clint Eastwood, che dedic\u00f2 a lui e a Sergio Leone l'Oscar vinto nel 1992 per \"Gli spietati\"."}
{"id": "864106", "revid": "1602064", "url": "https://it.wikipedia.org/wiki?curid=864106", "title": "Lista nozze", "text": "La lista di nozze \u00e8 un elenco di oggetti redatto dai promessi sposi qualche mese prima della data delle nozze. \nSi redige una lista nozze, normalmente, presso uno o pi\u00f9 negozi, di solito specificamente dedicati al commercio di articoli per la casa o da regalo. Essa infatti ha lo scopo di aiutare gli invitati al matrimonio, i parenti e gli amici della coppia, nella scelta di un regalo effettivamente gradito alla coppia. \nIn genere, all'interno della lista appaiono per lo pi\u00f9 articoli di oggettistica domestica, quali servizi di posate, pentole, accessori per la casa, articoli di biancheria, ma sono sempre pi\u00f9 di frequente inseriti anche mobili, libri, apparecchi tecnologici ed elettrodomestici, nonch\u00e9 in alcuni casi lo stesso viaggio di nozze.\nVa segnalato che \u00e8 spesso possibile acquistare i regali sottoscrivendo una quota dell'intero ammontare dell'oggetto prescelto, in modo da contenere la spesa entro i limiti prefissati dall'acquirente; nel caso in cui alcune quote siano rimaste non sottoscritte, sar\u00e0 poi la coppia stessa a riscattare l'oggetto saldando la differenza.\nNegli ultimi anni si sta diffondendo l'abitudine, presso alcune coppie, di sostituire o integrare la lista nozze con la possibilit\u00e0 di sottoscrivere donazioni filantropiche rivolte a tematiche ed enti prescelti dagli sposi.\nLe origini della lista nozze.\nLa tradizione di offrire regali alle coppie in occasione del loro matrimonio sono molto antiche: gi\u00e0 nel Medioevo c'era la tradizione di raccogliere i doni presso le case dei genitori degli sposi, e le famiglie pi\u00f9 benestanti pubblicavano la data ed il luogo del ricevimento nel gazzettino della loro citt\u00e0 o Paese. \nTuttavia il modello odierno, che consiste nella comunicazione da parte degli sposi di una lista di regali a loro utili, inizia a diffondersi negli Stati Uniti a partire dai primi decenni del Novecento, ed approda in Italia durante gli anni Settanta. \nCon l'approdo di Internet anche la lista nozze si modernizza e negli ultimi anni sono sempre pi\u00f9 utilizzate le liste nozze online, che permettono agli sposi di presentare in modo interattivo la lista dei loro regali mediante un sito web apposito a cui hanno accesso i loro invitati.\nGalateo e lista nozze.\nIl galateo non prevede la lista nozze, dato che secondo il bon ton non sono gli sposi a segnalare cosa vorrebbero ricevere, ma gli invitati a provvedere in modo autonomo. Data la sua innegabile praticit\u00e0, anche il galateo si \u00e8 adattato: e se agli invitati \u00e8 richiesto di mettere da parte il proprio gusto personale e attenersi strettamente alle istruzioni dettate dagli sposi, questi ultimi, a loro volta, dovranno seguire determinate regole di bon ton per compilarla al meglio. Cos\u00ec, gli sposi non conviventi \u00e8 bene che mettano in lista nozze oggetti di arredamento per la loro nuova casa, mentre le coppie che gi\u00e0 convivono potranno segnalare nella loro lista nozze vari negozi di riferimento, a seconda dei desideri da soddisfare. Per quanto riguarda la lista viaggio, \u00e8 opportuno che gli sposi suddividano la loro luna di miele in tante piccole quote che verranno acquistate dall'invitato, in base al budget predisposto. Solitamente la scelta della ripartizione pu\u00f2 essere fatta anche in modo pi\u00f9 dettagliato e l'invitato potr\u00e0 scegliere di acquistare il volo, la visita guidata ad un museo o l'accesso alla spa. Quest'ultimo \u00e8 un modo pratico di concretizzare maggiormente la spesa fatta, personalizzando il pi\u00f9 possibile un regalo immateriale.\nVoci correlate.\nMatrimonio (Chiesa cattolica)"}
{"id": "864109", "revid": "466539", "url": "https://it.wikipedia.org/wiki?curid=864109", "title": "Saransk", "text": "Saransk (in russo: \"\u0421\u0430\u0440\u0430\u043d\u0441\u043a\"; mordvino: \"Saran O\u0161\") \u00e8 una citt\u00e0 della Russia europea centrale, capitale della Repubblica Autonoma dei Mordvini; sorge circa 630 km ad est di Mosca, alla confluenza dei fiumi Saranka (donde il nome) e Insar. Conta una popolazione di 318 841 abitanti nel censimento del 2018.\nStoria.\nFondata nel 1641 come fortezza per la sorveglianza dei confini sudorientali del Regno russo, ebbe un grosso sviluppo durante l\u2019era sovietica. \nEconomia.\nOggi Saransk \u00e8 un centro industriale di una certa importanza: industria metalmeccanica, chimica, dell'abbigliamento, alimentare. \u00c8 anche sede di universit\u00e0.\nSport.\nLa squadra locale di calcio Futbol'nyj Klub Mordovija milita nella PFN Ligi, la seconda serie del campionato russo di calcio e gioca le sue partite interne alla Mordovia Arena, uno degli stadi sede del campionato mondiale di calcio 2018."}
{"id": "864111", "revid": "45927", "url": "https://it.wikipedia.org/wiki?curid=864111", "title": "Lista di nozze", "text": ""}
{"id": "864112", "revid": "22475", "url": "https://it.wikipedia.org/wiki?curid=864112", "title": "Microsoft Game Studios", "text": ""}
{"id": "864116", "revid": "124670551", "url": "https://it.wikipedia.org/wiki?curid=864116", "title": "Tyra Banks", "text": "Secondo Forbes ha un patrimonio di 90 milioni di dollari.\nBiografia.\nTyra Banks nasce a Inglewood, in California, da Carolyn London, fotografa di medicina e Donald Banks, consulente informatico, che divorziano nel 1980. Ha un fratello, Devin, maggiore di cinque anni. Ha frequentato la John Burroughs Middle School e si \u00e8 diplomata nel 1991 alla Immaculate Heart High School di Los Angeles. Nel 2011 si iscrive a un programma di gestione aziendale di nove settimane a Harvard, diplomandosi a febbraio 2012. Dal 2013 all'ottobre 2017 ha avuto una relazione col fotografo norvegese Erik Asla, la coppia ha un figlio, York, nato il 27 gennaio 2016 grazie ad una madre surrogata.\nCarriera.\nAll'et\u00e0 di 15 anni, mentre ancora frequenta le superiori, comincia a fare la modella, ma viene rifiutata da sei agenzie prima di approdare alla Elite Model Management a sedici anni. Dopo la scuola le viene offerta la possibilit\u00e0 di andare in Europa: rinuncia quindi temporaneamente al college e parte per Parigi. Durante la sua prima stagione alla settimana della moda di Parigi, viene scritturata per 25 sfilate di diversi stilisti, un record per l'epoca, soprattutto per una debuttante in tale industria.\nCompare poco dopo sulle copertine e sulle pagine di \"Elle\", \"Seventeen\", \"Vogue\", \"Cosmopolitan\", \"V\", \"W\", \"Vanity Fair\", \"Harper's Bazaar\", \"GQ\", \"The Face\", \"Mademoiselle\", \"Amica\" e \"Teen Vogue\".\nHa lavorato con i fotografi Francesco Scavullo, Steven Meisel, Ellen von Unwerth, Steven Klein, Arthur Elgort, Gilles Bensimon, Patrick Demarchelier, Paolo Roversi, Francesco Carrozzini, St\u00e9phane Sednaoui, Herb Ritts, Annie Leibovitz, Fabrizio Ferri, Walter Chin, Bruno Bisang, Pamela Hanson, Alberto Tolot, Robert Erdmann, Russell James, Michel Comte e altri.\nSfila per Chanel, Valentino, Yves Saint Laurent, Ralph Lauren, Calvin Klein, Sonia Rykiel, Anna Sui, Marc Jacobs, Perry Ellis, Michael Kors, Oscar de la Renta, Givenchy, Giorgio Armani, Christian Dior, Isaac Mizrahi, Donna Karan, Anne Klein, Laura Biagiotti, Alberta Ferretti, Enrico Coveri, Lolita Lempicka, Genny, Marina Spadafora, Les Copains, Christian Lacroix, Lanvin, Romeo Gigli, Issey Miyake, Gianfranco Ferr\u00e9, Krizia, Nicole Miller, Jil Sander, Todd Oldham, Claude Montana, Trussardi, Betsey Johnson, Chantal Thomass, Karl Lagerfeld, Kenzo, Paco Rabanne, Bella Freud, Vivienne Tam, Salvatore Ferragamo, Balenciaga, Herm\u00e8s, Bill Blass, Max Mara, Mila Sch\u00f6n, Kenzo e Fendi.\nCompare nelle campagne pubblicitarie di Dolce &amp; Gabbana, Yves Saint Laurent, Ralph Lauren, CoverGirl, H&amp;M, Swatch, Tommy Hilfiger, Escada, Liz Claiborne, Nordstrom, Benetton, Missoni, Moschino e Nike. A met\u00e0 degli anni novanta, torna in America.\nBanks \u00e8 la prima donna di colore ad apparire sulle copertine di \"GQ\" e \"Sports Illustrated\": Quest'ultima fu nel 1996 e condivise la copertina con la supermodella argentina Valeria Mazza. Fu nuovamente sulla cover anche nel 1997 e nel 2019. Appar\u00ec sulla rivista, anche se non in copertina, nel 1993, 1998 e 2004, per il 40\u00ba Anniversario.\nNel 1997 riceve il premio VH1 come \"Supermodella dell'anno\". Quello stesso anno, viene scelta per la copertina del catalogo di Victoria's Secret.\nIl suo primo ruolo da attrice \u00e8 in sette episodi della serie televisiva \"Willy, il principe di Bel-Air\" nel 1993; nel 1995 fa il suo debutto al cinema in \"L'universit\u00e0 dell'odio\". Compare anche, nel 2000 in \"La mia amica speciale\" insieme a Lindsay Lohan. Altri ruoli sono in \"Love Stinks\" (1999), \"Love &amp; Basketball\" (2000), \"Le ragazze del Coyote Ugly\" (2000) e \"Halloween - La resurrezione\" (2002). Prende parte anche a numerose serie televisive come \"Felicity\", \"All That\", \"MADtv\", \"Wild 'n Out\" e \"The Price Is Right\". Nel 1998 pubblica il libro \"Tyra's Beauty, Inside and Out\".\nDopo essere apparsa in numerosi video musicali, come \"Too Funky\" di George Michael, \"Black or White\" di Michael Jackson e \"Love Thing\" di Tina Turner, nel 2004 registra il singolo \"Shake Ya Body\". Nel corso degli anni fonda anche la \"Bankable Productions\" (precedentemente chiamata \"Ty Ty Baby Productions\"), che produce \"The Tyra Banks Show\" fino alla sua conclusione nel 2010, \"America's Next Top Model\", della quale \u00e8 un giudice, e il film del 2008 \"The Clique\".\nNel 2008 e nel 2009, vince un Emmy Award per il suo lavoro al \"The Tyra Banks Show\". Alla fine di gennaio 2008, comincia a lavorare a un nuovo reality chiamato \"Modelitha\", che debutta il 22 ottobre. Nel 2009 prende parte a \"\" e nel quarto episodio della serie televisiva \"Gossip Girl\" nel ruolo di Ursula Nyquist, un'attrice che lavora con Serena van der Woodsen. Nel 2010 Banks torna alla IMG Models. A maggio annuncia che pubblicher\u00e0 il suo primo romanzo, \"Modelland\", che trae parzialmente ispirazione dalla sua esperienza di modella: il libro, primo di una trilogia, esce a febbraio 2011 e a ottobre compare nella lista dei best seller del \"New York Times\". Dal 2012 \u00e8 contributrice del sito italiano di Vogue.\nVictoria's Secret.\nNel 1997 viene scelta come angelo da Victoria's Secret, dove appare sul catalogo di costumi da bagno e sfila al \"Victoria's Secret Fashion Show\", indossando il \"Diamond Dream Bra,\" reggiseno tempestato di diamanti dal valore di 3 milioni di dollari, disegnato da Harry Winston e realizzato con 500 ore di lavoro \u00e8 composto da 93 gemme, 100 diamanti di cui uno al centro da 42 carati. Nel 2004 per ripetere l'esperienza di indossare il \"Heavenly \u201c70\u201d Fantasy Bra\" dal valore di 10 milioni di dollari, realizzato da Mouawad con 2900 diamanti pav\u00e9 in una montatura d'oro bianco 18 carati e un diamante al centro da 70 carati. Nello stesso anno \u00e8 una dei cinque angeli a partecipare al tour \"Angels Across America\" accanto a Alessandra Ambrosio, Heidi Klum, Gisele B\u00fcndchen, e Adriana Lima. Nel 2005 lascia il ruolo di Victoria's Secret Angel. Nel 2007, insieme agli altri angeli, riceve una stella sulla \"Hollywood Walk of Fame\" di Los Angeles.\nDoppiatrici italiane.\nTyra Banks \u00e8 stata doppiata da:"}
{"id": "864119", "revid": "1005847", "url": "https://it.wikipedia.org/wiki?curid=864119", "title": "Antonino Lo Presti", "text": "Biografia.\nAvvocato civilista del foro di Palermo.\nDiviene presidente provinciale di Alleanza Nazionale a Palermo nel 1996, ed \u00e8 eletto quell'anno per la prima volta alla Camera dei deputati nella XIII legislatura nella lista di Alleanza Nazionale nella circoscrizione proporzionale Sicilia 1. Nel corso del mandato \u00e8 stato componente della Commissione Lavoro e della Commissione parlamentare per il Controllo sulle attivit\u00e0 degli enti gestori di forme obbligatorie di previdenza ed assistenza sociale.\nRiconfermato nel 2001 alla Camera nella legislatura successiva, in questo caso in virt\u00f9 di una candidatura nel collegio maggioritario Palermo-Capaci con un collegamento alla lista civetta Abolizione dello scorporo,iscritto al gruppo di AN, nel corso del mandato \u00e8 stato componente delle stesse Commissioni.\nNella XV Legislatura (2006) \u00e8 stato riconfermato alla Camera, candidato nella lista di Alleanza Nazionale nella circoscrizione Sicilia 1. Diviene vicepresidente della Commissione parlamentare per il Controllo sulle attivit\u00e0 degli enti gestori di forme obbligatorie di previdenza ed assistenza sociale. Lo Presti \u00e8 stato responsabile nazionale \"Libere professioni\" del suo partito.\nRieletto nel 2008 alla Camera nella XVI legislatura nella lista del Popolo della libert\u00e0 della Sicilia occidentale, \u00e8 componente delle Commissioni II (Giustizia) V (Bilancio), della Giunta per le Autorizzazione a procedere, vicepresidente della Commissione Bicamerale di controllo degli Enti di previdenza e Presidente del Comitato per la legislazione.\n\u00c8 stato indicato come componente laico del CSM in quota PdL nel 2010 ma venendo considerato troppo vicino a Fini viene clamorosamente escluso dai candidati ufficiali ottenendo solo 102 voti e non risultando eletto.\nIl 30 luglio 2010, assieme ad altri deputati e senatori, Lo Presti annuncia l'uscita dal gruppo PdL per formare Futuro e Libert\u00e0 per l'Italia, di cui \u00e8 stato segretario amministrativo fino al dicembre 2012.\nNel mese di dicembre 2012 si \u00e8 dimesso dalla carica di deputato della Repubblica, perch\u00e9 nominato componente del Consiglio di Giustizia Amministrativa della Regione Siciliana (CGARS), Sezione Consultiva, con Decreto del Presidente della Repubblica del 31 ottobre 2012.\nTale incarico nella magistratura amministrativa, della durata di sei anni, \u00e8 incompatibile con cariche politiche e l'esercizio la professione forense. Da tale incarico \u00e8 cessato il 14 dicembre 2018.\nAntonino Lo Presti \u00e8 presidente onorario dell'Unione Nazionale Avvocati Enti Pubblici dal 2012 e presidente del Comitato scientifico di tale associazione di professionisti www.unaep.com\nOpere.\nHa pubblicato insieme ad Antonella Trentini i seguenti libri:"}
{"id": "864123", "revid": "7153156", "url": "https://it.wikipedia.org/wiki?curid=864123", "title": "Nino Lo Presti", "text": ""}
{"id": "864125", "revid": "729019", "url": "https://it.wikipedia.org/wiki?curid=864125", "title": "Compagnia olandese delle Indie occidentali", "text": "La Compagnia Olandese delle Indie Occidentali (in olandese \"Geoctoyeerde Westindische Compagnie\" o \"West-Indische Compagnie\", abbreviato in WIC) fu una compagnia di mercanti olandese.\nStoria.\nIl 3 giugno 1621 la Repubblica delle Sette Province Unite concesse a questa compagnia il monopolio sui traffici con le Indie Occidentali e le diede giurisdizione sulla tratta degli schiavi in Africa, Brasile, Caraibi e Nord America.\nLa zona in cui la compagnia poteva operare comprendeva l'Africa occidentale (cio\u00e8 l'area tra il Tropico del Cancro e il Capo di Buona Speranza) e le Americhe, che includevano anche l'Oceano Pacifico e la parte pi\u00f9 orientale della Nuova Guinea. Gli scopi di questa concessione erano quelli di eliminare la competizione, in special modo spagnola e portoghese, verso i vari avamposti commerciali. La compagnia divenne lo strumento della colonizzazione olandese delle Americhe.\nLa Compagnia delle Indie Occidentali fu organizzata in modo simile alla pi\u00f9 grande e ricca Compagnia delle Indie Orientali, che aveva il monopolio dei commerci verso l'Asia. La principale differenza sta nel fatto che alla WIC non era permesso condurre operazioni militari senza il consenso del Governatore olandese.\nCome la Compagnia Olandese delle Indie Orientali (VOC), la compagnia aveva cinque uffici, detti \"kamers\" (camere): tre nella Contea d'Olanda (ad Amsterdam, Rotterdam e Hoorn) uno nella Contea di Zelanda (a Middelburg) e uno nella Stad en Lande (a Groninga). Il Consiglio era formato da 19 membri, conosciuti come \"de Heeren XIX\" (i Diciannove Signori).\nAll'inizio la compagnia ebbe un discreto successo; negli anni venti e trenta del XVII secolo, furono fondate svariate colonie o avamposti commerciali.\nL'area dei Nuovi Paesi Bassi comprendeva New York (allora chiamata \"Nuova Amsterdam\") e copriva parti degli attuali stati di New York, Connecticut, Delaware, e New Jersey. Altri insediamenti vennero stabiliti in alcune isole caraibiche, nelle Antille, in Suriname e in Guyana. Nel 1630, strappando ai portoghesi alcuni possedimenti in Brasile, si form\u00f2 una colonia con capitale Mauritsstad (l'attuale Recife).\nIn Africa, furono fondati avamposti commerciali nella Costa d'Oro (l'odierno Ghana) e, per poco, in Angola.\nPer quanto riguarda l'America, pellicce (nord) e zucchero (sud) erano i beni commerciali pi\u00f9 importanti, mentre gli insediamenti in Africa erano sfruttati per oro, avorio e per la tratta degli schiavi, principalmente destinati alle piantagioni delle Antille e del Suriname.\nLa pirateria, che fu un altro degli obiettivi perseguiti dalla WIC. Il suo pi\u00f9 grande successo nella lotta contro il commercio ispanico-portoghese fu nel 1628, quando al largo di Cuba Piet Hein si appropri\u00f2 dell'enorme bottino in argento di un galeone spagnolo sulla rotta dell'argento di ritorno dal Messico.\nIl successo della Compagnia, per\u00f2, non dur\u00f2 a lungo. I Nuovi Paesi Bassi furono presi dal Brasile portoghese nel 1654, dopo una lunga guerra, e molti altri avamposti commerciali furono distrutti o catturati da nazioni rivali. La colonizzazione intrapresa nell'area nordamericana non si espanse ulteriormente, in parte a causa della rivalit\u00e0 con gli inglesi, che conquistarono i Nuovi Paesi Bassi nel 1664, e in parte a causa della difficolt\u00e0 di attrarre coloni dovuta politica del \"Patroon System\" adottata dalla Compagnia.\nDopo anni di debiti, nel 1674 l'originale WIC chiuse e si form\u00f2 una nuova, riorganizzata compagnia. La pirateria fu abbandonata e gli interessi si concentrarono sulla tratta degli schiavi e sui residui possedimenti in Suriname e nelle Antille.\nQuando i britannici presero il controllo del Suriname e lo mantennero per diversi anni, attorno al 1780, la WIC non sembr\u00f2 pi\u00f9 capace di far fronte alla situazione. Nel 1791 venne cos\u00ec acquistata dal governo Olandese, che pose cos\u00ec i territori controllati dalla compagnia sotto la sua diretta giurisdizione."}
{"id": "864126", "revid": "729019", "url": "https://it.wikipedia.org/wiki?curid=864126", "title": "Strada statale 589 dei Laghi di Avigliana", "text": "La ex strada statale 589 dei Laghi di Avigliana (SS 589), ora \"strada provinciale 589 dei Laghi di Avigliana (SP 589)\", \u00e8 una strada provinciale italiana che si sviluppa per intero in Piemonte.\nPercorso.\nHa origine nel comune di Avigliana, e dopo poco raggiunge i laghi di Avigliana, costeggiando il Lago Piccolo; quindi attraversa gli abitati di Trana, Sangano, Bruino e Piossasco. Superato il comune di Piossasco la strada volge su Pinerolo, passando nel territorio dei comuni di Cumiana e Frossasco: in questo tratto sono state inserite 11 rotonde per eliminare le intersezioni a raso. Raggiunta Pinerolo, con la rotonda della Porporata la strada diventa a due corsie per senso di marcia e d\u00e0 luogo alla tangenziale di Pinerolo (insieme alla ex strada statale 23 del Colle di Sestriere).\nLa strada torna ad una corsia per senso di marcia all'inizio del comune di Osasco; recentemente \u00e8 stata inaugurata la variante che permette di evitare l'attraversamento del centro abitato di Osasco. La strada procede quindi verso Cavour, superato il quale si entra in Provincia di Cuneo, in localit\u00e0 Crocera di Barge. Il primo comune attraversato in Provincia di Cuneo \u00e8 Revello: lungo il percorso della statale si trova l'Abbazia di Staffarda. Si raggiunge quindi Saluzzo, che viene superata anch'essa con una variante di recente costruzione. Vengono quindi attraversati gli abitati di Manta, Verzuolo, Costigliole Saluzzo e Busca; infine la statale entra in Cuneo, come via Valle Po.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha poi devoluto le competenze del tratto Torino-Pinerolo alla Provincia di Torino; il restante tratto venne classificato come strada regionale con la denominazione \"strada regionale 589 dei Laghi di Avigliana (SR 589)\" ed affidato all'ARES (Agenzia Regionale Strade).\nA seguito del D.R. 9-5791 del 27 aprile 2007 della Regione Piemonte, dal 1\u00ba gennaio 2008 il tratto regionale venne infine riclassificato come provinciale e consegnato alla Provincia di Cuneo e alla Provincia di Torino."}
{"id": "864128", "revid": "7153186", "url": "https://it.wikipedia.org/wiki?curid=864128", "title": "Kilin", "text": ""}
{"id": "864130", "revid": "486946", "url": "https://it.wikipedia.org/wiki?curid=864130", "title": "Ar-Pharazon", "text": ""}
{"id": "864134", "revid": "1543377", "url": "https://it.wikipedia.org/wiki?curid=864134", "title": "Selezione di calcio dei Sami", "text": "La Selezione di calcio dei Sami (Lapland) o Selezione di calcio della Lapponia \u00e8 una squadra di calcio rappresentante il popolo Sami, che abita le regioni settentrionali della Norvegia, Svezia, Finlandia e Russia. \nAttualmente la Lapponia \u00e8 al 19\u00ba posto nella Classifica Mondiale della ConIFA.\nStatus.\nLa squadra non \u00e8 membro n\u00e9 della UEFA n\u00e9 della FIFA per cui non pu\u00f2 partecipare alle loro competizioni.\nL'obiettivo della S\u00e1mi Football Association, che controlla la squadra, \u00e8 di ricevere lo status ufficiale. Dal 2003 \u00e8 stato membro della NF-Board, che organizzava gare tra nazioni non riconosciute. Una volta cessata l'attivit\u00e0 di tale organizzazione, nel 2013 \u00e8 entrata a far parte della neonata CONIFA.\nI giocatori Sami che hanno accettato l'offerta di giocare nella squadra nazionale, invece che in quelle tradizionali scandinave, includono Morten Gamst Pedersen e Sigurd Rushfeldt. Steffen Nystr\u00f8m, della Moss FK ha giocato per la under-21 norvegese e ha fatto il suo esordio nella squadra sami nella VIVA World Cup, vinta proprio dai Lapponi per 21-1 contro Monaco.\nPartecipazioni internazionali.\nNel novembre 2006 la nazionale sami ha preso parte, vincendo, alla prima VIVA World Cup in Occitania, organizzata dal NF-Board. Tuttavia la competizione ha visto il ritiro di alcuni dei maggiori partecipanti alla competizione, non riconosciuta dalla FIFA. La nazionale sami ha vinto sulla nazione ospitante e Monaco, segnando l'impressionante cifra di 42 goal in 3 partite."}
{"id": "864139", "revid": "767487", "url": "https://it.wikipedia.org/wiki?curid=864139", "title": "Uvedale Price", "text": "Fu coinvolto nel dibattito sulla progettazione del giardino all'inizio del XIX secolo e sostenitore del giardino pittoresco contro il \"landscape gardening\". La sua opera fondamentale \u00e8 \"On the pictoresque\", del 1794, in cui esprime le proprie posizioni all'interno del dibattito."}
{"id": "864142", "revid": "1305772", "url": "https://it.wikipedia.org/wiki?curid=864142", "title": "Giuseppe Scalia", "text": "Giuseppe Scalia \u00e8 il nome di alcuni siciliani celebri:"}
{"id": "864143", "revid": "729019", "url": "https://it.wikipedia.org/wiki?curid=864143", "title": "Mim\u00ec Bert\u00e8 (1996)", "text": "Mim\u00ec Bert\u00e9 \u00e8 una raccolta di Mia Martini pubblicata nel 1996 dalla On Sale Music in edizione limitata, e contiene alcuni brani rimasti inediti per oltre trent'anni, che avrebbero dovuto comporre l'album di Mim\u00ec Bert\u00e9, vero nome della cantante utilizzato anche per i suoi primissimi dischi."}
{"id": "864149", "revid": "842", "url": "https://it.wikipedia.org/wiki?curid=864149", "title": "Modification", "text": ""}
{"id": "864151", "revid": "1048993", "url": "https://it.wikipedia.org/wiki?curid=864151", "title": "Primo Reggiani", "text": "Biografia.\nFiglio dell'attore toscano Aldo Reggiani e dell'attrice pugliese Caterina Costantini, debutta giovanissimo nel film tv \"Favola\" (1996), regia di Fabrizio De Angelis, con Ambra Angiolini. Nel 1997 ha una parte ne \"La piovra 8 - Lo scandalo\", regia di Giacomo Battiato, dove interpreta \"Tano Cariddi\" da adolescente. Nel 1998 esordisce nel cinema con il film \"L'ultimo capodanno\", regia di Marco Risi. Successivamente lavora in piccoli ruoli soprattutto in varie produzioni televisive. Il suo primo ruolo da protagonista \u00e8 quello di \"Fernando\" nel film \"Rosa Funzeca\" (2002), regia di Aurelio Grimaldi.\nNel 2005 diventa popolare con il ruolo di \"Antonio Pironi\" nella serie tv trasmessa da Rai Uno, \"Orgoglio capitolo secondo\" e soprattutto con quello di \"Simone Astarita\" in \"Grandi domani\", in onda su Italia 1. Sempre nello stesso anno gira il film \"Melissa P.\", tratto dal libro \"100 colpi di spazzola prima di andare a dormire\" di Melissa Panarello. In seguito gira \"Scrivilo sui muri\" (2007), in cui \u00e8 protagonista insieme a Cristiana Capotondi, regia di Giancarlo Sarchilli, e \"Polvere\", regia di Danilo Proietti e Massimiliano D'Epiro, quest'ultimo pi\u00f9 volte rimandato per poi uscire nel maggio 2009.\nTra il 2006 e il 2008 appare nuovamente su Rai Uno, con il ruolo di \"Antonio Dentici\", nelle due stagioni della serie tv \"Raccontami\". Nel 2010 appare su Canale 5 in \"R.I.S. Roma - Delitti imperfetti\", nel quale interpreta il sottotenente Emiliano Cecchi. Ancora sul grande schermo appare nei film: \"Fratelli\" (2007), regia di Andrea Di Bari, e \"La siciliana ribelle\" (2009), regia di Marco Amenta. Inoltre partecipa ad un episodio di \"Feisbum - Il film\" (2009), pellicola in otto episodi ispirata al social network Facebook. Del 2010 sono \"Baciami ancora\", regia di Gabriele Muccino, \"L'imbroglio nel lenzuolo\", regia di Alfonso Arau e, \"Le ultime 56 ore\" regia di Claudio Fragasso.\nVita privata.\nDal 2008 al 2011 ha avuto una relazione con l'attrice Martina Stella. Dal 2014 al 2016 \u00e8 stato legato sentimentalmente all'ex velina di Striscia la notizia, Costanza Caracciolo. L\u20191 settembre 2021 \u00e8 diventato pap\u00e0 per la prima volta di Romeo, avuto con la sua attuale compagna Federica Pacchiarotti."}
{"id": "864157", "revid": "188116", "url": "https://it.wikipedia.org/wiki?curid=864157", "title": "Giuseppe Scalia (politico)", "text": "Biografia.\nNegli anni '80 aderisce al MSI-DN. \u00c8 stato deputato all'Assemblea regionale siciliana, eletto nel collegio provinciale di Agrigento, dal 1996 al 2001 per Alleanza Nazionale, dove \u00e8 stato presidente della Commissione speciale Cee.\nScalia nel 2001 \u00e8 stato eletto per la prima volta alla Camera dei deputati nella XIV Legislatura in virt\u00f9 di una candidatura nel collegio maggioritario di Agrigento con un collegamento alla lista civetta Abolizione dello scorporo. Durante il mandato parlamentare \u00e8 stato componente della Commissione Ambiente.\nRiconfermato nel 2006 alla Camera nella legislatura successiva in virt\u00f9 di una candidatura nella lista di Alleanza Nazionale per la circoscrizione Sicilia 1, \u00e8 stato nominato componente della Commissione Politiche dell'Unione europea.\nEntrato a far parte del governo regionale siciliano guidato da Salvatore Cuffaro come assessore al Lavoro nel mese di luglio 2006, in dicembre si \u00e8 dimesso dall'incarico per incompatibilit\u00e0 con il mandato parlamentare. Il 14 dicembre diviene coordinatore regionale del suo partito in Sicilia, carica confermata al congresso regionale di Palermo nel luglio 2007. Scalia \u00e8 stato componente della direzione nazionale di Alleanza Nazionale.\nRieletto alla Camera nel 2008 nella lista PdL, nel 2010 popo il crescente dissenso fra Berlusconi e Fini, esce dal PdL e aderisce a Futuro e Libert\u00e0 per l'Italia, diventandone coordinatore in Sicilia.\nSi dimette da coordinatore regionale il 6 luglio 2011 e il 22 luglio, insieme a Adolfo Urso e Andrea Ronchi si dimette da FLI, ed entra nel gruppo misto.\nIl 22 novembre 2011 Scalia \u00e8 tra i fondatori con altri ex esponenti di Futuro e Libert\u00e0 gi\u00e0 usciti dal partito per sostenere il Governo Berlusconi Adolfo Urso, Andrea Ronchi e Antonio Buonfiglio, la componente \"Fareitalia per la Costituente Popolare\" di cui Buonfiglio \u00e8 eletto capogruppo e vicepresidente del Gruppo misto.\nAlle elezioni regionali siciliane dell'ottobre 2012 si candida per un seggio all'ARS nel collegio di Agrigento nella lista Musumeci Presidente, non risultando eletto.\nPer le politiche Fare Italia stringe un'alleanza elettorale con il PdL, ma Scalia non \u00e8 ricandidato e conclude il mandato alla Camera nel marzo 2013."}
{"id": "864160", "revid": "110157", "url": "https://it.wikipedia.org/wiki?curid=864160", "title": "Contea di Clay (Tennessee)", "text": "La contea di Clay (in inglese Clay County) \u00e8 una contea dello Stato USA del Tennessee. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di 7.976 abitanti. Il suo capoluogo \u00e8 Celina.\nGeografia fisica.\nL'U.S. Census Bureau certifica che l'estensione della contea \u00e8 di 671\u00a0km\u00b2, di cui 612\u00a0km\u00b2 composti da terra e 59\u00a0km\u00b2 composti di acqua.\nStoria.\nLa contea di Clay venne costituita nel 1870."}
{"id": "864161", "revid": "121121096", "url": "https://it.wikipedia.org/wiki?curid=864161", "title": "Prese di sottomissione di wrestling", "text": "Le prese di sottomissione del wrestling includono un numero di azioni e controlli utilizzati dagli esecutori per immobilizzare i loro avversari o per giungere ad una sottomissione. Questo articolo copre le varie immobilizzazioni, stiramenti, manipolazioni e costrizioni utilizzate nel ring. Le mosse sono elencate in categorie generiche quando possibile.\nMolto spesso queste prese non vengono applicate nei punti in cui l'avversario pu\u00f2 rischiare un infortunio, proprio per evitare possibili danni. Lo stesso dicasi per le prese di soffocamento, mai applicate nei punti in cui possono far realmente soffocare l'avversario. Un'eccezione avviene nello shootfighting, dove queste prese molto rischiose vengono regolarmente utilizzate per finire gli incontri.\nSottomissioni alla testa, collo e mento.\nCrossface.\nCrossface.\nLa Crossface viene eseguita afferrando con entrambe le braccia l'avversario, spingendolo al tappeto; si \"incastra\" un braccio dell'avversario tra le proprie gambe, assicurandosi che non possa scappare. L'esecutore si siede sull'avversario (o immediatamente accanto ad esso) steso a terra prono; infine con gli avambracci forma una croce sul viso dell'avversario (da qui il nome \"Crossface\") per poi tirare all'indietro con forza. La pressione \u00e8 concentrata sul braccio, sul collo e sulla schiena dell'avversario.\nCrossface chickenwing.\nVersione della Crossface in cui l'esecutore applica contemporaneamente una Bodyscissors.\nOmoplata crossface.\nAltra versione della Crossface. Il fine \u00e8 sempre quello di soffocare l'avversario per mezzo degli avambracci a croce sul suo viso, solo che il braccio viene s\u00ec incastrato tra le gambe, per\u00f2 si aumenta la pressione utilizzando il fianco corrispondente.\nCobra clutch.\nConsiste nel prendere di spalle l'avversario prendendogli un braccio che poi gli verr\u00e0 piegato intorno al collo con l'esecutore che, a sua volta, effettuer\u00e0 una presa al collo per infierire maggiormente.\nCamel clutch.\nL'avversario, a terra rivolto a pancia in gi\u00f9, subisce una torsione innaturale della schiena e del collo con le proprie braccia poste sulle cosce dell'esecutore che, nel frattempo, si \"siede\" sulla schiena del rivale.\nFacelock.\nCi sono due tipi di Facelock:\nManovra utilizzata spesso al tappeto dove l'esecutore, posto dinanzi all'avversario, chiude la testa dell'avversario stesso nelle proprie braccia.\nInverted facelock.\nCon quest'altra variante, l'avversario \u00e8 in piedi di spalle all'esecutore che gli avvolge un braccio intorno al collo, curvandogli, cos\u00ec, la schiena e subendo, inoltre, una pressione al collo.\nQuesta manovra prende anche il nome di \"Dragon Sleeper\" dal soprannome del suo inventore, Tatsumi Fujinami.\nStepover toehold facelock.\nQuesta presa, detta anche STF, viene eseguita su un avversario che giace a faccia in gi\u00f9 sul ring. L'esecutore afferra una delle gambe dell'avversario e mette la caviglia di quest'ultimo tra le proprie cosce, bloccandogli le braccia attorno alla testa. L'esecutore quindi tira indietro, allungando la schiena, il collo e il ginocchio dell'avversario.\nFull nelson.\nL'esecutore di questa mossa di sottomissione afferra il proprio avversario da dietro facendo passare le proprie braccia sotto le ascelle dell'avversario per poi incrociare le mani dietro la nuca dello stesso. Da questa posizione applica una dolorosa pressione sul collo dell'avversario. Esistono anche diversi tipi di suplex e proiezioni che iniziano da questa posizione.\nGogoplata.\nL'esecutore, sdraiato supino, mette una propria gamba (generalmente all'altezza della tibia) contro il collo dell'avversario e la blocca afferrando il proprio piede; l'avversario subisce una forte pressione contro il collo o il mento.\nHeadlock.\nNormalissima presa di sottomissione, molto frequente e utilizzata, in genere, all'inizio di un incontro. La Headlock pu\u00f2 essere definita anche come una mossa \"basilare\" che consiste nell'avvolgere il collo del proprio avversario sotto il braccio di colui che la esegue.\nNell'ottica della kayfabe, tale manovra fa pressione sul collo impedendo il regolare flusso sanguigno al cervello.\nMandible claw.\nLa mandible claw \u00e8 una manovra di sottomissione che consiste nell'infilare nella bocca all'avversario il proprio dito medio e l'anulare, facendole scivolare sotto la lingua e premendo sul tessuto soffice che si trova sul fondo della bocca. Attraverso l'uso del pollice, posto sotto la mandibola, il wrestler esegue una forte pressione verso l'alto, bilanciando la pressione verso il basso esercitata dal medio e dall'anulare.\nOctopus hold.\nL'esecutore si trova dietro l'avversario e lo aggancia con una gamba sopra la gamba opposta, quindi forza l'avversario su un lato, intrappola una delle sue braccia con il proprio braccio e gli tende la gamba libera sul collo, costringendolo verso il basso. Ci\u00f2 eleva l'esecutore e pone tutto il suo peso sull'avversario.\nSleeper hold/Rear-Naked Choke.\nLa sleeper hold \u00e8 una delle tecniche di sottomissione pi\u00f9 comuni nel wrestling.\nLa traduzione in italiano \u00e8 \"presa soporifera\" proprio perch\u00e9 mira a far \"addormentare\" l'avversario.\nTale manovra si esegue ponendosi alle spalle dell'avversario: con un braccio gli si stringe il collo e con la mano dello stesso braccio l'esecutore afferra l'altro suo braccio che chiude la presa.\nLa presa, a differenza di quanto si possa pensare, non agisce per soffocamento ma agisce bloccando l'afflusso di sangue al cervello provocando uno svenimento.\nStepover toehold facelock.\nSi esegue bloccando una delle gambe dell'avversario con le proprie (toe hold, \"presa alle gambe\") e si completa la mossa avvolgendo entrambe le braccia al mento di colui che la subisce (facelock, \"lucchetto alla testa\"). Esistono molte varianti, tra cui la \"Regal Stretch\" o la \"Inverted STF\".\nTriangle choke.\nConsiste nell'intrappolare la testa e un braccio dell'avversario tra le proprie gambe impedendogli cos\u00ec una regolare respirazione; le gambe dell'attaccante formano una sorta di triangolo, da cui il nome della presa. Comunemente usata nelle federazioni giapponesi e nel mondo della arti marziali miste. \u00c8 conosciuta nel judo come \"Sankaku jime\".\nTwister.\nViene eseguito da una posizione di cavalcatura grazie alla quale l'esecutore crea un \"gancio\" con le braccia infilato attraverso le gambe dell'avversario e fissato dietro la caviglia. L'esecutore quindi tira il braccio opposto dell'avversario dietro la propria testa e afferra la testa del suo avversario tirandolo verso la spalla.\nVise Grip.\nMossa che consiste nello schiacciare con tutte e due le mani il cranio della vittima. Anche se molto dolorosa \u00e8 una presa dalla quale \u00e8 facile liberarsi.\nGuillotine choke.\nConsiste nel prendere la testa dell'avversario sotto il proprio braccio, come per una DDT, agganciarsi alla sua vita con le gambe e stringere le braccia, per provocare una forte pressione al collo e al cranio dell'avversario.\nFish hook.\nIl wrestler infila le dita in bocca dell'avversario e comincia ad applicare pressione come se chi subisce la mossa fosse stato agganciato da un amo da pesca. Tale tecnica comunque \u00e8 considerata scorretta ed \u00e8 vietata negli incontri.\nTongan Death Grip.\nConsiste nell'afferrare il collo dell'avversario con una mano per strangolarlo.\nSottomissioni alle braccia.\nHammerlock.\nLa presa consiste nel girare il braccio dell'avversario attorno se stesso e poi piegarlo per portare l'avambraccio dietro la schiena, causando una torsione innaturale del tricipite e dell'articolazione della spalla. Questa presa \u00e8 molto comune e quasi tutti i lottatori la usano, specie per iniziare gli incontri dopo i primi clinch, \u00e8 tipicamente usata come tecnica di controllo, per essere usata come tecnica di sottomissione (quindi con lo scopo di far cedere l'avversario) deve essere eseguita da terra ma nel wrestling moderno questa versione della tecnica \u00e8 molto poco utilizzata.\nArmbar.\nCon le spalle del lottatore che subisce la mossa a terra quello che la esegue esercita moltissima pressione al gomito del rivale spingendo in direzioni opposte con l'aiuto del ginocchio l'avambraccio e il bicipite. Anche questa \u00e8 una tecnica molto comune e pu\u00f2 essere utilizzata in seguito a una mossa che agisce alle braccia come l'Hiptoss o la Arm Drag.\nCross armbreaker.\nVariante dell'armbar, dove l'utilizzatore compie un giro di 360\u00b0gradi prima di prendere l'avversario in una presa al braccio da terra.\nKimura lock.\nConsiste nell'afferrare il braccio dell'avversario col proprio braccio sinistro (se la si applica all'arto destro della vittima) facendolo passare per sopra la spalla dell'avversario mantenendo il proprio polso destro e con la stessa mano afferrare il polso dell'avversario esercitando pressione.\nSurfboard.\nSi esegue mettendo un piede sulla schiena di colui che subisce la mossa, tirandogli indietro le braccia, quasi come a cavalcare appunto una tavola da Surf. Oltre che ad agire alla spina dorsale con il piede il portare le spalle verso le braccia provoca dolore ai muscoli superiori del braccio.\nTriangle hold.\nVariante dell'armbar che porta colui che esegue la mossa ad appoggiare le spalle al tappeto, e con l'aiuto delle gambe, a creare un triangolo con il braccio tirato verso di s\u00e9, appoggiando le gambe stesse sul collo del rivale che si trova a terra.\nArm triangle choke.\nL'esecutore stringe la testa e un braccio dell'avversario, posizionato per terra, facendogli subire una forte pressione.\nLifting arm triangle choke.\nL'esecutore applica una Arm triangle choke rimanendo in piedi e sollevando l'avversario.\nSottomissioni alla schiena e alle costole.\nBear hug.\nLetteralmente denominata \"abbraccio dell'orso\", si esegue in questo modo: l'esecutore si posiziona di fronte al suo avversario e lo afferra con entrambe le braccia intorno al torso. Quindi applica una pressione, cercando di stritolare l'avversario. Solitamente l'avversario viene sollevato dal suolo.\nReverse bearhug.\nMossa identica alla Bear Hug classica con la differenza che in questo caso l'esecutore afferra l'avversario da dietro.\nAbdominal stretch.\nMossa che consiste nel mettersi dietro all'avversario e afferrargli un braccio, bloccargli l'altro usando la gamba e infine esercitare una pressione sugli addominali, tale mossa ha reso famoso Hulk Hogan.\nCloverleaf.\nAnche conosciuta come \"Texas Cloverleaf\", questa mossa \u00e8 un ibrido tra una Figure Four Leg Lock e una Boston Crab, ma pu\u00f2 anche essere considerata una specie di Sharpshooter, con la differenza che l'esecutore invece di mettere una gamba tra quelle dell'avversario, ci mette un braccio e unisce le proprie mani per chiudere la presa.\nVertical cloverleaf.\nVariante di cloverleaf eseguita rimanendo in piedi e con l'avversario appoggiato al ring solo con le braccia.\nRope hung Boston crab.\nConosciuta anche come \"Tarantula\". Uncinando alle corde il rivale con l'aiuto delle gambe, l'esecutore afferra le gambe dell'avversario e creando una specie di cerchio le tira indietro come fosse in una semplice Boston Crab. Essendo attraverso l'attaccamento alle corde la pressione esercitata anche alle spalle la mossa risulta distruttiva e molto difficile da ribaltare. Le regole dei normali match per\u00f2 non consentono di eseguirla per un periodo pi\u00f9 lungo di 5 secondi, poich\u00e9 in caso di contatto con le corde da parte di qualunque parte del corpo anche solo di uno dei due lottatori colui che esegue la sottomissione \u00e8 costretto a interromperla, pena la squalifica.\nArgentine backbreaker rack.\nConosciuta meglio come Torture Rack o Human Torture Rack. L'esecutore afferra una gamba, un braccio e la testa dell'avversario (posizione Argentine), per poi tirarli verso di s\u00e9, provocando forte pressione alla schiena e al collo.\nSottomissioni alle gambe.\nAnkle lock.\nL'Ankle lock \u00e8 una presa di sottomissione che consiste nell'afferrare la caviglia dell'avversario e, ruotando il piede verso l'esterno, mantenerla bloccata in una posizione innaturale e dolorosa. Questo tipo di torsione si ripercuote oltre che sulla caviglia sull'articolazione del ginocchio.\nIn alcuni casi, per rendere pi\u00f9 efficace la mossa, l'esecutore si sdraia a terra immobilizzando con le proprie gambe l'avversario, impedendogli qualsiasi movimento.\nQuesto tipo di tecnica \u00e8 usato prevalentemente nel wrestling, in quanto vietata nel Judo e molto poco usata nel Ju jitsu brasiliano.\nA volte con il termine Ankle lock ci si riferisce a qualunque presa che agisca sulla caviglia ma, nel wrestling, il termine dovrebbe essere usato solo per le tecniche di torsione e non per quelle di compressione dei tendini o iperestensione dell'articolazione della caviglia.\nC'\u00e8 una variante di questa mossa la double ankle lock in cui il lottatore si sdraia a terra esercitando tramite le gambe la presa anche al piede libero dell'avversario.\nBoston crab.\nL'esecutore si pone in piedi, mentre l'avversario \u00e8 con la schiena a terra; l'esecutore afferra entrambe le gambe dell'avversario, bloccandole tra le braccia ed il busto. A questo punto costringe l'avversario ad eseguire una rotazione che termina quando questi poggia a terra con il busto; quindi l'esecutore, che durante la manovra ha scavalcato con una gamba l'avversario, si lascia andare all'indietro tirando le gambe di questi.\nSingle leg Boston crab.\nIdentica alla classica Boston crab solo che viene applicata ad una sola gamba.\nOver the shoulder single leg Boston crab.\nLa mossa consiste nel prendere con due mani la gamba dell'avversario e nel mettere, appunto, la gamba dietro la testa, in modo da fare uno spezza gamba con la testa. Questa mossa era usata raramente da Brock Lesnar, che la utilizzava solo e spesso per i wrestler che raggiungevano i 100\u00a0kg. Il nome tecnico della mossa \u00e8 \"Over the shoulder Single Leg Boston Crab\", che significa Boston Crab ad una gamba sulle spalle.\nRopes boston crab.\nL'esecutore applica una Boston crab mentre l'avversario \u00e8 intrappolato tra le corde del ring.\nBridging deathlock.\nDalla posizione finale della deathLock il lottatore che esegue la mossa afferra la testa del rivale spingendola verso l'alto.\nFigure-four leglock.\nIl wrestler che utilizza la presa \u00e8 in piedi davanti all'avversario sdraiato di schiena a terra; prende una delle gambe di quest'ultimo, effettua una rotazione intorno a questa, mantenendo la presa alla caviglia ottenuta; afferra la seconda gamba e la incrocia con la prima, gettandosi a terra, applicando pressione sulle gambe dell'avversario (le quali in questa posizione assumono la forma di un \"4\") con le proprie.\nEsiste una versione modificata detta \"Inverted figure-four\".\nFigure-eight leglock.\nEsecuzione identica della Figure-four leglock con la variante che l'esecutore una volta eseguita la mossa esegue un ponte in modo da aumentare la pressione sulle gambe e aumentare l'efficacia della presa.\nIndian deathlock.\nGioco a incastro con le gambe: colui che esegue la mossa porta a incastrare il piede del rivale al proprio ginocchio facendo compiere al ginocchio dell'avversario, steso per terra supino, una torsione innaturale. Una volta fatto ci\u00f2 si butta all'indietro e torce ancora di pi\u00f9 il ginocchio dell'avversario. La mossa \u00e8 molto usata nel Puroresu.\nInverted Sharpshooter.\nNota anche come \"Edgecator\", la posizione di partenza \u00e8 perfettamente uguale a quella della Sharpshooter, ma durante l'esecuzione l'esecutore resta con il corpo girato dalla stessa parte ed esercita la sottomissione soprattutto sulla parte inferiore delle gambe del rivale, premendole contro il proprio ginocchio.\nLeglock.\nL'esecutore della mossa prende una delle gambe della vittima e la incastra tra le sue, causando una forte pressione nella parte interessata\nLiontamer.\nLa posizione di partenza \u00e8 uguale a quella della Boston crab, con la differenza che in questa versione della mossa l'esecutore non scavalca con la propria gamba l'avversario bens\u00ec mentre sta per girare la vittima gli appoggia il ginocchio sulla nuca in modo da esercitare una maggiore pressione sulla schiena e contrariamente alla boston crab anche al collo.\nSharpshooter.\nLa Sharpshooter, conosciuta come \"Sasori Gatame\" e \"Scorpion hold\", \u00e8 una mossa di sottomissione tra le pi\u00f9 note. Inventata da Riki Choshu, la presa prevede che l'avversario sia sdraiato a terra, supino. L'esecutore, in piedi, afferra le gambe dell'avversario; con una delle proprie gambe attraversa quelle dell'avversario, in modo che questa si accanto al bacino dell'avversario. A questo punto l'esecutore incrocia le gambe dell'avversario all'altezza della propria pancia attorno alla gamba precedentemente spostata. Mantenendo la presa, l'esecutore si gira, costringendo anche l'avversario a girarsi; a questo punto il wrestler si china all'indietro, facendo pressione sulle gambe e sulla parte bassa della schiena dell'avversario.\n\u00c8 conosciuta con molti altri nomi, come \"reverse figure four\", \"cloverleaf leg-lace crab\", \"grapevine boston crab\" e \"grapevine crab\".\nTrick Trock Toe.\nSimile all'Ankle Lock ma la differenza sta nel fatto che il dolore si concentra sull'alluce grazie al movimento imposto dal wrestler (quello di volerlo spezzare). \u00c8 spesso preceduta dalla rimozione della scarpa dell'avversario."}
{"id": "864173", "revid": "125875376", "url": "https://it.wikipedia.org/wiki?curid=864173", "title": "Eva Mendes", "text": "Inizia a recitare alla fine degli anni novanta, arrivando alla popolarit\u00e0 che oggi la contraddistingue grazie a diversi ruoli ottenuti dal 2001 in poi, in film come \"Training Day\" e \"2 Fast 2 Furious\".\nBiografia.\nEva Mendes \u00e8 nata a Miami, Florida, nel 1974, in una famiglia cubana immigrata poco prima della sua nascita (Juan Carlos Mendez e Eva Perez Suarez). Dopo la separazione dei genitori si \u00e8 trasferita con sua madre a Los Angeles. Suo padre \u00e8 un venditore d'auto e sua madre, anch'ella di nome Eva, \u00e8 la preside di una scuola elementare.\nEva inizi\u00f2 la sua carriera con i video commerciali, i videoclip musicali (fra i pi\u00f9 memorabili quelli dei Pet Shop Boys, tra cui il suo primo videoclip, e di Will Smith), passando alle apparizioni in soap opera e telefilm e successivamente qualche piccolo ruolo secondario. Ha ricevuto il suo primo vero ingaggio nell'acclamato \"Training Day\", film in cui appare completamente nuda. Seguirono in breve tempo \"Fratelli per la pelle\", \"C'era una volta in Messico\" e \"Hitch\", dove ebbe la parte femminile accanto a Will Smith. \"C'era una volta in Messico\" le ha permesso di ricevere una nomination ai \"Teen Choice Award\".\nNel 2006 la famosa rivista Maxim l'ha segnalata al numero 27 tra le Hot 100. Nel 2008 \u00e8 stata protagonista di una pubblicit\u00e0 per il profumo \"Obsession\" di Calvin Klein. Lo spot, in cui l'attrice compare senza veli, ha suscitato molto scalpore per le movenze alquanto erotiche, tanto da essere censurato negli Stati Uniti d'America.\nVita privata.\nDal settembre 2011 ha una relazione con l'attore Ryan Gosling. Il 12 settembre 2014 nasce a Los Angeles la loro prima figlia, Esmeralda Amanda Gosling. Il 29 aprile 2016 nasce la loro secondogenita, Amanda Lee Gosling. I due si sono sposati ad inizio 2016 con una cerimonia privata. Ad aprile dello stesso anno, l'attrice perde il fratello maggiore Juan Carlos Mendes, dell'et\u00e0 di 53 anni, per un tumore alla gola.\nDoppiatrici italiane.\nNelle versioni in italiano dei suoi film, Eva Mendes \u00e8 stata doppiata da:"}
{"id": "864175", "revid": "339392", "url": "https://it.wikipedia.org/wiki?curid=864175", "title": "Mona (vescovo)", "text": ""}
{"id": "864179", "revid": "1305772", "url": "https://it.wikipedia.org/wiki?curid=864179", "title": "Gaetano Mammone", "text": "Biografia.\nMammone era figlio di un mugnaio originario di Alatri che lavorava a Sora nei mulini concessigli in affitto dal duca Boncompagni. Si trattava di una famiglia abbastanza agiata, dove tutti i figli davano una mano nella fabbrica paterna, compreso Gaetano che per\u00f2 cominci\u00f2 da adolescente a diventare amico di coetanei poco raccomandabili, che probabilmente lo coinvolsero in azioni malavitose.\nDa adulto Mammone si diede al brigantaggio negli ultimi anni del XVIII secolo.\nNel gennaio del 1799 guid\u00f2 una rivolta nelle citt\u00e0 di Sora e Isola contro l'occupazione francese.\nTale rivolta era stata innescata da un proclama che re Ferdinando IV (il futuro Ferdinando I delle Due Sicilie) aveva lanciato dalla reggia di Caserta l'11 dicembre 1798 ai suoi \"fedeli, bravi ed amati popoli dell'Abruzzo e di Terra di Lavoro\" quando il suo esercito, che in un primo tempo aveva liberato Roma dai napoleonici, era stato pesantemente e ripetutamente sconfitto dalle truppe di Jean \u00c9tienne Championnet. (Sora all'epoca faceva infatti parte della provincia napoletana di \u201cTerra di Lavoro\u201d ed era il centro pi\u00f9 importante della Valle del Liri)\nNel proclama il re faceva appello ai cittadini affinch\u00e9 si armassero contro i francesi \u201cpropagatori di una filosofia empia ed immorale, sovvertitori dell'ordine antico e dell'autorit\u00e0 di diritto divino\u201d.\nIl vescovo della citt\u00e0 Agostino Colajanni manovr\u00f2 affinch\u00e9 la popolazione di Sora riunita in piazza Santa Restituta riconoscesse come capo della rivolta Gaetano Mammone che per l'occasione tenne un discorso ampiamente rivelatore della sua indole: \u00abSono contento del comando che mi date, per\u00f2 pensate che io, per l'amore che porto alla Casa Reale, sar\u00f2 terribile coi nemici del nostro Sovrano. Vi avverto! Voi siete in tempo di nominarne un altro. Io so dove sta il puzzo. Gli sar\u00e0 pena la testa, lo vedrete!\u00bb. La risposta dei presenti fu un coro di \u00abTaglia! Taglia! Morte ai giacobini!\u00bb.\nMammone si mise in contatto con gli ambienti filo-borbonici pi\u00f9 reazionari. in particolare fu nominato fiduciario per la zona di Sora da Fra Diavolo (Michele Pezza). Ben presto quindi, inizi\u00f2 la metodica eliminazione di tutti i sospetti giacobini anche attraverso fucilazioni di massa. I pi\u00f9 fortunati, si fa per dire, venivano invece ammucchiati nei sotterranei sovraffollati, senza prese d'aria e ripieni di escrementi, di un vecchio edificio che da allora fu chiamato \u201cla torre di Mammone\u201d (tale edificio fu demolito alla fine dell'Ottocento per creare il viale lungo il Liri). Finivano come \u00e8 logico per morire asfissiati, ma quando tale processo diventava troppo lungo, Mammone si inventava altri crudelmente fantasiosi modi per \u201csfoltire\u201d la prigione come quello che il napoletano Carlo De Nicola descrisse nel suo famoso \u201cDiario\u201d (1798-1825): \"avendo il carceriere detto a Mammone che le carceri erano anguste per tanti arrestati che vi erano, egli a sangue freddo gli impose di scannarne trenta affinch\u00e9 si sfollassero. Diede una tavola e fece trovare per ogni coverto una testa di fresco recisa e di una, premuto il sangue nel vino, se lo bevette\". In alternativa fracassava personalmente la testa a quelli che avessero pi\u00f9 di quaranta anni.\nD'altronde Gaetano Mammone aveva manifestato fin da piccolo una spiccata predilezione per il sangue umano. Era infatti abituato a bere il sangue proveniente dai salassi che all'epoca erano frequentemente praticati in quanto ritenuti panacea di ogni male. Una autorevole testimonianza in questo senso ci viene da Vincenzo Cuoco che, incarcerato insieme al brigante nel Maschio Angioino, scrive di averlo visto personalmente \"beversi il sangue suo dopo essersi salassato, e cercare con avidit\u00e0 quello degli altri salassati che erano con lui\".\nA sua discolpa va detto che violenza e crudelt\u00e0 non furono suoi esclusivi appannaggi: pi\u00f9 a sud le bande sanfediste dirette da Fabrizio Ruffo (addirittura un cardinale), non furono da meno. Uno per tutti l'esempio di Altamura (si veda anche Rivoluzione di Altamura) che, dopo essere stata espugnata, fu abbandonata per tre giorni alla furia bruta delle \u201cmasse\u201d le quali sfogarono la loro rabbia anche sulla popolazione inerme saccheggiando, violentando ed uccidendo; arrivando a profanare anche \"un convento di vergini. Nel quarto giorno il cardinale, assolvendo i peccati del suo esercito, lo benedisse\".\nQualche storico testimonia che Gaetano Mammone partecip\u00f2 anche a questa impresa, anzi mettendoci del suo, essendo arrivato a stuprare una ragazza all'interno di una chiesa e sotto gli occhi del padre per poi simulare la celebrazione di una messa e sgozzare il malcapitato usandone il sangue al momento della consacrazione. La notizia \u00e8 per\u00f2 postuma, forse riportata nelle opere di Vincenzo Cuoco o di Pietro Colletta, e pertanto non attendibile. Inoltre, \u00e8 appurato che Fra Diavolo e Gaetano Mammone non erano presenti ad Altamura durante la Rivoluzione di Altamura, ma erano nel territorio tra Capua e Terracina.\nNon di secondaria importanza altre sue \u201cimprese\u201d come l'uccisione di 400 cittadini di Sora o l'ordine impartito ad un suo scagnozzo di fucilare l'abate di Montecassino\nGli occupanti francesi non erano da meno perpetrando, ad esempio una strage di civili ad Isola del Liri. Una tragedia, che questa volta vide coinvolto il suo vice Valentino Alonzi soprannominato \u201cChiavone\u201d come il suo pi\u00f9 famoso nipote.\nNel maggio del 1799, i soldati francesi che avevano occupato Napoli, lasciarono la citt\u00e0 richiamati al nord per contrastare la controffensiva austro-russa. Una delle due colonne, soldati guidati dal generale Vatrin, risal\u00ec rapidamente la Valle del Liri devastando in successione le citt\u00e0 di Cassino, Roccasecca, Aquino ed Arce. Il 12 maggio si present\u00f2 davanti ad Isola del Liri. Questa cittadina \u00e8 cos\u00ec chiamata perch\u00e9 il suo nucleo originario \u00e8 circondato da due rami del fiume Liri che precipitano dall'alto formando due importanti cascate.\nEra presidiata dai ribelli agli ordini di Valentino Alonzi il quale, avendo fatto abbattere i ponti sul Liri, sbarrare le porte e disporre qualche pezzo di artiglieria a difesa, ordin\u00f2 di resistere nonostante l'enorme superiorit\u00e0 numerica dei francesi.\nEcco il racconto del Colletta \"Erano i due fiumi inguadabili, cadeva stemperata la pioggia, mancavano le vettovaglie ai francesi; divenne il vincere necessit\u00e0. La legione Vatrin costeggiando la riva manca di un ramo del fiume e la legione Olivier la diritta dell'altro, cercavano un guado; e non trovatolo costrussero un ponte di fascine, di botti e di altri legni, debole, piccolo, non atto ai carreggi di guerra e all'accelerato passaggio di molte genti; e perci\u00f2 mezza legione andando per il ponte aiutava con mano e con funi l'altra met\u00e0 che a nuoto valicava; e tutta intera, passate le acque, giunse ai muri. N\u00e9 perci\u00f2 paventarono i difensori.\nPer antichi sdruciti e per operate ruine alle pareti delle case, i francesi penetrarono in quella parte della terra che, traversata dallo stesso punto e rotto il ponte, fu nuovo impedimento ai vincitori. Ma la fortuna era con essi. I difensori non avevano demolito le pile, e stavano ancora travi presso alle sponde. Ristabilito in poco d'ora il passaggio, cadute le difese e le speranze, fuggirono i borboniani di poco scemati, e superbi di quella guerra e delle morti arrecate al nemico. Il quale sfog\u00f2 lo sdegno sui miseri abitanti; e trovando nelle cave poderoso vino, ebbro di esso e di furore dur\u00f2 le stragi, gli spogli e le lascivie per tutta la notte. Ingrossarono le piogge, e la terra bruciava. Al nuovo sole, dove erano le case e i templi, furono visti cumuli di cadaveri, di ceneri e di lordure\"\nUn vero eccidio fu consumato nella chiesa di San Lorenzo Martire: oltre cinquecento persone che si erano riparate nel luogo di culto furono, infatti, trucidate dall'esercito rivoluzionario. Nel libro dei morti della chiesa il parroco lasci\u00f2 una commovente descrizione in latino dell'eccidio, del saccheggio, degli stupri e un elenco delle 70 donne e 467 uomini massacrati.\nMammone continuava intanto nelle sue imprese: alla fine di maggio espugn\u00f2 la citt\u00e0 di Venafro, nel Molise, tagliando le comunicazioni tra Capua e Roma. Il 13 giugno, al comando del cardinale Ruffo, insieme a Fra Diavolo, conquist\u00f2 il ponte della Maddalena nella parte orientale di Napoli. Il 18 giugno ad Atina pass\u00f2 in rivista 400 uomini sfoggiando la divisa da colonnello borbonico mandatagli dalla regina Maria Carolina. Alla fine del mese partecip\u00f2 al blocco di Capua con 600 volontari e 500 cavalli. Anche in questa occasione si distinse, a detta del cardinale Ruffo \"per le turbolenze continuamente suscitate\". Ci\u00f2 risulta da una missiva del Ruffo al ministro John Acton, in cui si legge anche: \"Ho poi pessime notizie della di lui condotta in patria, ma ci\u00f2 non ostante non bisogna disgustarlo affatto, e procurare solo di frenarlo\".\nOgni volta che rientrava nella zona di Sora, Mammone infatti si abbandonava a violenze e turpitudini. I notabili dei paesi del circondario, per paura, largheggiavano in denaro e protezione. Con la restaurazione della monarchia alla fine della repubblica partenopea, per\u00f2, i sorani trovarono il coraggio di denunciare al re i delitti del Mammone.\nNel luglio del 1799 il generale sanfedista Giambattista Rodio, passando per Terra di Lavoro, dopo aver confiscato i beni di tutti quelli che avevano appoggiato i francesi, si present\u00f2 alle porte di Sora, per\u00f2 Mammone alla testa di 500 briganti gli neg\u00f2 l'accesso. Il vescovo Agostino Colajanni (lo stesso che aveva caldeggiato la nomina di Mammone a capomassa) era intanto rientrato dall'esilio a cui era stato costretto dallo stesso brigante per non aver condiviso le sue nefandezze. Il vescovo, responsabilmente, cerc\u00f2 di mediare un compromesso, ma Rodio raccolse prove e testimonianze degli eccessi patiti dalla popolazione e denunci\u00f2 Mammone al governo che ne ordin\u00f2 l'immediato arresto insieme ai suoi fratelli Luigi e Francesco. Chiss\u00e0 come Valentino Chiavone riusc\u00ec a defilarsi ed evit\u00f2 l'ordine di cattura.\nI tre fratelli Mammone fuggirono dopo aver svuotato i magazzini regi di Sora. Passati nello stato pontificio, saccheggiarono Veroli, ma alla fine furono catturati ed imprigionati nelle segrete del Maschio Angioino in Napoli. Dopo qualche mese furono trasferiti nelle prigioni del castello d'Ischia da cui per\u00f2 riuscirono a fuggire quasi subito agevolati sicuramente da occulte connivenze. Alla data del 30 settembre 1801 il De Nicola annot\u00f2 nel suo diano: \"Questa mattina nelle carceri della Vicaria, in Napoli, \u00e8 venuto il celebre Mammone arrestato dal principe d'Assia Philippstadt in Gaeta, nel Monastero degli Agostiniani, ove trovavasi travestito per imbarcarsi ed uscire dal regno\". \u00c8 evidente l'esistenza di due opposte parti che per motivi inconfessabili tendevano l'una a sbarazzarsi degli incomodi briganti e l'altra invece a servirsene per propri scopi.\nAlle accuse precedenti furono sommate quella di tradimento perch\u00e9 durante la latitanza pare avesse fatto combutta con altri ex capimassa per appoggiare un ritorno dei francesi a Napoli. Il 26 novembre il ministro Acton, messo al corrente di tali voci, scrisse al generale Emanuele Parisi per chiedere informazioni sul decorso del processo e per raccomandargli il massimo rigore nella sorveglianza del brigante, il quale, vistosi alle strette, inizi\u00f2 lo sciopero della fame per protestare contro la \u201cingiusta\u201d ed \u201cinfamante\u201d accusa di tradimento. Ma la cosa dur\u00f2 poco visto che lo stesso Parisi alcuni giorni dopo informava il ministro che Mammone aveva ricominciato ad alimentarsi.\nComunque, secondo la versione di alcuni, viene condannato a morte e la sentenza \u00e8 eseguita nei primi giorni del gennaio 1802.\nSecondo altri invece muore l'8 gennaio 1802 nella sua cella senza alcuna causa dichiarata.\nCorsero delle voci a proposito della condanna di Gaetano Mammone riportate anche dal Croce. Pare che Gianbattista Colajanni avesse tramato contro di lui per vendicarsi del fatto che il Mammone, nel 1799, stava per far fucilare il fratello Agostino Colajanni vescovo di Sora.\n\"La cabala\", scrisse G. Torelli, \" fu dal Colajanni s\u00ec bene ordita presso il governo, che giunse a far cadere in sospetto di tradimento questo uomo, il quale nella sua sventura fu pi\u00f9 grande di lui. Gettato in un orrido carcere, se gli stringeva un artificioso processo per impiccarlo; ma egli, quando vide imminente il pericolo, non volle dare questo trionfo al suo nemico; rifiutando ogni cibo, ebbe la costanza di morire di fame col nome dei sovrani fra le labbra. Ma non pu\u00f2 negarsi che nella sua campagna d'insorgenza non avesse usato degli atti di crudelt\u00e0 contro i giacobini fino a servirsi in pubblica tavola del teschio loro per bicchiere\". Come si vede il Torelli fornisce un'altra versione, molto pi\u00f9 \u201ccavalleresca\u201d della sua morte, ma ci\u00f2 stride fortemente con la brutale personalit\u00e0 del brigante.\nNon essendoci un'adeguata documentazione, \u00e8 evidente per\u00f2 che si resta in ogni caso nel campo delle semplici congetture.\nIntanto erano stati presi provvedimenti anche nei confronti degli altri due fratelli Mammone ancora latitanti: si espropriarono i loro beni compresa la casa natale a Sora che fu adibita a sede della gendarmeria reale e fu promessa una taglia di scudi per la loro cattura. Luigi rimase latitante per 14 anni, ma nel 1806 si un\u00ec a Fra Diavolo per resistere alla nuova invasione dei francesi. Per cui, subito dopo la restaurazione, sped\u00ec una supplica al re Borbone perch\u00e9 \"non gli si desse pi\u00f9 molestia alcuna e rientrasse nel pieno possesso dei suoi beni e sieguisse a difendere come per lo passato il suo clemente Padre e legittimo Re Ferdinando IV che Dio guardi e mantenghi\". Sicuro di ottenere la grazia, alle ore 13 del 22 giugno 1815, torn\u00f2 a Sora per riprendere possesso della casa requisita.\nScrive il Ferri: \u00ab\"La popolazione risent\u00ec una scossa all'apparire di questo mostro\", rifer\u00ec il sottointendente Massone, il quale, ricordando all'intendente che 360 vittime di quei fratelli assassini stavano ancora buttate \"nel pozzo del Palazzo del Re, a Sora\", lo avvisava che aveva fatto arrestare il soggetto per tradurlo a Caserta, dove quella corte criminale doveva giudicarlo. Anche Luigi si mostr\u00f2 allergico alle prigioni. Mor\u00ec pochi mesi dopo nel carcere di Aversa. Non ancora vecchio e in un contesto poco chiaro. Avvelenato come il fratello Gaetano?\u00bb\nNella storiografia.\nVenne descritto da numerosi autori, tra cui Vincenzo Cuoco e Benedetto Croce, come feroce e sanguinario, al quale si attribuivano persino abitudini antropofaghe. Al contempo per\u00f2 venne definito da Re Ferdinando come \u201cnostro buon amico e generale, il vero sostegno del Trono\u201d e pertanto insignito di decorazioni borboniche.\nGaetano Mammone \u00e8 anche citato in un famoso romanzo di Alessandro Dumas padre: \"La Sanfelice\". Egli, assieme a Fra Diavolo, prese parte alla resistenza contro i francesi invasori del regno borbonico.\nViene menzionato anche nel romanzo di Ippolito Nievo \"Le confessioni di un italiano\",Cap. Decimo settimo."}
{"id": "864180", "revid": "729019", "url": "https://it.wikipedia.org/wiki?curid=864180", "title": "Carlo di Lannoy", "text": "Fu vicer\u00e9 del Regno di Napoli dal 16 luglio 1522 al 20 ottobre 1523 e primo principe di Sulmona.\nBiografia.\nGiovinezza e carriera militare.\nFiglio minore di Giovanni de Lannoy, signore di Mongoval e di Philippotte de Lalaing, prese servizio presso l'imperatore Massimiliano distinguendosi per il suo coraggio e le sue doti di condottiero.\nNel 1515 fu nominato membro del consiglio di Carlo di Borgogna (il futuro Carlo V) mentre l'anno seguente divenne Cavaliere dell'Ordine del Toson d'Oro e nel 1521 governatore di Tournai.\nFu il comandante in capo delle armate imperiali dopo la morte di Prospero Colonna, avvenuta nel 1523.\nVicer\u00e9 di Napoli.\nNel 1522 divenne vicer\u00e9 di Napoli, per volere di Carlo V che volle insediare nel Regno italiano un fiammingo come lui, dopo l'ultimo vicer\u00e9 spagnolo Raimondo de Cardona.\nGi\u00e0 il giorno in cui prese possesso della carica, il 16 luglio, stabil\u00ec le nuove direttive per il governo del viceregno fissando due udienze settimanali, una con la nobilt\u00e0 ed una con i rappresentanti del popolo, chiamando anche a raccolta coloro che avevano parteggiato per il sovrano aragonese Ferrante II.\nL'improvvisa partenza per la \"Guerra di Lombardia\" (combatter\u00e0 nella Battaglia di Pavia), nell'ottobre 1523, fece s\u00ec che un sostituto fosse nominato in sua vece: Andrea Carafa, conte di Santa Severina, il quale diede al popolo la custodia delle porte della citt\u00e0; alla morte di quest'ultimo il governo del viceregno pass\u00f2 nelle mani del \"Consiglio Collaterale\" retto da Giovanni Carafa, conte di Policastro.\nIl tentativo di invasione francese spinse il Lannoy a rientrare a Napoli e il vicer\u00e9 si distinse per respingere gli attaccanti con la sua flotta prima di recarsi a Roma per trattare con Papa Clemente VII.\nMorte.\nMor\u00ec a Gaeta (secondo alcuni autori ad Aversa) nel 1527 e fu sepolto a Napoli nella cappella di famiglia a Monteoliveto.\nDiscendenza.\nSpos\u00f2 Fran\u00e7oise d\u2019Entremont de Montbel, figlia del conte savoiardo Jacques II de Montbel.\nEbbero sei figli:"}
{"id": "864181", "revid": "81646", "url": "https://it.wikipedia.org/wiki?curid=864181", "title": "Diploidi", "text": ""}
{"id": "864183", "revid": "124564817", "url": "https://it.wikipedia.org/wiki?curid=864183", "title": "Segreto professionale", "text": "Il segreto professionale indica un obbligo normativo a carico di alcune figure professionali di non rivelare o pubblicizzare informazioni, delle quali esse siano a conoscenza, per motivi di lavoro, per le quali vi \u00e8 imposto uno specifico obbligo di segretezza.\nPu\u00f2 riguardare il libero professionista, il lavoratore subordinato o anche il dipendente pubblico, e spesso \u00e8 tanto un obbligo deontologico oltre che giuridico.\nTipologie di segreto professionale vigenti.\nIl \"segreto\" pu\u00f2 essere di diverse tipologie:\nAmbito di applicazione.\nLavoro subordinato.\nEsso sottende a un divieto gravante sul lavoratore subordinato a tutela dell'interesse del datore di lavoro a mantenere la capacit\u00e0 competitiva della propria attivit\u00e0 economica organizzata (impresa).\nL'obbligo di segreto \u00e8 un obbligo cosiddetto \"di protezione\" fondato sul dovere di fedelt\u00e0 del lavoratore previsto (come ad esempio previsto dall'art. 2105 del codice civile italiano. Per \"obbligo di segreto\" si intende il divieto per ciascun lavoratore di divulgare o utilizzare notizie e informazioni attinenti all'organizzazione e ai metodi di produzione dell'impresa da cui dipende.\nLibera professione.\nIn quest'area il segreto professionale indica l'obbligo, per un professionista, di mantenere la riservatezza su dati sensibili di cui viene a conoscenza in virt\u00f9 della propria attivit\u00e0 professionale. Per esempio, il segreto professionale vincola i medici e gli operatori sanitari a non divulgare informazioni sulla salute dei propri pazienti.\nI vari codice deontologici professionali disciplinano quest'aspetto.\nLe conseguenze in ambito civile della violazione del segreto professionale possono includere la radiazione da un albo professionale.\nIl segreto professionale \u00e8 riconosciuto anche ai giornalisti sin dalla legge di istituzione dell'Ordine (l. 69 del 3 febbraio 1963) ed \u00e8 stato recepito nel Codice penale italiano nel 1988. Rispetto alla libera professione vi \u00e8 una differenza: \u00abdiversamente dagli avvocati, dai medici e dai ministri del culto, il magistrato pu\u00f2 ordinare loro di indicare la fonte se ci\u00f2 \u00e8 indispensabile ai fini della prova\u00bb.\nSanzioni.\nL'eventuale violazione del \"segreto professionale o industriale\" ha conseguenze sanzionatorie sia sul piano civile, sia sul piano penale.\nLa legislazione italiana ad esempio definisce il concetto di segreto professionale e indica la violazione di tale segreto come reato nell'articolo 622 del codice penale. La pena prevista per questo reato pu\u00f2 variare da una sanzione pecuniaria a un anno di reclusione. Il reato si applica a chiunque riveli un segreto professionale senza giusta causa, ed \u00e8 punibile solo se questa violazione avviene per dolo, per trarne un profitto illecito, o anche semplicemente se questa violazione \u00e8 tale da causare potenzialmente danno al titolare del segreto rivelato.\nLa normativa prevede anche una serie di giuste cause che possono giustificare la divulgazione di informazioni coperte da segreto professionale (per esempio denunce obbligatorie, perizie, consulenze, referti)."}
{"id": "864187", "revid": "842", "url": "https://it.wikipedia.org/wiki?curid=864187", "title": "EA Sports", "text": ""}
{"id": "864188", "revid": "339392", "url": "https://it.wikipedia.org/wiki?curid=864188", "title": "Aploidi", "text": ""}
{"id": "864190", "revid": "114892722", "url": "https://it.wikipedia.org/wiki?curid=864190", "title": "Villa Belgiojoso", "text": "L'espressione Villa Belgiojoso si pu\u00f2 riferire a una di queste costruzioni:"}
{"id": "864195", "revid": "767487", "url": "https://it.wikipedia.org/wiki?curid=864195", "title": "Versus (Kings of Convenience)", "text": "Versus \u00e8 un album di remix e collaborazioni del gruppo norvegese Kings of Convenience, pubblicato il 22 ottobre 2001.\nLa maggior parte delle canzoni riarrangiate appartengono all'album di inediti precedente, Quiet Is the New Loud. L'unica canzone non contenuta in quell'album \u00e8 \"Gold for the Price of Silver\", che \u00e8 un B-side. Le collaborazioni vantano nomi tra i pi\u00f9 importanti della scena Indie rock e elettronica anglosassone e scandinava, tra i quali i pi\u00f9 conosciuti in Italia sono i R\u00f6yksopp."}
{"id": "864196", "revid": "38120", "url": "https://it.wikipedia.org/wiki?curid=864196", "title": "Diomede Catalucci", "text": "Biografia.\nNato a Ferrara dal meccanico Pietro, originario di Fano, si trasfer\u00ec ancora ragazzo a Perugia, dove nel 1877 si iscrisse alla locale accademia di belle arti.\nDopo aver iniziato la sua attivit\u00e0 didattica nell'istituto d'arte di Pietrasanta, nel 1895 fu chiamato ad insegnare ornato e decorazione in quello che all'epoca era l'Istituto di Belle Arti delle Marche, ospitato nel Palazzo Ducale di Urbino.\nTra i suoi primi allievi ebbe Raffaello Giovanelli, Giuseppe Brega, Enrico Scatassa e Nazareno Maestrini.\nAd Urbino esegu\u00ec la decorazione del Teatro Sanzio (1896-1897) e della cappella di Sant'Antonio nella chiesa di San Francesco (1898-1900), per la quale realizz\u00f2 anche un presepe (1902-1903).\nSuo il progetto per la facciata del trecentesco Oratorio di S. Giovanni (1901) e per la fontana in piazza VIII Settembre (1908), oltre alla decorazione della Sala Pascolini in Palazzo Ducale e dell'Albergo Italia.\nPartecip\u00f2 con i suoi allievi all'Esposizione di Senigallia (1904) e all'Esposizione Regionale di Macerata (1905).\nAiutato dalla figlia ed allieva Maria Catalucci, realizz\u00f2 una trasposizione pittorica delle celebri tarsie dello Studiolo di Federico da Montefeltro per l'Esposizione Nazionale di Roma del 1911.\nRicopr\u00ec la carica di assessore, nella giunta municipale di Urbino presieduta da Aldo Albini, dal novembre 1909 al febbraio 1911.\nNel 1913 restaur\u00f2 il \"Presepe\" di Federico Brandani nell'Oratorio urbinate di San Giuseppe, su incarico della Soprintendenza ai Monumenti delle Marche.\nNel 1920 fu la volta delle statue lignee della Vergine Annunciata e dell'Arcangelo Gabriele, conservate nella Galleria Nazionale delle Marche in Palazzo Ducale ad Urbino.\nDiomede Catalucci ha completato la lavorazione pittoresca del Teatro La Scala a Milano"}
{"id": "864197", "revid": "121658", "url": "https://it.wikipedia.org/wiki?curid=864197", "title": "Discografia di ayumi hamasaki", "text": ""}
{"id": "864201", "revid": "1793900", "url": "https://it.wikipedia.org/wiki?curid=864201", "title": "Mare di Lincoln", "text": "Il mare di Lincoln \u00e8 un mare costiero del mare Glaciale Artico. Bagna a sud-est la terra di Peary in Groenlandia, a sud la terra Knud Rasmussen e a ovest l'isola canadese di Ellesmere; incontra le acque dello stretto di Nares a sud-ovest ed \u00e8 circondato a nord e a est dalle acque del mar glaciale artico."}
{"id": "864203", "revid": "78273", "url": "https://it.wikipedia.org/wiki?curid=864203", "title": "Nazionale di calcio della Lapponia", "text": ""}
{"id": "864206", "revid": "1605525", "url": "https://it.wikipedia.org/wiki?curid=864206", "title": "Il Giallo Mondadori dall'801 al 900", "text": ""}
{"id": "864207", "revid": "729019", "url": "https://it.wikipedia.org/wiki?curid=864207", "title": "Settima coalizione", "text": "La settima coalizione fu un'alleanza militare delle potenze europee, stabilita nel 1815 durante il periodo detto dei Cento giorni, dopo la fuga dall'isola d'Elba dell'imperatore Napoleone Bonaparte, per sconfiggere definitivamente la Francia, imporre la Restaurazione degli antichi sovrani e mettere termine al regime napoleonico.\nLa guerra contro la Francia ebbe fine rapidamente con la decisiva vittoria anglo-prussiana alla battaglia di Waterloo che provoc\u00f2 la caduta di Napoleone, la sua seconda abdicazione e il suo esilio definitivo all'isola di Sant'Elena.\nIn Italia il fronte di guerra coincise con la guerra austro-napoletana tra il Regno di Napoli di Gioacchino Murat e l'alleanza anglo-austriaca.\nLa fine delle ostilit\u00e0 l'8 luglio coincise con il rientro a Parigi di Luigi XVIII, tuttavia l'ultima battaglia in Europa termin\u00f2 solo l'8 agosto mentre l'ultimo scontro armato in assoluto, l'invasione di Guadalupa, termin\u00f2 solo due giorni dopo, il 10. Il trattato di Parigi, firmato il 20 novembre, sanc\u00ec la fine definitiva delle guerre napoleoniche.\nDescrizione.\nLa settima coalizione fu preparata affrettatamente alla notizia della fuga dell'imperatore ed il 13 marzo, sei giorni prima che Napoleone arrivasse a Parigi, le potenze del Congresso di Vienna lo dichiararono fuori legge, e quattro giorni pi\u00f9 tardi, Regno Unito, Russia, Austria e Prussia concordarono insieme di apportare 150.000 uomini ognuno per porre fine all'egemonia napoleonica.\nI membri della settima coalizione furono: Regno Unito, Russia, Prussia, Austria, Svezia, i Paesi Bassi, il Regno di Sardegna, Spagna, Portogallo ed un certo numero di stati tedeschi.\nCampagna di Waterloo.\nLa principale campagna della settima coalizione si combatt\u00e9 in Belgio dove i coalizzati avevano concentrato l'esercito anglo-tedesco del Duca di Wellington con 96.000 soldati e l'esercito prussiano del feldmaresciallo Gebhard von Bl\u00fccher con 124.000 soldati; i piani degli alleati prevedevano prima di passare all'offensiva generale, di organizzare forze schiaccianti per attaccare da nord e da est la Francia con una grande superiorit\u00e0 numerica; era quindi previsto l'afflusso di forti eserciti austriaci e russi. Napoleone, consapevole della sua inferiorit\u00e0 di forze e della necessit\u00e0 di attaccare prima del concentramento generale dei nemici, decise di prendere subito l'iniziativa attaccando in Belgio con l'Armata del Nord per distruggere subito gli eserciti prussiano e britannico.\nNonostante la limitatezza delle forze dell'Armata del Nord, agguerrita e costituita da truppe esperte ma costituita da soli 126.000 soldati, Napoleone prese l'offensiva di sorpresa il 15 giugno a Charleroi sfruttando la scarsa coesione e i precari collegamenti tra i due eserciti alleati. Inizialmente i due comandanti alleati furono sorpresi dall'improvvisa offensiva francese e non riuscirono a riunire le loro forze; Napoleone, sfruttando la sua posizione centrale, pot\u00e9 quindi il 16 giugno attaccare a Ligny i prussiani, che subirono una dura sconfitta anche se riuscirono ad evitare la distruzione.\nContemporaneamente a Quatre Bras, in un'azione separata svoltasi lo stesso giorno della battaglia di Ligny, l'ala sinistra dell'esercito francese, sotto il comando del maresciallo Michel Ney, intercett\u00f2 le forze anglo-tedesche del Duca di Wellington; dopo un'aspra battaglia il comandante britannico, appresa la notizia della sconfitta del feldmaresciallo Bl\u00fccher, decise di ripiegare verso Bruxelles e riusc\u00ec, dopo una difficile ritirata inseguito da Napoleone, a stabilirsi sulla posizione di Mont St. Jean, davanti alla foresta di Soignes, dove intendeva combattere una battaglia difensiva in attesa dell'arrivo in suo sostegno dei prussiani.\nIl giorno 18 giugno si realizz\u00f2 il confronto decisivo della campagna, e questo ebbe luogo a Waterloo. Napoleone, fiducioso della vittoria, riteneva la posizione britannica particolarmente infelice e contava sulla capacit\u00e0 del maresciallo Emmanuel de Grouchy di tenere sotto controllo i prussiani che considerava in disgregazione dopo la sconfitta di Ligny. L'attacco francese a Waterloo fu ritardato dal maltempo e, condotto frontalmente, non tenne conto della capacit\u00e0 britannica di battersi in difesa. Dopo una serie di attacchi respinti e qualche successo, i francesi sembrarono nella serata vicini alla vittoria ma l'arrivo dei prussiani fece cambiare le sorti della battaglia a favore dei coalizzati che ottennero cos\u00ec la vittoria decisiva della guerra. L'esercito francese, stanco e sfiduciato, cedette sotto l'attacco dei prussiani e ripieg\u00f2 in rotta, mentre la battaglia simultanea di Wavre era servita a trattenere il maresciallo Grouchy che quindi non pot\u00e9 intervenire in soccorso di Napoleone.\nIn seguito alla sua sconfitta definitiva, Napoleone fu confinato, per il resto della sua vita, nella lontana isola di Sant'Elena nel sud dell'Oceano Atlantico, dove mor\u00ec qualche anno dopo, il 5 maggio 1821."}
{"id": "864208", "revid": "2519", "url": "https://it.wikipedia.org/wiki?curid=864208", "title": "Villa Belgiojoso (Lecco)", "text": "La Villa Belgiojoso, o \"Belgioioso\" \u00e8 situata nel quartiere di Castello di Lecco come sede dei Musei civici di archeologia e di storia naturale della citt\u00e0. Fu costruita dal marchese Giacomo Locatelli nei primi anni del XVIII secolo su un preesistente edificio.\nPresenta la tipica pianta a U aperta verso il giardino, con corpo centrale porticato e ala orientale incompiuta.\nStoria.\nNel 1794 fu ceduta a Giovanna Mellerio moglie di Rinaldo Alberico Barbiano di Belgiojoso d'Este, figlio del principe Alberico che ne apportarono delle modifiche al vasto giardino sotto le direttive dell'architetto viennese Leopoldo Pollack ma nel 1797 venne sequestrata dalle autorit\u00e0 della Repubblica Cisalpina per insediarvi il dipartimento della Montagna di cui Lecco ne era il capoluogo.\nNel 1829 il palazzo fu ereditato dagli Stampa di Soncino che lo mantennero fino al 1866 passando di mano pi\u00f9 volte a famiglie della borghesia locale fino al 1923 quando pervenne al comune di Castello e l'anno successivo al comune di Lecco a seguito dell'accorpamento in un'unica realt\u00e0 amministrativa trasformandola nel 1927 quale sede dei Musei civici di Lecco..\nIl progetto originario \u00e8 piuttosto difficile da ricostruire soprattutto a causa delle manomissioni che si sono succedute nel tempo, soprattutto nell'area del giardino: di difficile ricostruzione restano quindi sia il nome dell'architetto che l'evoluzione del progetto nel suo rapporto con la committenza, oltre che l'organizzazione interna della villa e la struttura del parco circostante.\nL'aspetto attuale si deve alla famiglia Locatelli nel 1773 che, accorpando alcune case della zona, concep\u00ec l'edificio come un corpo a U nelle forme barocche del tardo Settecento seppure l'ala di levante rimase incompiuta non essendo stata mai edificata.\nAl piano terra si apre un monumentale porticato da cui si accede al giardino, un tempo vastissimo, diviso da un viale di Cipressi.\nAlle pareti del portico sono appese lapidi e stemmi provenienti dal Forte di Fuentes.\nMusei.\nLa villa \u00e8 una delle sedi dei musei civici di Lecco (\"Sistema Museale Urbano di Lecco\" o SiMUL) e ospita:"}
{"id": "864210", "revid": "6923", "url": "https://it.wikipedia.org/wiki?curid=864210", "title": "Reazione di Maillard", "text": "Per reazione di Maillard si intende una serie complessa di fenomeni che avvengono a seguito dell'interazione di zuccheri e proteine durante la cottura. I composti che si formano con queste trasformazioni sono caratterizzati dal colore bruno e dal caratteristico odore di crosta di pane appena sfornato. Le reazioni sono piuttosto complesse ed eterogenee, ma attraverso la formazione di un intermedio (il composto di Amadori) si formano diverse sostanze quali le melanoidine dall'odore e dal colore caratteristico. \nLa reazione deve il suo nome a Louis Camille Maillard (1878-1936), il chimico francese che la studi\u00f2 per la prima volta.\nUtilizzi.\nSpesso \u00e8 grazie a questi composti che preferiamo un prodotto da forno piuttosto che un altro: siamo attratti dal colore marrone bruno, ma non tanto dal giallino/bianco che interpretiamo come non abbastanza cotto o dal marrone molto scuro/nero che interpretiamo come bruciato. Come spesso accade nel mondo delle tecnologie alimentari, \u00e8 il binomio tempo e temperatura a condizionare maggiormente l'aspetto e il gusto del prodotto. Questa reazione pu\u00f2 essere desiderata in certi alimenti come appunto il pane, ma potrebbe essere ottenuta anche in alimenti in cui non \u00e8 desiderata, come nel caso del latte. In quest'ultimo caso \u00e8 riconoscibile dal tipico odore di cotto.\nIn campo cosmetico la reazione di Maillard \u00e8 sfruttata dagli autoabbronzanti o prolungatori di abbronzatura di origine sintetica, come diidrossiacetone (DHA), gliceraldeide ed eritrulosio. Queste sono di per s\u00e9 sostanze incolori e reagiscono con gli amminoacidi della cheratina generando imbrunimento, che poi \u00e8 l'effetto desiderato. Dove c'\u00e8 maggiore concentrazione di cheratina danno colorazione pi\u00f9 scura.\nFasi della reazione.\nLa reazione pu\u00f2 essere suddivisa in tre fasi principali.\nPrima fase.\n\u00c8 caratterizzata dalla reazione del carbonio carbonilico di uno zucchero riducente con un gruppo amminico di un amminoacido N-terminale di una proteina, con la conseguente formazione di una glicosilammina (immina glucosilica). Questa successivamente subisce un riarrangiamento dei doppi legami che porta alla formazione di un composto di Amadori o di Heyns a seconda che lo zucchero sia rispettivamente un aldoso o un chetoso. Il riarrangiamento di Amadori-Heyns \u00e8 catalizzato dagli acidi.\nData la stabilit\u00e0 di questi intermedi, in alcuni prodotti fra cui il latte sterilizzato, essi possono rappresentare i prodotti terminali della reazione di Maillard. Dal punto di vista delle caratteristiche sensoriali, in questa fase non si ha la formazione di composti colorati o profumati. Tuttavia la disponibilit\u00e0 di amminoacidi essenziali come la lisina risulta gi\u00e0 compromessa.\nSeconda fase.\nIn questa fase si possono avere un gran numero di reazioni che sono influenzate da fattori come la temperatura e il pH. Le reazioni sono difficili da studiare e descrivere, tuttavia si distinguono alcuni percorsi principali che sono:\n1) formazione di composti dicarbonilici: i composti di Amadori possono enolizzare formando composti alfa-dicarbonilici, i quali a loro volta possono \"ciclizzare\" (in condizioni di basse temperature e pH acido, \u00e8 favorita la disidratazione e la formazione di composti eterociclici come le aldeidi cicliche derivate dal pirrolo e del furano, furfurolo e idrossimetilfurfurolo); \"scindersi\" (reazione tipica della forma 2,3 dicarbonilica, ad alte temperature e in ambiente meno acido si formano composti carbonilici e dicarbonilici a basso peso molecolare come l'aldeide piruvica); oppure possono \"reagire\" con altri composti come gli amminoacidi liberi - degradazione di Strecker - formando CO2, aldeidi caratteristiche e alfa-amminocarbonili particolarmente reattivi che possono reagire producendo per esempio pirazine per condensazione. Da questi processi si ottengono i composti responsabili dell'aroma degli alimenti cotti. Questi composti sono semplici come: ammoniaca e acido solfidrico; e composti pi\u00f9 complessi come quelli eterociclici (derivati pirimidinici, ossazolo, tiazolici, pirazinici).\n2) disidratazione drastica di vari composti della prima fase.\n3) scissione di vari composti formatisi nella prima fase, la reazione \u00e8 favorita dalle alte temperature e produce composti carbonilici e dicarbonilici a basso numero di atomi di carbonio come l'aldeide glicerica e piruvica.\nTerza fase.\nIn questa fase, l'ultima, si ha il pi\u00f9 alto grado di imbrunimento possibile per l'alimento. Si formano a questo stadio le melanoidine, sostanze colorate in giallo-bruno, a contenuto di azoto variabile poich\u00e9 possono derivare da composti diversi, ad alto peso molecolare ed insolubili. A questa fase si giunge dopo che le molte specie a basso peso formatesi nelle due fasi precedenti reagiscono tra loro, ad esempio per condensazione di aldeidi e chetoni. Le melanoidine sono responsabili del colore bruno della crosta dei prodotti da forno e delle striature della carne ai ferri. Se la temperatura \u00e8 troppo elevata si formano sostanze nocive come l'acrilammide e l'idrossimetilfurfurale.\nFattori che influiscono sullo sviluppo della reazione di Maillard.\nLa reazione \u00e8 influenzata:"}
{"id": "864211", "revid": "1605525", "url": "https://it.wikipedia.org/wiki?curid=864211", "title": "Il Giallo Mondadori dal 901 al 1000", "text": ""}
{"id": "864212", "revid": "1543377", "url": "https://it.wikipedia.org/wiki?curid=864212", "title": "Lingua proto-uralica", "text": "Il proto-uralico \u00e8 l'ipotetica lingua ancestrale delle lingue uraliche, incluse le moderne lingue samoiede e le lingue ugrofinniche.\nLa ricostruzione disponibile non rappresenta una lingua reale esistita in un momento temporale e spaziale preciso; invece, rappresenta l'insieme dei tratti comuni ad un continuum dialettale che diede origine alle lingue samoiede, alle lingue ugriche e alle lingue finnopermiche. Secondo il tradizionale modello ad albero, il proto-uralico si divise in \"proto-samoiedo\" e in \"proto-ugrofinnico\". Comunque, il proto-ugrofinnico ricostruito differisce molto poco dal proto-uralico. Perci\u00f2 il proto-ugrofinnico pu\u00f2 essere considerato come una classificazione geografica di dialetti pi\u00f9 vicini geneticamente del proto-uralico, e non come una lingua distinta derivata dal proto-uralico.\nFonetica.\nIn modo simile alla situazione del proto-indoeuropeo, le ricostruzioni del proto-uralico non sono scritte nell'alfabeto fonetico internazionale ma nell\"'Alfabeto fonetico uralico\" o \"UPA\". L'UPA viene utilizzato in queste ricostruzioni, seguito dagli equivalenti IPA tra barre (poich\u00e9 si tratta di una ricostruzione fonemica).\nIl proto-uralico aveva l'armonia vocalica ed un inventario vocalico abbastanza ricco in sillaba iniziale, cos\u00ec come i sistemi del finlandese e dell'estone odierni:\nLe vocali arrotondate sono ristrette alle sillabe iniziali. I fonemi vocalici in sillaba non iniziale sono ristretti a due o tre. Un punto di vista \u00e8 che ci fossero solo due vocali originali in sillabe non iniziali, ed , realizzate come quattro allofoni attraverso l'armonia vocalica. Un altro punto di vista \u00e8 che ci fossero tre vocali originali, , e . Non c'erano dittonghi n\u00e9 vocali lunghe.\nIl sistema consonantico era ricco di consonanti palatalizzate, ma possedeva solo una serie di occlusive (sorde non aspirate):\nI suoni segnati con il punto interrogativo sono supportati solo da poche tracce filologiche, e non sono accettate da tutti gli studiosi. La consonante \"x\" viene ricostruita da alcuni studiosi nelle radici dove una vocale lunga si \u00e8 sviluppata in seguito nelle lingue finnopermiche. Poich\u00e9 questa ipotetica consonante non si \u00e8 preservata in nessuna lingua come tale, la sua originale natura fonetica \u00e8 incerta.\nNon erano permessi gruppi di due o pi\u00f9 consonanti all'inizio ed alla fine di parola, cos\u00ec le parole potevano iniziare e finire al massimo con una sola consonante. All'interno delle parole erano permessi gruppi di solo due consonanti. Non \u00e8 sicuro se ci fossero consonanti doppie (geminate). La sonorizzazione non era una caratteristica fonemica.\nLa sibilante postalveolare /\u0161/ \u00e8 scarsamente attestata, ma alcuni prestiti dalle lingue indoeurope hanno riflessi tracciabili ad una fricativa postalveolare nel proto-finnico. La palatalizzazione era una caratteristica fonemica, cos\u00ec come in molte lingue uraliche moderne.\nIl proto-uralico non possedeva toni, contrariamente allo Jenisei e ad alcune lingue siberiane. Non era neanche presente un accento distintivo come in indoeuropeo; nel proto-uralico la prima sillaba era invariabilmente tonica.\nGrammatica.\nGrammaticalmente il proto-uralico era una \"lingua agglutinante\" con sei casi nominali e verbi coniugati per numero, persona, modo e tempo. C'erano \"tre numeri\", il singolare, il duale ed il plurale. Il proto-uralico era una \"lingua nominativo-accusativa\". I verbi potevano avere una coniugazione soggettiva ed oggettiva separata, l'ultima delle quali era usata in connessione con il complemento oggetto.\nNon veniva riconosciuto alcun genere grammaticale, cos\u00ec come oggi. Gli articoli erano sconosciuti. La marca del plurale dei sostantivi era *\"-t\" in posizione finale e *\"-j-\" in posizione non finale, come si nota nel finlandese. La marca del duale \u00e8 stata ricostruita come *\"-k-\", ma il numero duale \u00e8 stato perso in molte delle lingue uraliche contemporanee. Il nome aveva anche dei \"suffissi possessivi\", ma non sono stati ricostruiti dei pronomi possessivi.\nI case avevano solo un contrasto locativo a tre modi: entrata, stato, uscita. Questa \u00e8 l'origine del sistema a tre modi del finlandese careliano (illativo/inessivo/elativo, allativo/adessivo/ablativo, traslativo/essivo/eccessivo). Il caso partitivo, sviluppato dall'ablativo, fu un'innovazione delle lingue finnopermiche.\nI casi erano:\nI verbi venivano coniugati almeno secondo il numero, la persona ed il tempo. Le ricostruzioni delle marche dei modi sono controverse. Alcuni studiosi ritengono che esistessero coniugazioni soggettive ed oggettive separate, ma ci\u00f2 \u00e8 in discussione; riflessi chiari della coniugazione oggettiva si trovano solo nelle lingue pi\u00f9 orientali e perci\u00f2 pu\u00f2 rappresentare un'innovazione areale. La negazione veniva espressa per mezzo di un \"verbo negativo\" *e-, che si trova nel finlandese \"e+mme\" (non traducibile in italiano direttamente, ma con l'inglese \"we don't\").\nVocabolario.\nSolo circa 200 parole si riescono a ricostruire per il proto-uralico, se viene richiesta la presenza di queste ultime anche nelle lingue samoiede. Con un criterio di ricostruzione meno ristretto si riescono a ricostruire fino a 300-400 parole.\nQuasi tutte le parole del vocabolario ricostruito appartengono a concetti basilari e non permettono di arrivare a conclusioni significative sulla cultura proto-uralica. I seguenti esempi di termini ricostruiti si attengono ai criteri pi\u00f9 ristretti e sono perci\u00f2 accettati come proto-uralici da praticamente tutti gli studiosi del campo:\nLa ricostruzione di una parola *\"w\u00e4\u015bk\u00e4\", per 'metallo', \u00e8 stata proposta. Per\u00f2 questa parola mostra delle irregolarit\u00e0 nelle corrispondenze fonetiche, ed alcuni studiosi la ritengono invece una Wanderwort.\nIpotesi di relazioni esterne.\nIl proto-uralico \u00e8 coinvolto nella controversa ipotesi nostratica, che collega molte lingue parlate in Asia, Africa ed Europa, incluse le lingue indoeuropee, le lingue altaiche, e le lingue afroasiatiche."}
{"id": "864213", "revid": "767487", "url": "https://it.wikipedia.org/wiki?curid=864213", "title": "Eucelade (astronomia)", "text": "Eucelade (dal greco \u0395\u03c5\u03ba\u03b5\u03bb\u03b1\u03b4\u03b7), o Giove XLVII, \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003 ed ha ricevuto la designazione provvisoria S/2003 J 1.\n\"Eucelade\" \u00e8 caratterizzato da un movimento retrogrado ed appartiene al gruppo di Carme, composto da satelliti retrogradi ed irregolari che orbitano attorno a Giove ad una distanza compresa fra 23 e 24 milioni di chilometri, con una inclinazione orbitale pari a circa 165\u00b0.\n\"Eucelade\" nella mitologia greca da alcuni autori \u00e8 descritta come una delle muse e figlia di Zeus."}
{"id": "864214", "revid": "1605525", "url": "https://it.wikipedia.org/wiki?curid=864214", "title": "Il Giallo Mondadori dal 1001 al 1100", "text": ""}
{"id": "864215", "revid": "965226", "url": "https://it.wikipedia.org/wiki?curid=864215", "title": "Gianpiero D'Alia", "text": "Biografia.\nFiglio di Salvatore D'Alia, deputato della Democrazia Cristiana e poi del Centro Cristiano Democratico tra il 1987 e il 2001, Gianpiero D'Alia, inizia l'impegno politico come amministratore comunale di Messina, dapprima come consigliere comunale e poi come assessore e vicesindaco della citt\u00e0 dello Stretto.\nDeputato alla Camera nel 2001.\nViene eletto per la prima volta alla Camera dei deputati nel 2001, in virt\u00f9 di una candidatura nel collegio maggioritario Messina Mata e Grifone. Durante il mandato \u00e8 stato segretario del Comitato per la legislazione e della Giunta per le elezioni e componente delle commissioni Affari costituzionali; Antimafia; Esami di disegni di legge di conversione di decreti-legge, del Comitato per la legislazione e del Consiglio di Giurisdizione.\nNel governo Berlusconi III \u00e8 stato Sottosegretario di Stato all'Interno, espresso dall'UDC (2005-2006).\nRiconfermato alla Camera nel 2006, nella legislatura successiva in virt\u00f9 di una candidatura nella lista dell'UDC per la circoscrizione Sicilia 2, \u00e8 stato componente delle Commissioni Affari costituzionali e Personale e del Comitato parlamentare per i servizi di informazione e sicurezza e per il segreto di Stato.\nCapogruppo al Senato.\nNelle Elezioni Politiche del 2008 viene eletto al Senato della Repubblica nella lista dell'UDC. Diventa qui presidente del gruppo parlamentare \"Gruppo UDC, SVP e Autonomie\" al Senato: a questo gruppo hanno aderito anche i Senatori a vita Giulio Andreotti, Emilio Colombo e Francesco Cossiga.\nIn tale legislatura \u00e8 stato membro della Giunta per il Regolamento; Giunta delle elezioni e delle immunit\u00e0 parlamentari; 2\u00aa Commissione permanente (Giustizia); Comitato parlamentare per i procedimenti di accusa e della Commissione parlamentare di inchiesta sul fenomeno della mafia.\n\u00c8 stato inoltre membro della Commissione parlamentare per l'indirizzo generale e la vigilanza dei servizi radiotelevisivi (2008-09).\nSecondo il sito OpenParlamento, che supervisiona le attivit\u00e0 di deputati e senatori, nella XVI legislatura, globalmente, Gianpiero D'Alia ha mostrato un indice di produttivit\u00e0 molto alto (il terzo tra i senatori), ma un tasso di assenze del 43.54%, molto al di sopra della media (12.53%).\nDal 2010 per un triennio ricopre la carica di segretario regionale dell'Udc in Sicilia, che riorganizza dopo la fuoriuscita dal partito di Saverio Romano e nel 2012 candida Rosario Crocetta alla presidenza della Regione Siciliana, sostenuto dal PD.\nMinistro nel governo Letta.\nNel 2013 \u00e8 rieletto in Sicilia deputato nella lista dell'UdC diventando vicecapogruppo vicario alla Camera dei deputati del gruppo Scelta Civica per l'Italia, gruppo unitario dei partiti centristi vicini a Mario Monti. Abbandona l'incarico quando viene nominato Ministro per la pubblica amministrazione e la semplificazione nel Governo Letta. A Palazzo Vidoni si occupa del drastico taglio delle autoblu nella pubblica amministrazione, del varo del pacchetto di semplificazioni all'interno del decreto del Fare e dell'elaborazione e approvazione del piano nazionale anticorruzione. Con il decreto 101/2013 avvia la razionalizzazione della PA e consente, di fatto, la fine del precariato nelle pubbliche amministrazioni.\nPresidente dell'UDC.\nIl 22 marzo 2014 viene eletto per acclamazione presidente dell'Udc, al termine del congresso del partito, nel quale era stato in lizza come candidato segretario in alternativa all'uscente Lorenzo Cesa, poi rieletto per pochi voti.\nL'8 gennaio 2015 \u00e8 stato eletto alla prima votazione presidente della commissione bicamerale per le questioni regionali.\nDal 16 dicembre 2015 aderisce al nuovo gruppo Area Popolare (NCD-UDC).\nIl 2 novembre 2016 il segretario nazionale dell'UdC Lorenzo Cesa sospende D'Alia dal partito e lo deferisce ai probiviri per affermazioni altamente offensive nei confronti del partito stesso. L'accusa riguarda una dichiarazione di D'Alia di alcuni giorni prima (\"L'UdC \u00e8 morta\").\nCoordinatore dei Centristi per l'Europa.\nL'indomani D'Alia rassegna le dimissioni dal partito, e il 9 novembre promuove la nascita di \"Centristi per la Sicilia\".\nNel febbraio 2017 diviene coordinatore del movimento Centristi per l'Europa. Cessa dal mandato il 31 gennaio 2018.\nAnnuncia di non ricandidarsi pi\u00f9 in Parlamento in vista delle elezioni politiche del febbraio 2018.\nNel settembre 2018 \u00e8 eletto dal parlamento componente del consiglio di presidenza della giustizia tributaria.\nLa proposta di legge su l'apologia di reato a mezzo internet.\nIl 5 febbraio 2009, durante la seduta n. 143 del Senato della Repubblica, l'on. Gianpiero D'Alia ha promosso e ottenuto l'inserimento di un emendamento (Art. 50-bis, poi art. 60) nel disegno di legge 733 (cosiddetto \"Decreto Sicurezza\") da presentare alla Camera, nel quale si sancisce la \"Repressione di attivit\u00e0 di apologia o istigazione a delinquere compiuta a mezzo internet\".\nSecondo D'Alia, in caso di apologia o istigazione a delinquere a mezzo internet,\nL'iniziativa ha suscitato aspre critiche dal mondo dei blogger italiani, tra cui Beppe Grillo, oltre che delle aziende legate alla rete, tra cui quelle di Marco Pancini, responsabile per le relazioni istituzionali di Google in Italia."}
{"id": "864217", "revid": "7153911", "url": "https://it.wikipedia.org/wiki?curid=864217", "title": "Giampiero D'Alia", "text": ""}
{"id": "864218", "revid": "5695", "url": "https://it.wikipedia.org/wiki?curid=864218", "title": "Capo Morris Jesup", "text": "Il capo Morris Jesup (o Kap Morris Jesup) \u00e8 un capo della Groenlandia. Si trova nella Terra di Peary e si protende nel Mar Glaciale Artico; \u00e8 situato nel Parco nazionale della Groenlandia nordorientale, fuori da qualsiasi comune.\nRaggiunto la prima volta da Robert Edwin Peary era una volta considerato il luogo pi\u00f9 settentrionale della Terra, ma \u00e8 stato spodestato dall'isola di Kaffeklubben (o dall'isola di Oodaaq se si considerano anche i banchi di ghiaia)."}
{"id": "864221", "revid": "12290", "url": "https://it.wikipedia.org/wiki?curid=864221", "title": "Sorcerer Hunters", "text": ""}
{"id": "864223", "revid": "110157", "url": "https://it.wikipedia.org/wiki?curid=864223", "title": "Indimenticabile Mia", "text": "Indimenticabile Mia \u00e8 una raccolta pubblicata un anno dopo la scomparsa di Mia Martini, con alcune delle pi\u00f9 recenti incisioni della cantante, unitamente a due inediti del 1990.\n\"Cercando il sole\" \u00e8 stata ricavata da una matrice diversa rispetto a quella pubblicata nell'album \"La mia razza\" ed ha una durata maggiore di 38 secondi."}
{"id": "864235", "revid": "3115", "url": "https://it.wikipedia.org/wiki?curid=864235", "title": "Kate\u0159ina Neumannov\u00e1", "text": "Ha gareggiato principalmente nello sci nordico, lo sport nel quale ha colto i maggiori successi con diverse medaglie olimpiche e iridate; alla mountain bike a livello agonistico, attivit\u00e0 comunque secondaria rispetto a quella sciistica, si \u00e8 dedicata dalla met\u00e0 degli anni novanta, a partecipare sia ai Giochi olimpici invernali sia a quelli estivi\nAgli inizi della carriera, prima della dissoluzione della Cecoslovacchia (1992), ha gareggiato per la nazionale cecoslovacca.\nBiografia.\nCarriera sciistica.\n, debutt\u00f2 nello sci nordico a livello internazionale nel 1991, ai Mondiali della Val di Fiemme (15\u00aa nella a tecnica classica). In Coppa del Mondo ha ottenuto il primo risultato di rilievo il 4 gennaio 1992 nella a tecnica classica di Kavgolovo (17\u00aa) e ha ottenuto la prima vittoria, nonch\u00e9 il primo podio, il 12 dicembre 1992 nella a tecnica classica di Ramsau am Dachstein. Pur non avendo mai vinto n\u00e9 la Coppa assolut\u00e0 n\u00e9 una Coppa di specialit\u00e0, si \u00e8 pi\u00f9 volte piazzata ai vertici delle classifiche: in quella generale \u00e8 stata 2\u00aa nel 2002 e nel 2005 e 3\u00aa nel 1997 e nel 2007; in quella di sprint, 2\u00aa nel 1999 e 3\u00aa nel 1997; in quella di distanza, 2\u00aa nel 2005, nel 2006 e nel 2007.\nIn carriera ha partecipato a cinque edizioni dei Giochi olimpici invernali, (13\u00aa nella , 14\u00aa nella , 22\u00aa nell'inseguimento, 6\u00aa nella staffetta), (8\u00aa nella , 14\u00aa nella , 6\u00aa nell'inseguimento, 9\u00aa nella staffetta), (2\u00aa nella , 9\u00aa nella , 3\u00aa nell'inseguimento, 6\u00aa nella staffetta), (2\u00aa nella , 13\u00aa nella sprint, 2\u00aa nell'inseguimento, 4\u00aa nella staffetta) e (5\u00aa nella , 1\u00aa nella , 2\u00aa nell'inseguimento, 6\u00aa nella staffetta), e a otto dei Campionati mondiali, vincendo cinque medaglie.\nCarriera ciclistica.\n. Nel 1995 vinse una medaglia di bronzo ai Campionati europei e riusc\u00ec a qualificarsi i Giochi della XXVI Olimpiade di .\n. Ma la sua preparazione non la mise nelle condizioni migliori. Si allen\u00f2 al freddo della Selva Boema, mentre ad Atlanta si attendeva un gran caldo.\nIl 31 luglio 1996 , quando prese il via per la gara di mountain bike del Georgia International Horse Park di Conyers. . Principalmente si lament\u00f2 del caldo terribile e disse che si tratt\u00f2 di una delle sue peggiori esperienze.\nCarriera dirigenziale.\nIl 15 settembre 2009 \u00e8 stata eletta vicepresidentessa della Commissione atleti del Comitato Olimpico Internazionale, presieduta dall'italiano Antonio Rossi.\nPalmar\u00e8s.\nSci di fondo.\nCoppa del Mondo.\nCoppa del Mondo - vittorie.\nLegenda:\nHS = partenza a handicap\nMS = partenza in linea\nPU = inseguimento\nRL = staffetta\nTC = tecnica classica\nTL = tecnica libera"}
{"id": "864237", "revid": "729019", "url": "https://it.wikipedia.org/wiki?curid=864237", "title": "Kaffeklubben", "text": "L'isola di Kaffeklubben (in danese Kaffeklubben \u00d8 letteralmente \"l'isola del club del caff\u00e8\", in inuit Inuit Qeqertaat, in inglese Kaffeklubben Island o Coffee Club Island) \u00e8 un'isola nel Mare Glaciale Artico lunga circa 1\u00a0km che appartiene alla Groenlandia (Danimarca). \u00c8 considerata la terra emersa pi\u00f9 settentrionale del mondo, anche se sono stati scoperti banchi di ghiaia e sabbia (come Oodaaq) che le contengono il primato. Si trova a nord del fiordo di Frederick Hyde e appartiene al Parco nazionale della Groenlandia nordorientale ed \u00e8 raggiungibile in elicottero dalla terraferma.\nStoria.\nFu avvistata per la prima volta da Robert Peary, esploratore statunitense, nel 1900; il primo che la visit\u00f2 fu l'esploratore danese Lauge Koch nel 1921, che la chiam\u00f2 cos\u00ec per il club del caff\u00e8 del Museo di mineralogia di Copenaghen. Nel 1969 un team di ricercatori canadesi calcol\u00f2 che l'isola era il lembo di terra pi\u00f9 a nord di tutto il mondo. Col passare del tempo furono trovate altre isolette ancora pi\u00f9 settentrionali, tra cui Oodaaq, ma tutte tranne quest'ultima erano effimere: erano spesso sommerse dall'oceano, sfondate dagli iceberg o scosse da eventi sismici e vulcanici che le facevano sprofondare sott'acqua."}
{"id": "864239", "revid": "94902", "url": "https://it.wikipedia.org/wiki?curid=864239", "title": "Graptoliti", "text": ""}
{"id": "864240", "revid": "205197", "url": "https://it.wikipedia.org/wiki?curid=864240", "title": "Prefettura di Chania", "text": ""}
{"id": "864242", "revid": "22475", "url": "https://it.wikipedia.org/wiki?curid=864242", "title": "Herrera (Spagna)", "text": " \nHerrera \u00e8 un comune spagnolo di 6.526 abitanti situato nella comunit\u00e0 autonoma dell'Andalusia.\nGeografia fisica.\nIl comune \u00e8 attraversato dal fiume Genil."}
{"id": "864244", "revid": "729019", "url": "https://it.wikipedia.org/wiki?curid=864244", "title": "Oodaaq", "text": "L'isola di Oodaaq \u00e8 un'isola del Mare Glaciale Artico estesa all'incirca 100\u00a0m\u00b2, che politicamente fa parte della Groenlandia (Danimarca). \u00c8 raggiungibile in elicottero dal parco nazionale della Groenlandia nordorientale, del quale fa parte.\nPrima della Riforma municipale groenlandese del 2009, apparteneva alla contea della Groenlandia Settentrionale.\n\u00c8 uno dei candidati ad essere il punto di terra emersa pi\u00f9 settentrionale del mondo, ma il suo primato \u00e8 dibattuto, visto che, trattandosi di un banco di ghiaia e sabbia, l'azione delle onde e i ghiacci in movimento potrebbero farla sparire. Sono state segnalate terre emerse ancora pi\u00f9 a nord che hanno nomi provvisori quali ATOW1996 e 83-42, ma la loro presenza manca di conferme."}
{"id": "864247", "revid": "767487", "url": "https://it.wikipedia.org/wiki?curid=864247", "title": "Graptolithina", "text": "I graptoliti, tra cui i Monograptus, sono fossili guida (organismi acquatici che hanno avuto un'ampia distribuzione geografica) del Paleozoico (570-225 milioni di anni fa). Sono molto comuni come fossili e si trovano spesso associati a sedimenti depositatisi in fondali marini.\nSono stati a lungo considerati solo resti organici e riconosciuti come veri e propri organismi animali nel 1821.\nIl loro nome (\"scrittura di pietra\") deriva dalla loro particolare forma, simile a una scrittura cuneiforme.\nI graptoliti sono un gruppo estinto di organismi marini coloniali, con esoscheletro chitinoso, vissuti dal Cambriano al Carbonifero.\nGli animali (zooidi) avevano corpo molle, vermiforme, e alloggiavano in teche disposte su 1-2 file lungo i rami della colonia (\"rabdosomi\").\nDalle teche partiva un filamento (\"virgula\") col quale l'organismo si fissava a un galleggiante (\"pneumatoforo\").\nLe colonie di Monograptus avevano un solo ramo che poteva assumere forme diverse (rettilinea, ricurva, spiralata) di grande importanza per la classificazione delle specie."}
{"id": "864248", "revid": "1573940", "url": "https://it.wikipedia.org/wiki?curid=864248", "title": "Laterale fricativa alveolare sonora", "text": "La laterale fricativa alveolare sonora \u00e8 una consonante, rappresentata con il simbolo [\u026e] nell'alfabeto fonetico internazionale (IPA).\nNella lingua italiana tale fono non \u00e8 presente.\nCaratteristiche.\nLa consonante laterale fricativa alveolare sonora presenta le seguenti caratteristiche:\nAltre lingue.\nZulu.\nIn lingua zulu tale fono \u00e8 reso con la grafia :"}
{"id": "864249", "revid": "767487", "url": "https://it.wikipedia.org/wiki?curid=864249", "title": "Kings of Convenience (album)", "text": "Kings of Convenience \u00e8 il primo album di inediti pubblicato dall'omonimo gruppo Kings of Convenience, uscito nel 2000. La sua vendita \u00e8 stata limitata a Stati Uniti e Canada.\nQuest'album, esordio americano dei Kings of Convenience, non riceve il successo sperato, tuttavia il successivo Quiet Is the New Loud, che riprende molte canzoni di questo, viene accolto meglio dal pubblico."}
{"id": "864250", "revid": "287204", "url": "https://it.wikipedia.org/wiki?curid=864250", "title": "Contea di Clay (Texas)", "text": "La contea di Clay (in inglese Clay County) \u00e8 una contea dello Stato USA del Texas. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di 11.006 abitanti. Il suo capoluogo \u00e8 Henrietta.\nGeografia fisica.\nLo United States Census Bureau certifica che l'estensione della contea \u00e8 di 2.891 km\u00b2, di cui 2.843 km\u00b2 composti da terra e 48 km\u00b2 composti di acqua.\nStoria.\nLa Contea di Clay venne costituita nel 1873."}
{"id": "864255", "revid": "205250", "url": "https://it.wikipedia.org/wiki?curid=864255", "title": "Edward Lu", "text": "Biografia.\nLu \u00e8 nato nello stato di New York, \u00e8 sposato ed ha un figlio. Ha preso un Bachelor of science alla Cornell University in ingegneria elettronica nel 1984. Nel 1989 ha conseguito un dottorato in fisica applicata alla Stanford University.\n\u00c8 stato scelto dalla NASA come astronauta nel 1994. Nel 1997 ha volato con la missione STS-84 dello Shuttle e nel 2000 con la STS-106. Nel 2003 ha trascorso sei mesi nella Stazione Spaziale Internazionale con l'equipaggio della Expedition 7."}
{"id": "864256", "revid": "984922", "url": "https://it.wikipedia.org/wiki?curid=864256", "title": "NGC 6654A", "text": "NGC 6654A \u00e8 una galassia a spirale di forma peculiare, debole di luminosit\u00e0 in quanto abbastanza diffusa e con poca brillanza superficiale. \u00c8 allungata da Est verso Ovest.\nLa struttura peculiare irregolare non \u00e8 rilevabile che con grandi ingrandimenti e anche in modo soffuso. La parte centrale \u00e8 ovaleggiante e vi sono delle concentrazioni di stelle di forma irregolare dalla parte centrale verso la periferia.\nLa si pu\u00f2 considerare come facente parte di un gruppo di tre galassie, molto vicine tra loro nella stessa zona di campo, anche se non ne \u00e8 dimostrata la reciproca attrazione gravitazionale; le altre due sono: UGC 11331 e MCG +12-17-27.\nUGC 11331 \u00e8 una galassia di magnitudine visuale 14,9, molto evanescente e piccola, di 1',5 x 1',1, di tipo Sm, situata 2',6 a NW di NGC 6654A.\nLa stellina posta circa 1' in direzione Sud \u00e8 la GSC 4442:597, di magnitudine 12,4."}
{"id": "864258", "revid": "339392", "url": "https://it.wikipedia.org/wiki?curid=864258", "title": "Metalurgs Liepaja", "text": ""}
{"id": "864259", "revid": "31886", "url": "https://it.wikipedia.org/wiki?curid=864259", "title": "UGC 11332", "text": ""}
{"id": "864260", "revid": "31886", "url": "https://it.wikipedia.org/wiki?curid=864260", "title": "MCG +12-17-29", "text": ""}
{"id": "864261", "revid": "31886", "url": "https://it.wikipedia.org/wiki?curid=864261", "title": "PGC 62207", "text": ""}
{"id": "864262", "revid": "205197", "url": "https://it.wikipedia.org/wiki?curid=864262", "title": "Prefettura di Iraklio", "text": ""}
{"id": "864265", "revid": "2519", "url": "https://it.wikipedia.org/wiki?curid=864265", "title": "Samal", "text": "Samal, ufficialmente Island Garden City of Samal (in breve IGaCoS), \u00e8 una citt\u00e0 componente delle Filippine, situata nella Provincia di Davao del Norte, nella Regione del Davao.\nLa citt\u00e0 comprende l'isola omonima e l'isola di Talicod, situate nel golfo di Davao, di fronte alla citt\u00e0 di Davao. L'attuale citt\u00e0, riconosciuta tale nel 1998, nacque dall'unione dei tre antichi municipi di Samal, Babak e Kaputian.\nSamal \u00e8 formata da 46 baranggay:"}
{"id": "864267", "revid": "46162", "url": "https://it.wikipedia.org/wiki?curid=864267", "title": "Island Garden of Samal", "text": ""}
{"id": "864270", "revid": "26891", "url": "https://it.wikipedia.org/wiki?curid=864270", "title": "Hull Classification Symbol", "text": ""}
{"id": "864271", "revid": "1862310", "url": "https://it.wikipedia.org/wiki?curid=864271", "title": "Terra Knud Rasmussen", "text": "La Terra Knud Rasmussen (o Knud Rasmussen Land) \u00e8 un territorio della Groenlandia dedicato a Knud Rasmussen; si trova l per la parte est nel Parco nazionale della Groenlandia nordorientale e per la parte ovest nel comune di Avannaata. Confina a ovest con la Penisola di Hayes e a nord-est con la Terra di Peary, mentre si affaccia a nord-ovest sulla Baia di Kane e sullo Stretto di Nares e a nord sul Mare di Lincoln."}
{"id": "864278", "revid": "88740", "url": "https://it.wikipedia.org/wiki?curid=864278", "title": "Pereira", "text": ""}
{"id": "864280", "revid": "729019", "url": "https://it.wikipedia.org/wiki?curid=864280", "title": "Heinrich Schwarz", "text": "Biografia.\nSchwarz si iscrisse nelle SS il 30 novembre 1931 (tessera numero 19.691) ed il giorno successivo, 1\u00ba dicembre, entr\u00f2 a far parte del Partito nazionalsocialista (tessera numero 786.871). Nel 1939 prese servizio nel campo di concentramento di Mauthausen, in Austria, lavorando nell\"Abteilung IV\" che si occupava dell'amministrazione e della gestione dei beni dei prigionieri nel lager.\nIl 10 ottobre 1940 Schwarz venne trasferito presso l\"SS-Hauptamt Haushalt und Bauten\" (\"Ufficio generale delle SS per le costruzioni\"), comandato da Oswald Pohl. Nel 1942 tale ufficio venne fuso insieme ad altri nell'SS-Wirtschafts-und Verwaltungshauptamt (WVHA, \"Dipartimento economico e amministrativo delle SS\") comandato dallo stesso Pohl e che si occupava, tra l'altro, dell'amministrazione dei campi di concentramento e dello sfruttamento della manodopera che vi era rinchiusa.\nIl 20 aprile 1941 venne nuovamente mandato a Mauthausen dove rimase fino al 30 settembre dello stesso anno prima di essere trasferito presso il campo di Auschwitz, in Polonia. Qui Schwarz pass\u00f2 la parte maggiore della sua carriera ricoprendo diversi incarichi dell'assegnazione al lavoro dei prigionieri (\"Abteilung III A\") e nell'amministrazione del campo di custodia protettiva. In quest'ultimo ufficio raggiunse la carica di \"Schutzhaftlagerf\u00fchrer\" (vedi a lato), subordinato al comandante Rudolf H\u00f6\u00df.\nL'11 novembre 1943, dopo l'allontanamento di H\u00f6\u00df, Schwartz fu nominato comandante del campo di Auschwitz III - Monowitz e dei numerosi sottocampi di lavoro collegati al complesso di Auschwitz. Nel mese di novembre il complesso di Auschwitz era stato infatti ristrutturato e suddiviso in tre campi principali con comandi distinti: Auschwitz I (lager principale), Auschwitz II - Birkenau (il centro di sterminio) e Auschwitz III. Auschwitz III era un grande campo di lavoro, con circa 12.000 deportati, che lavorava principalmente per l'impianto per la produzione di gomma sintetica \"Buna-Werke\" di propriet\u00e0 della I.G. Farben.\nNel gennaio 1945 il campo di Auschwitz venne abbandonato a causa dell'avanzata delle forze sovietiche e Schwarz fu trasferito, in qualit\u00e0 di comandante, presso Natzweiler-Struthof, in Alsazia. Il campo principale di Natzweiler-Struthof era gi\u00e0 stato liberato alla fine di novembre dalle forze alleate e per questo Schwarz si limit\u00f2 a comandare i campi di lavoro ancora in mano tedesca, spostando pi\u00f9 volte il suo comando verso l'interno della Germania a mano a mano che le forze nemiche avanzavano.\nFatto prigioniero al termine del conflitto Schwarz fu giudicato colpevole di crimini compiuti a Natzweiler-Struthof da una corte militare francese a Rastatt, condannato a morte e giustiziato mediante fucilazione nei boschi presso Sandweier il 20 marzo 1947."}
{"id": "864281", "revid": "1543377", "url": "https://it.wikipedia.org/wiki?curid=864281", "title": "Contea di Clay (Virginia Occidentale)", "text": "La contea di Clay (in inglese Clay County) \u00e8 una contea dello Stato USA della Virginia Occidentale. Il nome le \u00e8 stato dato in onore di Henry Clay, famoso statista statunitense. Al censimento del 2000 la popolazione era di 10.330 abitanti. Il suo capoluogo \u00e8 Clay.\nGeografia fisica.\nL'U.S. Census Bureau certifica che l'estensione della contea \u00e8 di 890\u00a0km\u00b2, di cui 887\u00a0km\u00b2 composti da terra e tre km\u00b2 composti di acqua.\nStoria.\nLa Contea di Clay venne costituita nel 1858."}
{"id": "864283", "revid": "87053385", "url": "https://it.wikipedia.org/wiki?curid=864283", "title": "Mi canto espa\u00f1ol", "text": "Mi canto espa\u00f1ol \u00e8 una raccolta pubblicata dalla Bmg Ricordi nel 1997. Racchiude tutte le incisioni di Mia Martini, incise tra il 1973 e il 1974 per i mercati di Spagna e America Latina, mai pubblicate in Italia. "}
{"id": "864285", "revid": "287204", "url": "https://it.wikipedia.org/wiki?curid=864285", "title": "Alessi (disambigua)", "text": ""}
{"id": "864287", "revid": "15756", "url": "https://it.wikipedia.org/wiki?curid=864287", "title": "Francesco Saverio Romano", "text": "\u00c8 stato deputato alla Camera dal 30 maggio 2001 al 22 marzo 2018, dove ha ricoperto gli incarichi di sottosegretario di Stato al Ministero del lavoro e delle politiche sociali dal 23 aprile 2005 al 17 maggio 2006 nel terzo governo Berlusconi, e di ministro delle politiche agricole alimentari e forestali dal 23 marzo al 16 novembre 2011 nel quarto governo Berlusconi.\nBiografia.\nSposato con Stefania, padre di tre figli: Antonio, Giorgio e Chiara, nel 1988 si laurea in giurisprudenza all'Universit\u00e0 degli Studi di Palermo, con una tesi dal titolo \"Spunti di riflessione su progetto preliminare del nuovo codice di procedura penale\".\nNel 1992 si abilita alla professione forense e si iscrive all'Albo degli avvocati e dei procuratori legali di Palermo.\nNel 2018 si iscrive all'Albo Speciale degli Avvocati Cassazionisti.\nCarriera politica regionale.\nRomano inizia la sua carriera politica da giovanissimo all'interno dell'Universit\u00e0 di Palermo, ricoprendo dal 1985 al 1987 la carica di Consigliere di Amministrazione dell'Opera Universitaria come rappresentante degli studenti.\nFin dai suoi primi passi in politica, aderisce alla Democrazia Cristiana, diviene segretario regionale del movimento giovanile.\nNel 1990 viene eletto al Consiglio della Provincia Regionale di Palermo, per poi ricoprire dal 1993 al 1994 la carica di assessore alla viabilit\u00e0 e contemporaneamente diviene capogruppo della DC. Nel maggio del 1994 si candida e viene eletto nelle file PPI nel collegio elettorale di Bagheria, per il rinnovo del consiglio Provinciale di Palermo. Il 3 novembre del 1994 si dimette da Consigliere Provinciale per dedicarsi alla professione di avvocato.\nNel 1997 viene designato dalla giunta regionale della Sicilia di centro-destra quale presidente dell'Istituto regionale per il credito alla cooperazione (IRCAC), carica che ricopre fino al 2001.\nDeputato CCD e UDC.\nNel 2001 viene eletto per la prima volta alla Camera dei deputati nella XIV Legislatura, in virt\u00f9 di una candidatura nel collegio uninominale di Bagheria con la Casa delle Libert\u00e0 e si iscrive al gruppo CCD-CDU. Durante il mandato parlamentare \u00e8 stato componente delle Commissioni Giustizia, Bilancio, Finanze, Cultura, Trasporti e Vigilanza sulla Cassa depositi e prestiti. Aderisce all'UDC.\nIl 9 novembre 2002 nel corso della discussione della legge finanziaria 2002 Romano redige un emendamento che, approvato, consente alla Regione Siciliana di incamerare le tasse versate dalle aziende che, non avendo sede legale nella Regione, hanno stabilimenti nel suo territorio.\nSottosegretario al Lavoro e politiche sociali.\nIn seguito alla nascita del terzo governo Berlusconi nel 2005, \u00e8 stato nominato Sottosegretario di Stato al Ministero del lavoro e delle politiche sociali, su indicazione del il suo partito.\nConfermato nel 2006 alla Camera nella XV Legislatura a seguito della candidatura nella lista dell'UDC per la circoscrizione Sicilia 1, ha ricoperto il ruolo di segretario della Delegazione parlamentare presso l'Assemblea del Consiglio d'Europa e di componente della Commissione Giustizia e della Delegazione parlamentare presso l'Assemblea dell'Europa occidentale.\nSegretario regionale UdC in Sicilia.\nNel luglio 2006 \u00e8 nominato segretario dal Comitato Regionale, per poi essere eletto il 4 marzo 2007, per acclamazione, Segretario Regionale dell'UDC in Sicilia.\nNel dicembre 2007 viene incaricato dal segretario nazionale UDC Lorenzo Cesa a dirigere il dipartimento organizzativo, incarico che mantenne fino alla fuoriuscita dal partito stesso, nel settembre del 2010.\nNell'aprile del 2008 \u00e8 rieletto alla Camera dei deputati con l'Unione di Centro, dove dal 13 maggio 2008 \u00e8 componente della VI Commissione (Finanze).\nAlle elezioni europee del 6-7 giugno 2009 viene candidato come capolista dell'UdC nella circoscrizione Italia Insulare. Tra Sicilia e Sardegna ha raccolto 110.403 voti di preferenza, risultando il pi\u00f9 votato dell'UDC in tutta Italia e venendo eletto, ma decide di mantenere il seggio alla camera, lasciando lo scranno di Bruxelles ad Antonello Antinoro.\nA luglio 2009 \u00e8 stato nominato commissario dell'UdC nella provincia di Catania dal segretario nazionale Lorenzo Cesa.\nSostegno al quarto governo Berlusconi.\nA settembre 2010, a seguito della nascita della quarta giunta regionale della Sicilia presieduta da Raffaele Lombardo, che vede una spaccatura interna all'UdC sul suo rientro in giunta con il Partito Democratico e Futuro e Libert\u00e0 per l'Italia, durante una conferenza stampa a Montecitorio Romano si dimette da segretario regionale siciliano dell'UdC, in forte polemica con il proprio partito e Pier Ferdinando Casini, e fa prospettare la sua uscita dall'UdC.\nDi conseguenza, nel Parlamento nazionale, il 28 settembre 2010, insieme ai deputati meridionali Calogero Mannino, Michele Pisacane, Giuseppe Drago e Giuseppe Ruvolo aderisce al Gruppo misto, fondando con loro la componente I Popolari di Italia Domani (PID).\nI cinque deputati si schierano a sostegno della maggioranza parlamentare di centro-destra di Silvio Berlusconi; come primo atto votano favorevolmente il voto di fiducia al governo.\nMinistro delle politiche agricole.\nIl 23 marzo 2011 viene nominato Ministro delle politiche agricole alimentari e forestali nel governo Berlusconi IV, giurando nelle mani del Presidente della Repubblica Giorgio Napolitano, determinando l'appoggio interno di Iniziativa Responsabile al governo, rimanendo in carica fino alla fine dell'esecutivo il 16 novembre 2011.\nDeputato PdL/Forza Italia.\nAlle elezioni politiche del 2013, grazie a un accordo con Il Popolo della Libert\u00e0, viene candidato ed eletto alla Camera dei Deputati, nella circoscrizione Sicilia 1, come esponente del \"Cantiere Popolare\" all'interno delle liste del PdL.\nAlla Camera si iscrive, cos\u00ec come anche il senatore Ruvolo al Senato, al gruppo parlamentare del PdL; Il 16 novembre di quell'anno, con la sospensione delle attivit\u00e0 del partito, prosegue la sua attivit\u00e0 in Forza Italia e il 24 marzo 2014 ne diventa membro del Comitato di Presidenza.\nIl 4 maggio 2015 Romano decide di non seguire l'indicazione di Forza Italia di uscire dall'aula in occasione dell'approvazione dell'Italicum, ma di rimanere seduto al proprio seggio e votare contro la nuova proposta di legge elettorale.\nPassaggio ad ALA e sostegno al governo Renzi.\nA fine luglio 2015 abbandona il gruppo di Forza Italia e aderisce ad Alleanza Liberalpopolare-Autonomie (ALA) di Denis Verdini, che mira, oltre alla prosecuzione del cosiddetto \"\"Patto del Nazareno\", a raccogliere tutti quei parlamentari che vogliono abbandonare Forza Italia per entrare nella maggioranza parlamentare a sostegno del governo Renzi.\nPer tale motivo il 23 settembre 2015 abbandona il gruppo parlamentare di Forza Italia alla Camera, per passare, assieme ad altri sette deputati ex FI che hanno aderito ad ALA (Ignazio Abrignani, Massimo Parisi, Luca D'Alessandro, Giuseppe Galati, Giovanni Mottola, Monica Faenzi, Giorgio Lainati) al Gruppo misto; il giorno successivo costituisce con gli altri sei deputati di ALA la componente interna al gruppo misto \"Alleanza Liberalpopolare Autonomie (ALA) - Movimento Associativo Italiani all'Estero (MAIE)\".\nIl 13 ottobre 2016, infine, assieme agli altri sette deputati di ALA, abbandona il Gruppo misto per aderire al nuovo gruppo parlamentare di maggioranza \"Scelta Civica-ALA per la Costituente Liberale e Popolare-MAIE\", nato dall'unione di Alleanza Liberalpopolare-Autonomie, Scelta Civica di Enrico Zanetti e il MAIE.\nDal 14 novembre 2016 sino alla fine della legislatura \u00e8 stato Presidente del gruppo parlamentare \"Noi con L'Italia-Scelta Civica per l'Italia-MAIE\".\nElezioni regionali in Sicilia e ritorno nel centro-destra.\nIn occasione delle elezioni regionali in Sicilia del 2017, presenta la lista \"Popolari e Autonomisti\" che federa, oltre a Cantiere Popolare, anche il Movimento per le Autonomie e \"Idea Sicilia\"\" di Roberto Lagalla ottenendo il 7,09% con 6 suoi deputati eletti: la lista risulter\u00e0 infatti determinante per l'elezione a Presidente di Nello Musumeci.\nA dicembre dello stesso anno Saverio Romano, insieme ad altri sei parlamentari tra cui i catanesi Giuseppe Compagnone e Antonio Scavone di MpA, lascia ALA preannunciando il ritorno nel centro-destra in vista delle politiche di marzo. Il 19 dicembre insieme a Raffaele Fitto (Direzione Italia), Enrico Costa e Maurizio Lupi (ex Alternativa Popolare), Enrico Zanetti (Scelta Civica) e Flavio Tosi (Fare!), d\u00e0 vita a Noi con l'Italia e ne diventa vice presidente.\nVicepresidente di Noi con l'Italia.\nAlle politiche del 2018 \u00e8 ricandidato alla Camera dei deputati nel collegio uninominale di Monreale per la coalizione di centro-destra, in rappresentanza di Noi con l'Italia, ma non viene pi\u00f9 eletto in quanto sconfitto dal candidato del Movimento 5 Stelle Giuseppe Chiazzese.\nSi candida allora nella lista di Forza Italia alle elezioni europee del 2019 per la circoscrizione Italia insulare: con 73\u00a0291 voti si piazza dietro a Silvio Berlusconi e Giuseppe Milazzo risultando primo dei non eletti.\nL'8 luglio 2021 si tiene a Roma la prima assemblea nazionale di Noi con l'Italia, nel Teatro Quirino, lista elettorale che nel frattempo si \u00e8 strutturata come partito guidato da Maurizio Lupi, con Saverio Romano che viene eletto vicepresidente.\nProcedimenti giudiziari.\nProcesso per concorso esterno (assoluzione).\nSaverio Romano, nel 2003, \u00e8 stato indagato dalla Procura di Palermo per concorso esterno in associazione mafiosa e corruzione. Il 1\u00ba aprile 2005 il GIP ha accolto la richiesta di archiviazione della Procura con la seguente motivazione: \u00abGli elementi acquisiti non sono idonei a sostenere l'accusa in giudizio\u00bb. Successivamente la Procura della Repubblica ha riaperto l'indagine per il sorgere di nuovi elementi, in seguito alle dichiarazioni del pentito Francesco Campanella che saranno cos\u00ec giudicate \"...deve immediatamente osservarsi che le dichiarazioni di Campanella sono intaccate, per quel che specificamente attiene alla posizione di Romano, da non superabili rilievi critici sia in punto di credibilit\u00e0 personale, sia in punto di attendibilit\u00e0 intrinseca, sia in punto di attendibilit\u00e0 estrinseca...\" (estratto della sentenza nei confronti di Romano).\nDal 2005 Angelo Siino accusa Romano, a pi\u00f9 riprese, in periodi diversi e con dichiarazioni non sempre concordanti; in merito a un incontro tra lo stesso Siino, Romano e Cuffaro, per chiedere il sostegno elettorale, in occasione delle elezioni regionali siciliane del 1991, al suddetto Boss Angelo Siino soprannominato il ministro dei Lavori pubblici di Cosa Nostra.\nIn merito all'incontro di Saverio Romano con Siino, si legge nella sentenza di Romano: \"...deve rilevarsi che le dichiarazioni di Angelo Siino, per quel che specificamente attiene alla posizione di Romano, non sono esenti da censure n\u00e9 in punto di credibilit\u00e0 personale, n\u00e9 in punto di attendibilit\u00e0 intrinseca. Esse inoltre difettano di sufficienti riscontri.\" Inoltre \"...Ma quel che qui pi\u00f9 rileva \u00e8 che Siino attribuisce proprio a Romano la responsabilit\u00e0 delle azioni esecutive poste in essere in suo pregiudizio, senza dissimulare, peraltro, nemmeno una certa acredine nei confronti dell'accusato, pur sapendo ormai che svolgeva la professione di avvocato, oltre a sedere da due anni in Parlamento... ...Tale rilievo incide evidentemente sulla credibilit\u00e0 personale di Angelo SIINO ed induce ad accostarsi con cautela alle dichiarazioni che il collaboratore rende sul conto dell'odierno imputato (Romano)\".\nNel luglio 2011 il Giudice per le indagini preliminari chiede l'imputazione coatta di Romano e conseguentemente la Procura di Palermo ne chiede il rinvio a giudizio.\nNel settembre 2011 anche il pentito Stefano Lo Verso accusa, con delle dichiarazioni vaghe e indefinite \"...si segnalano per un notevole tasso di genericit\u00e0 ed indeterminatezza... \" (estr. sentenza Romano).\nNel luglio 2012 la Procura di Palermo, , chiede la condanna di Romano a otto anni di reclusione per concorso esterno in associazione di tipo mafioso.\nIl 17 luglio 2012 il Giudice dell'udienza preliminare del Tribunale di Palermo, al termine del processo svoltosi con rito abbreviato, assolve l'ex ministro Romano dall'accusa di concorso esterno in associazione mafiosa \"perch\u00e9 il fatto non sussiste\" applicando il secondo comma art. 530 c.p.p. (assoluzione poich\u00e9 la prova manca, \u00e8 incerta o contraddittoria). Il 10 aprile seguente la sentenza di assoluzione emessa dal GUP a luglio dell'anno precedente \u00e8 passata in giudicato, poich\u00e9 n\u00e9 la Procura della Repubblica, n\u00e9 la Procura Generale presso la Corte di Appello hanno proposto alcuna impugnazione.\nInchiesta per corruzione (archiviazione).\nNel 2009, il testimone di giustizia, dichiarante di mafia, Massimo Ciancimino (figlio dell'ex sindaco mafioso Vito Ciancimino) lo accusa di avergli pagato tangenti per 100\u00a0000 euro per questo \u00e8 iscritto nel registro degli indagati della DDA di Palermo per concorso in corruzione aggravata dal favoreggiamento di Cosa nostra assieme ai politici dell'UDC Tot\u00f2 Cuffaro e Salvatore Cintola e del PdL Carlo Vizzini. L'accusa della direzione distrettuale antimafia \u00e8 fondata su delle intercettazioni tra Romano e l'avvocato Gianni Lapis, prestanome della famiglia Ciancimino e su un promemoria di Giovanni Lapis che era stato consegnato a Massimo Ciancimino per prelevare da un conto in Svizzera un milione e 300\u00a0000 euro. Accanto a quella somma Lapis aveva scritto: \u00abPersonale, 1,3 milioni di euro (per me, Carlo, Romano, dipendenti)\u00bb.\nSuccessivamente, l'avvocato Lapis sotto interrogatorio rivela che: \"Romano\" era Romano Tronci (ex dipendente delle cooperative rosse processato per mafia e mediatore degli affari di Lapis e Ciancimino nei paesi dell'Est, ndr) al quale dovevo consegnare a titolo di prestito una somma di 25\u00a0000 euro.\nNell'ottobre 2011 il giudice per le indagini preliminari di Palermo chiede alla Camera dei deputati di poter utilizzare delle intercettazioni telefoniche, nelle quali si evincerebbe che Romano fosse stato componente di un \u00abcomitato d'affari\u00bb impegnato a tutelare gli interessi del gruppo Gas, facente riferimento a Massimo Ciancimino e al tributarista Gianni Lapis, prestanome dei Ciancimino.\nIl 14 dicembre 2011 La Giunta per le Autorizzazioni a procedere respinge la relazione Cassinelli (PdL) per negare l'uso delle intercettazioni nel processo a Palermo che vede indagato Romano per corruzione. La relazione \u00e8 stata respinta con 8 si (PdL e il radicale del PD Maurizio Turco) 9 no (PD, IdV, FLI e anche la Lega Nord), 2 astenuti (UdC) e 2 assenti (PT e PRI del Gruppo misto). Il nuovo relatore \u00e8 il Segretario e capogruppo del PD in Giunta Marilena Samperi.\nNel gennaio del 2013 la Procura di Palermo chiede l'archiviazione nei confronti di Romano e altri dall'accusa di corruzione aggravata.\nIl 29 luglio 2014 il giudice per le indagini preliminari Piergiorgio Morosini ha archiviato, su richiesta della stessa Procura, la posizione dell'ex ministro delle Politiche agricole Saverio Romano nell'inchiesta sulle presunte tangenti che sarebbero state pagate a tre politici siciliani dalla societ\u00e0 \u201cGasdotti azienda siciliana\u201d, di cui fu socio occulto don Vito Ciancimino.\nInchiesta per rivelazione di segreto d'ufficio (archiviazione).\nNel gennaio 2019 viene indagato con l'accusa di rivelazione del segreto d'ufficio riguardo al presunto \u00absistema\u00bb di compravendita di sentenze nel Consiglio di Stato.\nIl 25 giugno 2019 il Giudice per le Indagini Preliminari Daniela Caramico D'Auria ha archiviato, su richiesta dello stesso Pubblico Ministero, la posizione dell'ex Ministro delle politiche agricole Saverio Romano nell'inchiesta sul presunto \u00absistema\u00bb di compravendita di sentenze nel Consiglio di Stato.\nInchiesta per truffa di mascherine COVID-19.\nA marzo 2021 viene indagato dalla Procura di Roma per traffico di influenze illecite, nell'ambito della pi\u00f9 ampia indagine per la fornitura di mascherine e camici, ricevuta dalla societ\u00e0 oggetto dell'inchiesta \"un bonifico di 58\u00a0784 euro segnalato come operazione sospetta dalla polizia tributaria, in quanto privo di causale\".\nCon una nota Romano replica cosi: \u201cSono consulente della European network dal marzo 2020 con regolare contratto, per mezzo del quale ho svolto regolare attivit\u00e0 professionale. La fattura citata dagli organi di stampa \u00e8 del maggio 2020 e ha in s\u00e9 sia la causale dell'attivit\u00e0 medesima sia il riferimento al contratto di consulenza. Ho gi\u00e0 esibito alla Guardia di finanza, che indaga sui fatti documentati, i necessari e dovuti riscontri. Risulta anche il nome di mia moglie dall'evidenza bancaria poich\u00e9 il nostro conto corrente \u00e8 cointestato\u201d."}
{"id": "864288", "revid": "7154463", "url": "https://it.wikipedia.org/wiki?curid=864288", "title": "Saverio Romano", "text": ""}
{"id": "864289", "revid": "1272592", "url": "https://it.wikipedia.org/wiki?curid=864289", "title": "Episodi di Dr. House - Medical Division (seconda stagione)", "text": "La seconda stagione della serie televisiva Dr. House - Medical Division \u00e8 stata trasmessa negli Stati Uniti dal 13 settembre 2005 al 23 maggio 2006 sul canale Fox.\nIn Italia la seconda stagione \u00e8 andata in onda in prima visione assoluta dal 3 settembre 2006 al 22 novembre 2006 su Italia 1.\nAccettazione.\nTrama.\nClarance \u00e8 un detenuto in attesa della pena capitale; durante l'ora di ginnastica, inizia ad avere delle allucinazioni che risultano essere causate da una grave insufficienza cardiaca. Cuddy non vuole assegnare il caso ad House, ma questi non si arrende: si reca di nascosto in prigione e riesce a portare il detenuto in ospedale. Chase viene inviato in carcere per analizzare l'ambiente dove viveva il paziente e qui trova molti toner per stampanti, che l'uomo probabilmente ha ingerito. Cameron continua a proporre ad House il caso di una sua paziente, nella speranza che il medico faccia una diagnosi differente da quella pi\u00f9 probabile, ovvero il cancro. Purtroppo un'analisi rivela che la paziente \u00e8 in fase terminale. House continua a evitare Stacy, mentre Cameron dovr\u00e0 affrontare il problema di dare brutte notizie ai pazienti. House fa bere a Clarence del liquore, per eliminare il metanolo che il detenuto ha assunto ingerendo l'inchiostro. Tentando il suicidio, l'uomo riteneva di poter scegliere almeno quando morire. Clarence per\u00f2 non migliora, e House continua a cercare la causa del problema: interrogando il paziente, scopre che ha ucciso una persona senza apparente motivo e questo gli fa pensare a un feocromocitoma, un tumore che secerne adrenalina, probabile causa dei suoi \"raptus\" omicidi. Clarence quindi \u00e8 riportato in carcere. Foreman, in privato, comunica ad House che intende parlare a favore del detenuto in tribunale, poich\u00e9 ritiene che quegli omicidi non sarebbero avvenuti se Clarence non fosse stato malato, mentre House - che comunque nulla ha da obiettare alla decisione del collega - puntualizza che al mondo ci sono diverse persone che sono affette dallo stesso tumore senza aver mai ucciso nessuno.\nIl coraggio di morire.\nTrama.\nAndie \u00e8 una paziente di Wilson di nove anni, con un cancro al cervello; viene portata in ospedale in seguito a delle allucinazioni che la colpiscono improvvisamente. Nonostante il nervosismo per l'influenza che lo ha colpito, House accetta il caso in seguito alle preghiere di Wilson, che vuole regalare alla bambina un anno di vita; inoltre il cancro \u00e8 in fase di remissione e House non trova connessione fra le allucinazioni e il tumore. Le prime diagnosi ipotizzano un'infezione, che per\u00f2 non viene trovata. Controllando l'elettrocardiogramma della bambina, House rileva un'anomalia, che fa pensare a un tumore in prossimit\u00e0 del cuore. Andie \u00e8 ormai abituata agli esami ai quali viene sottoposta per controllare il cancro. Durante uno di essi, dice a Chase di non essere mai stata baciata e lo prega di farlo. Il dottore, intenerito, accetta, ma viene in seguito scoperto da House e si espone alle varie reazioni dei colleghi: Cameron \u00e8 sconvolta, Foreman \u00e8 molto stupito e il capo si rivela molto divertito. Il coraggio della bambina, che non si dispera e tenta di consolare la madre, illumina House, facendogli pensare a un embolo nel cervello. Per trovarlo, il medico vuole portare la bambina in ipotermia e aspirarle il sangue per poi reiniettarlo in circolo; durante l'intervento, molto rischioso, Foreman trova l'embolo, che verr\u00e0 rimosso nell'intervento successivo. Asportato l'embolo, si scoprir\u00e0 che non era il responsabile del coraggio della bambina. Era cos\u00ec per sua natura.\nSensi di colpa.\nTrama.\nIl paziente che House deve curare \u00e8 un ragazzo sudamericano, Alfredo, che per racimolare soldi per la sua famiglia fa qualche lavoretto a casa della dottoressa Cuddy: \u00e8 proprio qui che Alfredo cade dal tetto, dopo che la donna gli ha negato il permesso di tornare a casa, non prendendo in considerazione il fatto che il ragazzo non si sentisse bene. Egli viene cos\u00ec ricoverato al Princeton. House deve fare i conti non solo con la difficile diagnosi, ma anche con i sensi di colpa di Cuddy, la quale \u00e8 convinta che i sintomi di Alfredo dipendano dalla caduta. Inizialmente tutti pensano a una coagulazione intravasale disseminata, che sta portando alla gangrena la mano di Alfredo; poi, dopo un'incursione a casa Cuddy, la diagnosi si sposta verso una polmonite fungina. Entrambe queste diagnosi sono sbagliate, e le condizioni del ragazzo continuano a peggiorare, anche a causa delle terapie anch'esse errate ordinate da Cuddy. La questione si risolve quando House riesce a convincerla che \u00e8 troppo coinvolta per poter fare un'analisi obiettiva del caso e intuisce che la vera causa della gangrena \u00e8 un'endocardite, a sua volta dovuta alla psittacosi, cio\u00e8 una malattia trasmessa dai polli, con cui Alfredo \u00e8 entrato in contatto lavorando in un magazzino in cui si praticano combattimenti clandestini tra questi animali. Purtroppo ormai \u00e8 tardi e il paziente deve subire l'amputazione della mano destra, cosa che gli coster\u00e0 il lavoro. Alla fine Alfredo fa causa all'ospedale e Cuddy decide di patteggiare, consentendo al ragazzo di ottenere un risarcimento che user\u00e0, da quello che si capisce, per permettere a suo fratello minore di frequentare il college. House consola Cuddy, facendole capire che gli errori che l'hanno portata a rovinare la vita di Alfredo sono stati causati dal suo bisogno disperato di rendere il mondo un posto pi\u00f9 giusto, e se \u00e8 vero che questo da un lato la rende un pessimo medico, dall'altro la rende un ottimo capo.\nConflitto di competenze.\nTrama.\nIl dottor Sebastian Charles, noto medico a capo di un'organizzazione che raccoglie fondi e medicine per combattere la tubercolosi tra i poveri in Africa, durante un colloquio con i dirigenti di una ditta farmaceutica, ha un collasso e viene trasferito al Princeton Plainsboro Teaching Hospital. Comincia cos\u00ec una sorta di sfida tra Charles e House: il primo \u00e8 convinto che sia tubercolosi, ma House esclude categoricamente che il medico abbia solo questa patologia; House, inoltre, disprezza il paziente, poich\u00e9 convinto che faccia volontariato solo per essere al centro dell'attenzione. Cameron conosce il paziente e viene colpita dal suo altruismo; egli la invita a cena. Poco dopo, Sebastian vomita e sviene. I medici effettuano un test cutaneo, che risulta positivo per la tubercolosi: House, che si aspettava questo risultato, decide di curare Sebastian per la malattia, per escludere i sintomi causati da questa e poter fare la diagnosi corretta. Il dottore, per\u00f2, si rifiuta di prendere gli antibiotici e decide di spettacolarizzare questa scelta, al fine di smuovere le coscienze delle case farmaceutiche. House \u00e8 molto contrariato, anche perch\u00e9 trova che il paziente, con questa scelta, cerchi solo di mettersi in evidenza. Durante una conferenza stampa in diretta televisiva, Charles ha un collasso e House convince tutti che non si tratta di tubercolosi; inoltre riesce a convincere il paziente a prendere i farmaci, formulando in seguito la diagnosi corretta. Sebastian chiede a Cameron di seguirlo in Africa, ma la dottoressa rifiuta, essendo contenta di lavorare con House. La sfida tra i due termina con una vittoria per House che, oltre a diagnosticare la vera causa del problema, cio\u00e8 un tumore al pancreas, smaschera il protagonismo di Charles e riconquista il cuore di Cameron.\nPadri e figli.\nTrama.\nCarnell \u00e8 un neolaureato con strani sintomi nervosi e un inspiegabile calo dei globuli bianchi. Il padre di Carnell ha mentito al figlio in merito alla morte della madre per il suo bene, dicendogli che era morta in un incidente causato da un ubriaco: lo scopo del genitore \u00e8, infatti, indurre il giovane a non consumare sostanze alcoliche. Anche Carnell ha tradito la fiducia del padre, non rivelandogli di essere stato in Giamaica con gli amici: viene scoperto da House, che inizialmente pensa, sbagliando, alla marijuana o a dei pesticidi. Cameron va a visitare un compagno di classe del paziente che ha uno sfogo all'inguine; poco dopo, anch'egli viene portato al Princeton Plainsboro Teaching Hospital, in quanto vomita abbondantemente sangue.\nNel frattempo, House viene a scoprire che i suoi genitori verranno a fargli visita, cosa che gli causa noia e dispiacere, dato che non sopporta suo padre, ed \u00e8 persino disposto ad aumentare i propri turni in ambulatorio pur di evitare la cena insieme (organizzata di nascosto da Wilson).\nCarnell scopre di avere un tumore e il sistema immunitario completamente debilitato, che non gli lascia molti giorni di vita: la causa risale a un oggetto di uranio (altamente radioattivo), trovato nel deposito di ferri vecchi del padre e usato come portafortuna; l'amico, con cui il malato aveva dormito, e il padre vengono sottoposti a una cura.\nHouse intanto fa di tutto per evitare la cena con i genitori, ma si ritrova a dover cedere; alla fine dell'episodio si scopre che la madre, Blythe, \"fiuta\" tutte le bugie del figlio e House ha problemi col padre, che per lui \u00e8 troppo sincero, cosa che trova un pessimo difetto per un genitore. \nVortice.\nTrama.\nJeff Forster, un famoso ciclista che ambisce a gareggiare nel Tour de France, viene affidato alle cure di House dopo essere collassato per arresto respiratorio durante una gara. \u00c8 sorprendentemente sincero riguardo ai farmaci e alle tecniche illegali di cui si serve per vincere, ma la sua malattia non \u00e8 causata da uno di questi. House \u00e8 convinto che l'uomo non sia sincero fino in fondo, mentre Cameron non vede di buon occhio il paziente, ritenendo la sua fama un grande imbroglio, in quanto basata sul doping.\nHouse provoca Stacy, mettendola in una situazione difficile, principalmente a causa del suo nuovo marito, Mark Warner, che \u00e8 in terapia al Princeton.\nNel corso della diagnosi differenziale, la squadra di House prende in considerazione la possibilit\u00e0 di un embolo gassoso. Quando questo embolo viene trovato con lo xeno (133Xe) viene rimosso, senza tuttavia curare i sintomi, ai quali si aggiunge una debolezza muscolare generale. Vengono prese in considerazione l'encefalite, danni ai nervi e una sindrome paraneoplastica dovuta a un tumore osseo, ma nessuna di queste ipotesi viene confermata. Allora House si convince che la manager di Jeff l'abbia dopato con l'eritropoietina, fatto che spiegherebbe tutti i sintomi. Tuttavia, la risposta al prednisone \u00e8 la maggiore perdita di sangue, cosa che richiede una trasfusione. House ordina di fare una TAC al collo, convinto di trovare un timoma (escludendo il torace che era gi\u00e0 stato controllato in precedenza). Il timoma viene infatti trovato (indicato come la causa dell'aplasia eritroide pura cronica e della \"miastenia gravis\"). La squadra capisce che i trattamenti illegali di Jeff avevano inconsapevolmente tenuto sotto controllo l'aplasia e, ora che la diagnosi \u00e8 stata trovata, Jeff pu\u00f2 continuare le sue trasfusioni di sangue senza rischiare alcuna penalit\u00e0, in quanto \u00e8 la cura prescrittagli.\nCaccia al topo.\nTrama.\nKalvin, un ragazzo omosessuale malato di AIDS, perseguita House perch\u00e9 lo curi e, dopo essere collassato in uno \"scontro\" con il grande diagnosta, viene ricoverato al Princeton Plainsboro Teaching Hospital. Egli, pur di farsi curare, accusa il medico di averlo aggredito, e per questo Cuddy ordina al medico di parlare del caso con Stacy. Iniziano a nascere le prime ipotesi: prima si pensa esclusivamente a sintomi legati all'HIV, ma in seguito Chase ipotizza che la causa possa essere una berillosi acuta dovuta all'esposizione prolungata a vecchi bulbi presenti nell'appartamento di Kalvin.\nIntanto House si reca a casa di Stacy, con cui parla del loro precedente rapporto e con cui passa dei momenti di intimit\u00e0, allontanando l'avvocatessa da suo marito, Mark.\nCameron, dopo essere stata con Chase a casa del paziente, viene da questo colpita con del sangue tossitole in faccia: temendo un contagio, per risollevarsi dalla paura assume la droga prelevata a Kelvin e, in preda agli effetti della sostanza, ha un rapporto sessuale con Chase.\nHouse aiuta Stacy a cacciare un topo dalla soffitta e, in seguito alla sua cattura, lo chiama \"Steve McQueen\" (come il famoso attore). Dopo avere appurato che l'animale sta male, lo cura.\nHouse scopre che il paziente e il padre hanno avuto un forte litigio, e cos\u00ec li fa incontrare per avere possibili chiarimenti: scopre in tal modo che la madre del ragazzo aveva problemi renali, da cui poteva essere salvata con un trapianto di organi presi dal figlio, che per\u00f2 era malato di AIDS: per questo il padre incolpa il paziente di avere ucciso sua madre. Si arriva poi a una diagnosi certa: cisti parassitaria che era presente anche nel padre del ragazzo e che era stata contratta nelle numerose uscite di caccia dei due; alla fine i due sembrano avviarsi verso una riappacificazione.\nSotto accusa.\nTrama.\nStacy chiama Chase e House per aiutarli, poich\u00e9 sono impegnati in un'udienza disciplinare, e vuole aiutare Chase a uscirne indenne. Il paziente di questo episodio \u00e8 Kayla, giovane madre di due gemelline, che ha un collasso proprio alla recita delle figlie. Il caso, in realt\u00e0 avvenuto mesi prima e finito tragicamente, \u00e8 ora rimesso alle valutazioni del tribunale, perch\u00e9 sia Chase sia House sono chiamati a giudizio e Stacy vuole sapere come si sono svolti realmente i fatti. La paziente era stata portata al Princeton Plainsboro Teaching Hospital per un fortissimo dolore allo stomaco. Durante un esame neurologico, Foreman nota un'infiammazione dell'iride. Le diagnosi sono orientate verso una malattia venerea, per cui Kayla viene sottoposta a un esame pelvico, in seguito al quale si scopre che ha un'ulcera; dopo averle raccomandato alcuni farmaci, House la dimette. Il giorno dopo si torna in ospedale, dove viene visitata sbrigativamente da Chase il quale, in evidente stato confusionale, dimentica di porre alla donna le importanti domande che un medico dovrebbe fare: cos\u00ec, le condizioni della donna peggiorano fino a quando, a causa di numerose ulcere perforanti, il fegato diviene quasi del tutto inesistente. La paziente necessita di un trapianto imminente e House ricatta un chirurgo dell'ospedale affinch\u00e9 esegua il trapianto di fegato; il donatore \u00e8 il fratello Sam. Dopo due mesi, Kayla si ripresenta al Princeton-Plainsboro Teaching Hospital e dopo poco sta male. Il neurologo crede che si tratti di una crisi di rigetto; poco dopo arriva il fratello, che confessa di avere l'epatite C e di aver corrotto un esaminatore per occultarlo: Sam, con il trapianto, ha trasmesso alla sorella l'epatite con il carcinoma epatocellulare. L'uomo, che non si rassegna, reperisce un fegato al mercato nero e vuole mandare Kayla in Messico per un trapianto, che per\u00f2 non ha molte probabilit\u00e0 di riuscita, per cui la donna rifiuta. Si scopre che Chase ha visitato sbrigativamente la paziente perch\u00e9 era sconvolto dalla notizia della morte del padre: considerando ci\u00f2, viene solo sospeso per una settimana e riceve una nota di biasimo; il giudice condanna House a un periodo di tempo passato sotto la supervisione e alle dipendenze di Foreman.\nL'anarchia di House.\nTrama.\nIn un pub dove si scommette sui cavalli, Anica ha una crisi epilettica e House, anch'egli presente nel locale, la manda al Princeton-Plainsboro Teaching Hospital. La prima ipotesi \u00e8 che sia una prostituta alcolizzata, ma House \u00e8 convinto che si tratti della malattia di Cushing, anche perch\u00e9 la paziente l'aveva contratta un anno prima.\nMentre Cameron si lamenta di non essere stata scelta come capo dalla Cuddy, House si diverte a fare tiri mancini a Foreman, per convincerlo a lasciare il posto. Intanto ad Anica viene diagnosticata una massa maligna nel pancreas, che starebbe a confermare la tesi di House, ma la biopsia smentisce tutto: il tumore \u00e8 benigno. Cameron avanza l'ipotesi che la paziente abbia la sindrome di Munchausen e House, che non ne \u00e8 convinto, si deve ricredere dopo che la dottoressa riesce a dimostrarlo, mettendo un flacone di pillole sul comodino della camera: Anica, infatti, scambiandole per medicine, le ingoia per provocarsi nuovi sintomi, ma si scopre che si trattava semplicemente di coloranti.\nCuddy offre una promozione a Foreman poich\u00e9 il reparto non \u00e8 mai andato cos\u00ec bene, ma il neurologo \u00e8 indeciso.\nLa paziente viene dimessa per non assecondare la sua sindrome, ma House \u00e8 convinto che abbia anche una forma di anemia, l'anemia aplastica, e per dimostrarlo le inietta (dopo averle chiesto il consenso) un cocktail che provoca gli effetti di tale malattia. La paziente viene riportata in ospedale, dove viene sottoposta a radiazioni con lo scopo di poter eseguire un trapianto di midollo osseo. A questo punto, House ha un'illuminazione e capisce che la paziente ha un batterio che ha reagito male ai lividi che lei stessa si era aggravata, procurandosi il Cushing; il team di House capisce che \u00e8 stato lui a iniettare alla paziente il cocktail di medicine e Cuddy ne viene informata.\nImpossibilit\u00e0 di comunicare.\nTrama.\nIl giornalista Fletcher Stone sviene battendo violentemente la testa su una scrivania mentre fa il discorso di addio per il pensionamento del suo capo. Si riprende qualche istante dopo, ma \u00e8 diventato afasico e disgrafico, sebbene egli pensi di parlare e scrivere normalmente.\nHouse \u00e8 a Baltimora con Stacy per spiegare le proprie parcelle mediche all'ufficiale di revisione. Stacy riesce a fare ricorso alla buon'anima del funzionario. House offre a Stacy una cena, ma la donna ha scelto il volo successivo rispetto a quello di House e declina la proposta. La neve ritarda il volo di House e Stacy torna in aeroporto. House nota che la donna non porta il crocifisso al collo (la collana di sua madre, lei non \u00e8 credente ma la porta perch\u00e9 Mark lo \u00e8), e sospetta che sia successo qualcosa tra lei e il marito. Stacy rivela di aver litigato con Mark per futili motivi e di pensare che lui la voglia buttare fuori dalla propria vita. In seguito viene annunciata la cancellazione di tutti i voli causa maltempo. Stacy rivela di aver prenotato una camera nell'hotel dell'aeroporto e invita House a seguirla.\nNel frattempo al Plainsboro il test mostra l'uso di anfetamine, sebbene Fletcher avesse sostenuto di non farne uso. House consiglia trattamenti via telefono e ordina alla squadra di ottenere un'anamnesi familiare, nonostante Fletcher possa rispondere solo \"s\u00ec\" e \"no\". Fletcher assume le anfetamine per dormire, fatto che non vuole rivelare alla moglie. Chase e Foreman trovano pillole dietetiche nell'ufficio del paziente, dunque perquisiscono anche la casa per avere maggiori informazioni. Rinvengono un progetto fai-da-te incompleto, ma nessun altro farmaco.\nNella camera d'albergo, Stacy e House iniziano a baciarsi, ma sono interrotti dallo squillo del telefono. La squadra prova a decodificare le affermazioni di Fletcher con House al telefono, appuntandosi ci\u00f2 che il diagnosta dice. Cameron conclude che sia la presenza della moglie Elizabeth a rendere Fletcher riluttante a rispondere onestamente. House capisce la malattia del paziente quando quest'ultimo inizia a parlare di un orso: Fletcher \u00e8 bipolare e usa le pillole per il sonno di notte e le anfetamine di giorno. La guardia di sicurezza aeroportuale fa pressione ad House per fargli prendere il volo, ma il medico continua a parlare al telefono. Conclude che Fletcher aveva coperto la sua malattia mentre era giornalista, ma che prov\u00f2 a cambiare per sua moglie, subendo un intervento chirurgico e infettandosi con la malaria cerebrale. Mentre House formula la sua diagnosi, Elizabeth sente la notizia e, infelice per il segreto di Fletcher, se ne va. House raccomanda di fare il test sanguigno al microscopio e non al computer per confermare la diagnosi. House parla a Stacy quando sale sull'aereo e dice di sperare nel suo aiuto per togliere il suo nome dalla lista dei passeggeri non graditi (ha infastidito la guardia dell'aeroporto usando il muro come lavagna e quindi dovr\u00e0 tornare in autobus a Princeton).\n\u00c8 meglio sapere.\nTrama.\nMargo, una giovane donna in cura presso una clinica per la fertilit\u00e0, viene portata al Princeton dopo un curioso incidente automobilistico: ha sfondato il garage di casa sua con la macchina per via di spasmi involontari al braccio. Giudicati i sintomi, House e il suo team si convincono che abbia contratto la malattia di Huntington, ma quando Margo cade in paranoia tutti cambiano idea.\nNel frattempo, House e Stacy tornano da Baltimora e si confidano con Wilson, che si preoccupa per una possibile ricaduta depressiva di House dovuta ai suoi sentimenti per Stacy. Cameron non vuole ritirare gli esami per l'Aids, cos\u00ec House prende l'iniziativa: ingannandola (le dice di amarla e lei rimane a bocca aperta), le prende un po' di saliva e fa il test per conto suo, che risulter\u00e0 negativo.\nSi scopre che la paziente fa uso di medicine prescritte alla figlia; in seguito, la donna ha un ictus e un'emorragia proveniente dal fegato, che presenta una massa: House vorrebbe fare una biopsia, ma ci\u00f2 non \u00e8 possibile, in quanto Margo \u00e8 vascolarizzata. Il geniale diagnosta, in seguito, intuisce che la paziente in realt\u00e0 non vuole avere un altro figlio e, oltre alle cure per la fertilit\u00e0, prende della pillole anticoncezionali: la diagnosi viene accertata, ma ci\u00f2 non viene comunicato al marito.\nMark ormai \u00e8 sulla via della guarigione, quindi Stacy decide di lasciare l'ospedale, ma House cerca di convincerla che l'unico amore della sua vita \u00e8 lui. Stacy si convince e i due finiscono a letto. Ma Mark a sorpresa si presenta da House per un confronto, durante il quale, per fermare il diagnosta, allunga la riabilitazione di vari mesi facendosi male sulle scale: il medico capisce di non poter pi\u00f9 stare con Stacy e rinuncia a una possibile relazione dicendole che lui la render\u00e0 infelice, nonostante lei gli annunci di voler lasciare Mark. Infine Wilson rimprovera ad House la sua scelta di lasciare Stacy, dicendogli che deve smetterla di adagiarsi nella sua condizione di infelicit\u00e0, mentre Mark e Stacy lasciano il Plainsboro.\nTutto torna.\nTrama.\nUn ragazzo di nome Adam, andando in quad col padre, sviene e ha un incidente, provocandosi gravi ustioni sul 40% del corpo. Il paziente presenta problemi cardiaci e ha anche un attacco di convulsioni; per via delle ustioni \u00e8 impossibile fargli un elettroencefalogramma, per cui House decide di usare un galvanometro, strumento molto raro.\nHouse convoca a nome della Cuddy un ex compagno di universit\u00e0, il dottor Philip Weber, per smentire la presunta efficacia di un farmaco da questi inventato, che dovrebbe prevenire l'emicrania. Il fine \u00e8 quello di vendicarsi del fatto che Weber, ai tempi dell'universit\u00e0, ha riferito al preside che House aveva copiato all'esame di matematica. Dato che non poteva testarlo su nessun altro, House lo prova su s\u00e9 stesso, provocandosi un grave mal di testa, per poi provare il farmaco.\nIntanto il team effettua vari esami sul giovane paziente utilizzando strumentazioni particolari, dato che gli esami normali non sono eseguibili. Il ragazzo ha anche un orgasmo provocato dal troppo dolore e i test si rivelano inutili; per pulire le ferite vengono usate delle larve di mosca, come faceva il medico di Napoleone. I medici pensano a un'infezione, alla sclerosi multipla o a tumori.\nHouse, dopo aver preso LSD pi\u00f9 antidepressivi per farsi passare l'emicrania, si \u00e8 ripreso e sveglia il ragazzo, provocandogli immani dolori, per interrogarlo: Adam si era urinato addosso prima dell'incidente. House scopre quindi un nuovo sintomo. Lo vuole interrogare un'altra volta per avere nuove informazioni, ma si arresta: vedendo una bruciatura di sigaretta sul polso del ragazzo, capisce che stava cercando di smettere di fumare con scadenti farmaci comprati su internet, all'insaputa dei genitori, a cui di solito riferiva tutto. Assumendo troppi antidepressivi si \u00e8 provocato la sindrome serotoninergica.\nIl diagnosta denuncia infine il farmaco del dottor Weber, che viene cos\u00ec reso illegale.\nSotto la pelle.\nTrama.\nAd una sfilata di moda, la modella quindicenne Alexandra Simms sviene improvvisamente: House accetta il caso entusiasta. Dopo alcune analisi, il test tossicologico appare positivo all'eroina; per disintossicare la paziente velocemente, viene utilizzato il coma farmacologico, che agisce efficacemente in sole 24 ore (pur presentando rischi maggiori rispetto alla terapia tradizionale).\nHouse intanto diventa sempre pi\u00f9 insopportabile, a causa del dolore alla gamba che aumenta sempre di pi\u00f9. Secondo Wilson il problema \u00e8 psicologico, dovuto a Stacy, ma House ovviamente non vuole crederci.\nSvegliata dal coma, la paziente ha una perdita di memoria a breve termine, cosa che fa pensare a un cancro. Mentre gli assistenti si danno da fare per trovare il cancro, House si fa dare una siringa di morfina da Cuddy. Il diagnosta ipotizza in seguito che si tratti di sindrome post-traumatica, cos\u00ec va da Martin, padre e manager di Alexandra, accusandolo di aver abusato di lei: dopo un interrogatorio al padre, che House rende pi\u00f9 pesante per via dello stress da dolore, Martin confessa, ma la sindrome post-traumatica non \u00e8 la diagnosi corretta. Cameron, scioccata, vuole denunciare il fatto ai servizi sociali e, nonostante House prima voglia risolvere il caso, li avverte, senza per\u00f2 ottenere nulla, in quanto sia il padre che Alex lo negano. Cameron parla con la ragazzina e scopre che \u00e8 stata lei a far ubriacare suo padre per fargli avere un rapporto sessuale con lei, dicendo che lui era soltanto \"l'ultimo della lista\", poich\u00e9 ha gi\u00e0 fatto sesso con i professori, i suoi produttori e altri uomini soltanto per avere voti pi\u00f9 alti a scuola e avere pi\u00f9 successo come modella; allo stesso modo ha spinto il padre ad avere un rapporto con lei solo perch\u00e9 cos\u00ec avrebbe fatto tutto quello che lei avesse voluto, in quanto ricattabile. Cameron \u00e8 sconcertata nel vedere una quindicenne concedersi di propria iniziativa in cambio di favori.\nNel mentre, House cura un altro paziente che, per via di un alto livello di estrogeni, prova i sintomi di una gravidanza. House cos\u00ec intuisce che la ragazza in realt\u00e0 \u00e8 un raro caso di pseudoermafroditismo maschile. Da questo si scopre l'organo col cancro, i testicoli.\nQuando House chiede di nuovo della morfina a Cuddy, la dottoressa gli rivela che la siringa precedente in realt\u00e0 conteneva solo della soluzione fisiologica e che quindi il suo problema \u00e8 psicologico, cosa dimostrata dal fatto che House si \u00e8 sentito meglio solo grazie a un effetto placebo.\nSesso assassino.\nTrama.\nL'anziano Henry ha un attacco di epilessia e viene portato al Princeton-Plainsboro Teaching Hospital per degli accertamenti insieme alla figlia, che gli \u00e8 molto legata. Si scopre che ha un cancro ai testicoli, ma questo non spiega l'epilessia. Si sospetta una malattia venerea, ma l'uomo afferma di non avere rapporti sessuali da quando ha lasciato la moglie per un tradimento di lei; tuttavia, il paziente in seguito ammette di avere fatto sesso con quest'ultima, anche se ha fatto credere alla figlia di non vederla da tempo. Successivamente, l'uomo sputa sangue a causa di un edema polmonare, e si scopre che ha la brucellosi, contratta dopo una degustazione di formaggi: i prodotti caseari sono spesso insaporiti con batteri, che di solito vengono eliminati nello stomaco, ma Henry assumeva degli antiacidi, che hanno permesso ai batteri di penetrare. La malattia gli ha danneggiato il cuore e ora necessita di un trapianto ma, a causa dell'et\u00e0 avanzata, la commissione nega il consenso. L'unico cuore disponibile \u00e8 quello di una donna in sovrappeso morta da poco per un incidente, causato da un malore alla guida: esso viene giudicato non idoneo dalla commissione, in quanto malato, e il marito non vuole donarlo, per cui House \u00e8 costretto a sfruttare la figlia di Henry per convincerlo: alla fine l'uomo acconsente. House decide allora di curare il cadavere della donna, che, dopo alcuni esami, risulta essere positivo alla gonorrea, ma attua comunque il trapianto. Henry si risveglia dopo il trapianto e accanto a lui ci sono la figlia e la moglie.\nA fine puntata, Wilson si presenta a casa di House con le valigie, dopo aver scoperto che sua moglie ha un amante.\nSenza traccia.\nTrama.\nMarie, dopo aver finito di fare la doccia, viene aggredita da un uomo, che la trascina sul letto: si tratta di Bob Palko, suo marito, che aveva progettato tutto questo per fare provare nuove emozioni alla moglie. I due sembrano felicemente sposati, proprio grazie a queste strane esperienze; all'improvviso l'uomo si sente male e viene portato al Princeton dopo aver rischiato di soffocare. Sul corpo compaiono macchie rosse, sintomo di una fibrosi polmonare e la squadra inizia a indagare sulla possibile causa. Al momento Bob \u00e8 stabile, ma poco dopo inizia a sentire un intensissimo prurito; mentre Foreman propone il lupus, House pensa a un'intossicazione: la pi\u00f9 probabile \u00e8 quella provocata dai metalli, ma il paziente non \u00e8 mai stato a contatto con metalli pesanti per lungo tempo. Inoltre, un test nega l'intossicazione da mercurio e arsenico e l'esame tossicologico quella da piombo. House, nonostante la scarsa convinzione dei suoi collaboratori, non cambia idea.\nLa convivenza House-Wilson si rivela impossibile ed esilarante: House trova tutti i modi per infastidire l'amico e ci riesce benissimo, mentre Wilson sveglia House di prima mattina pulendo e usando elettrodomestici rumorosi.\nIl paziente sente un dolore acuto ai piedi e House \u00e8 convinto che la causa sia l'avvelenamento, mentre Cameron \u00e8 molto scettica; Bob accusa poi difficolt\u00e0 respiratorie, per cui viene praticata una tracheotomia. Gli esami delle urine rivelano una significativa presenza di proteine e di sangue, aumentando la possibilit\u00e0 di lupus, cos\u00ec si inizia a trattare Bob per il lupus, ma in seguito l'uomo ha un infarto. House pensa allora che Maria lo stia avvelenando ed entra nel WC dell'ospedale, dove la donna si \u00e8 da poco recata: una volta uscita dalla toilette, il diagnosta le strofina le mani con del cloruro di stagno che, reagendo con l'oro (rimasto sulle mani di Maria) usato per avvelenare il marito, si colora di viola. La donna, alla fine dell'episodio, viene portata via in manette da due poliziotti; Bob necessita invece di un trapianto di polmoni.\nAl sicuro.\nTrama.\nL'episodio ha inizio con Dan, fidanzato di Melinda, che va a far visita a casa della giovane. La madre di lei, la signora Bardach, si assicura che Dan si lavi le mani fino ai gomiti. Quando Dan incontra Melinda e la bacia, lei va in shock anafilattico, sebbene si trovi in una camera sterile. La signora Bardach la salva usando un EpiPen, accusa Dan e porta la figlia in ospedale. Al Princeton-Plainsboro si scopre che Melinda ha avuto un trapianto di cuore dopo che il suo torace venne sfondato in un incidente stradale. In tal modo, con un sistema immunitario debole, la ragazza \u00e8 costretta a essere tenuta in un ambiente costantemente pulito. Tuttavia, sorgono sospetti riguardanti una possibile visita furtiva alla ragazza da parte di Dan, che vengono poi confermati dal ragazzo stesso, il quale ammette di essere entrato dalla finestra all'insaputa della madre e di aver fatto sesso con la propria fidanzata. House e la sua squadra scoprono che Dan aveva preso della penicillina, a cui Melinda \u00e8 allergica. La giovane inizia ad avere problemi di cuore (insufficienza cardiaca congestizia), seguiti dalla paralisi in ascesa; nessuno dei trattamenti sembra funzionare. House, venuto a sapere che Dan non aveva assunto la penicillina, bens\u00ec della clindamicina, si convince che tutti i sintomi siano in realt\u00e0 dovuti a una puntura di zecca o di qualche altro insetto che inietta tracce di veleno nel sangue. Durante la salita in ascensore, House blocca il montacarichi con il pulsante di emergenza e cerca la zecca nel corpo della ragazza. La trova nella sua vagina e la rimuove. Melinda torna cos\u00ec in salute.\nLa trama secondaria consiste in diversi scherzi che House infligge a Wilson, per esempio inserendo la sua mano in una bacinella di acqua tiepida mentre dorme, facendolo in tal modo urinare sul divano; per ripicca, Wilson lima il bastone di House affinch\u00e9 il diagnosta, spezzatosi il bastone, cada rovinosamente a terra.\nTutto per tutto.\nTrama.\nI medici del Princeton sono impegnati a giocare a poker per una serata di beneficenza.\nIntanto un bambino, Ian, in visita con la propria classe a un progetto interattivo sul corpo umano, ha un'emorragia anale e viene ricoverato in ospedale. Cuddy decide di dimetterlo dopo averlo curato per la gastroenterite, ma House non \u00e8 convinto e prende il caso: dodici anni prima, aveva cercato di curare una paziente anziana, Esther Doyle, che presentava gli stessi sintomi, convinto che fosse la malattia di Erdheim-Chester, ma la donna era morta e i parenti non dettero il consenso per l'autopsia; House \u00e8 ossessionato dal caso e negli anni si \u00e8 trovato a ipotizzare la rarissima malattia nei casi riguardanti molti altri pazienti, tutti negativi.\nIan presenta la stessa progressione di sintomi di Esther e House, nonostante lo scetticismo del suo team, fa una colonscopia al bambino per controllare se possa essere la malattia di Erdheim-Chester: il test risulta negativo. House si concentra ossessivamente sul caso lottando contro il tempo, deciso questa volta a trovare la vera causa. Il diagnosta ordina una risonanza magnetica e Cameron, Foreman e Chase vogliono avvisare la Cuddy, che House vuole tener lontano: cos\u00ec telefona a Wilson, ancora impegnato nella partita a poker, chiedendogli di tenerla occupata. L'esame mostra una piccola massa nel cervello di Ian e House ipotizza che il prossimo organo colpito sar\u00e0 il fegato, per cui fa somministrare al bambino ogni tipo di farmaco per cercare di salvarlo. Riesce nel suo intento, ma il bambino presenta problemi respiratori, che sono stati l'ultimo sintomo prima della morte di Esther. House si appella a Wilson, che pensa alla malattia di Kawasaki. Gli esami hanno esito negativo, ma mostrano una massa nel ventricolo destro del bambino. Per scoprire l'identit\u00e0 della massa, il paziente viene sottoposto a una biopsia, ma ha un arresto cardiaco, che priva di ossigeno il suo cervello per otto minuti; House riesce comunque a rianimarlo. La Cuddy viene a conoscenza dell'accaduto e solleva House dal caso, ma egli non demorde: grazie alla biopsia, c'\u00e8 un campione utilizzabile al massimo per tre esami; il problema \u00e8 che ci sono sette possibili malattie, e i primi due test hanno esito negativo. House esce sul terrazzo e ha una conversazione con l'amico oncologo, in seguito alla quale ipotizza che la biopsia per la malattia di Erdheim-Chester abbia avuto esito negativo perch\u00e9 la malattia non aveva ancora raggiunto l'intestino: decide cos\u00ec di ripetere il test, nonostante le proteste dei collaboratori, che si rivela positivo e dimostra che House aveva avuto ragione anche dodici anni prima.\nUn cane \u00e8 \"per sempre\".\nTrama.\nHannah, una giovane donna, non dorme ormai da dieci giorni, anche se si imbottisce di sonniferi. Max, la sua compagna, mentre dorme a casa sua \u00e8 svegliata dal rumore di Hannah che sbatte la testa contro il muro per riuscire a dormire. Il caso viene affidato ad House, che intanto stava schiacciando un pisolino in clinica.\nNel frattempo, Cameron si infuria con Foreman, accusandolo di aver preso spunto da un suo articolo per scriverne un altro, e anche con House, incolpandolo di non aver letto i due articoli, lasciando il suo per lungo tempo sul tavolino e dando modo al collega di \"copiarlo\".\nJulia Ling porta la madre in ambulatorio dove viene visitata da House, il quale capisce subito che la donna non ha altro che un banale raffreddore e che la figlia l'ha spinta ad andare in ospedale solo per potersi far dare delle pillole anticoncezionali. House sta al gioco e prescrive dei decongestionanti per la madre e le pillole per la figlia, ma pochi giorno dopo le due si ripresentano perch\u00e9 la madre non \u00e8 migliorata e House capisce subito che la figlia ha confuso i farmaci dandole gli anticoncezionali invece dei decongestionanti. La figlia, parlando in cinese, mente alla madre dicendo che House le ha prescritto la medicina sbagliata, ma il dottore, che capisce e parla mandarino, si vendica dicendo alla madre che la figlia probabilmente \u00e8 incinta per poi lasciare le due a discutere.\nHannah, di tanto in tanto, si addormenta per qualche secondo, senza per\u00f2 rendersene conto e trarne alcun giovamento: House ordina di tenerla sveglia per trovare nuovi sintomi. Le viene effettuata una colonscopia per scoprire la causa di un'emorragia rettale, ma durante l'esame, fatto senza sedativi, Hannah si contorce e ha un'epistassi. In seguito, Chase esegue una biopsia, durante la quale la paziente entra nella fase REM, tenendo per\u00f2 gli occhi aperti: ci\u00f2 esclude varie diagnosi, come la Wegener. Il team di House scopre che Max aveva preso un cane per la compagna, restituito per\u00f2 un mese dopo perch\u00e9 Hannah ne era allergica. Il fegato della ragazza collassa ed \u00e8 necessario un trapianto. Max, si offre di donarle una parte del suo fegato, ma Cameron protesta perch\u00e9 Hannah ha intenzione di lasciare la compagna. Nonostante ci\u00f2 viene eseguito il trapianto, che avviene con successo. Guadagnata qualche ora, House scopre che Hannah \u00e8 infetta da peste nera, trasmessale dal cane che Max le aveva regalato un mese prima.\nCameron cerca di fare pace con Foreman per salvare la loro amicizia, ma lui le fa freddamente notare che sono solamente colleghi e non amici e che non ha nulla di cui scusarsi.\nIntanto Max confida di aver fatto il trapianto, anche se era a conoscenza della intenzioni future di Hannah, perch\u00e9 cos\u00ec lei non avrebbe potuto pi\u00f9 lasciarla.\nHouse e Dio.\nTrama.\nBoyd, un quindicenne \"guaritore\" che sostiene che Dio gli parli, mentre \u00e8 in chiesa ha dei crampi all'addome e viene portato al Princeton. House decide di occuparsi del caso non tanto per l'interesse verso i sintomi, quanto perch\u00e9 il ragazzo si presenta come un messaggero di Dio, il quale gli assegna compiti e doveri. House fa di tutto per screditare il paziente che, in preda a una crisi epilettica, in cui \u00e8 praticamente incosciente e gira per l'ospedale cantando inni religiosi, tocca una paziente terminale di Wilson con l'intento di guarirla. Chase allora lancia una specie di sfida a punti tra House e Dio, quando una lastra conferma che il cancro della paziente terminale \u00e8 diminuito, mentre le calibrate e attente terapie di Wilson non avevano ottenuto questo effetto. Il paziente, in seguito, consiglia ad House di accettare le richieste di Wilson per giocare a poker, cosa che colpisce il diagnosta, in quanto n\u00e9 lui n\u00e9 l'amico avevano parlato della partita al ragazzo. House crede che Boyd abbia la sclerosi tuberosa, teoria ipotizzata per via di alcuni tumori benigni individuati nella testa del ragazzo: ci\u00f2 spiegherebbe anche il fatto che il paziente \"parli\" con Dio; egli rifiuta di farli rimuovere, ma Wilson riesce a convincere il padre.\nIntanto House invita l'amico a casa sua per giocare a poker, per ringraziarlo del fatto che ha convinto il suo paziente a farsi operare, e riesce quindi a scoprire che Wilson \u00e8 andato a letto con la propria paziente, a cui aveva parlato della partita a poker, cosa che ella aveva poi riferito al ragazzo. Il giorno seguente House arriva alla conclusione che Boyd ha un herpes sessualmente trasmesso, e che toccando la paziente terminale l'ha trasmesso anche a lei, provocando una momentanea remissione del cancro.\nEuforia - Parte I.\nTrama.\nDurante un inseguimento, il poliziotto Joe Luria viene colpito dai frammenti di un proiettile, che penetrano nel cervello, e viene portato al Princeton in condizioni critiche e con uno strano sintomo: l'euforia. Foreman, che ha spacciato per proprio un articolo di Cameron, viene mandato a casa del poliziotto al posto della dottoressa per controllare se per caso fosse presente una perdita di monossido di carbonio: la casa di Joe \u00e8 molto sporca e presenta immondizia sparsa ovunque; inoltre, Foreman vi trova una stanza dedita alla coltura della marijuana, che non \u00e8 stata rilevata al primo esame tossicologico. Il paziente viene curato per la \"Legionella pneumophila\" ma, nonostante un iniziale miglioramento, perde la vista, anche se \u00e8 convinto di vederci senza problemi. Al paziente andrebbe eseguita una risonanza, ma i proiettili potrebbero spappolargli il cervello; House decide cos\u00ec di sparare a un paziente (gi\u00e0 deceduto) con la stessa pistola e gli stessi proiettili utilizzati dall'aggressore di Joe, per poi provare a fare una risonanza e testare il coefficiente ferromagnetico del proiettile. La macchina viene gravemente danneggiata poich\u00e9 i proiettili sono altamente ferromagnetici, come inizialmente ipotizzato da Foreman. Intanto il paziente inizia ad accusare anche problemi polmonari e, quando inizia a entrare in fibrillazione ventricolare, Foreman esterna tutto il suo disappunto nei confronti del poliziotto, un mestiere che non sopporta: invece di compiere i suoi doveri di medico, inizia a ridere senza controllo, manifestando gli stessi sintomi, per cui i due vengono messi in quarantena; non \u00e8 possibile far loro una risonanza, dato che l'impianto \u00e8 danneggiato. House, nervoso e in evidente difficolt\u00e0, proibisce a Chase e Cameron di tornare a casa del paziente e piuttosto fa controllare i campioni raccolti nell'appartamento per trovare qualsiasi traccia di virus, funghi o batteri che possano danneggiare il sistema nervoso.\nForeman, per incitare Cameron ad andare nell'abitazione di Joe, graffia la collega con un ago usato per i suoi esami, aumentandole la probabilit\u00e0 di infezione. Anche lei in pericolo (bench\u00e9, come poi specificato da House, il rischio di contagio \u00e8 molto basso), ignora gli ordini del capo dirigendosi nell'appartamento di Joe, dove viene raggiunta da House stesso. Un breve dialogo e un rapido controllo dei campioni raccolti da Cameron danno l'input all'intuizione del diagnosta, che la spedisce a cercare volatili all'esterno della casa: il poliziotto coltiva marijuana usando gli escrementi di piccione come fertilizzante economico. All'interno della serra, Cameron trova una scatola d'escrementi di piccione, che fa pensare a un fungo parassitario.\nJoe, nel frattempo, va incontro a dolori lancinanti che non possono essere placati, perch\u00e9 compare un nuovo sintomo: l'iperalgesia. Cos\u00ec viene messo in coma farmacologico: Foreman viene informato del fungo da Chase, che vorrebbe aspettare la conferma degli esami per somministrare il farmaco a entrambi, ma i dolori iniziano a tormentare anche lui, che convince cos\u00ec il collega a iniziare la terapia. Quando si crede che si sia trovata finalmente la soluzione, gli esami rivelano la sconcertante notizia: gli escrementi non erano infetti dal fungo. Non appena Cameron, che non \u00e8 stata contagiata, comunica l'esito a Foreman, Joe va in arresto cardiaco e ogni tentativo di rianimazione \u00e8 vano. Joe muore, la diagnosi \u00e8 ancora ignota e Foreman seguir\u00e0 la stessa sorte in breve tempo.\nEuforia - Parte II.\nTrama.\nHouse insiste per effettuare un prelievo al cervello di Joe, ma Cuddy non lo consente, in quanto secondo i protocolli potrebbe infettare altri pazienti e scatenare un'epidemia. Il diagnosta, per\u00f2, \u00e8 determinato a salvare il suo dipendente, a cui \u00e8 molto legato: cos\u00ec, ordina a Foreman di eseguire la biopsia a Joe, che \u00e8 ancora nella camera isolata in cui si trova il medico, prima che venga prelevato il cadavere, ma c'\u00e8 un problema. Foreman \u00e8 divenuto ormai cieco, e prende un pezzo di materasso invece del cervello di Joe. La soluzione per scoprire la malattia di Foreman \u00e8 effettuare una biopsia pi\u00f9 profonda, che potrebbe per\u00f2 compromettere gravemente le sue capacit\u00e0. House decide di prendere tempo e somministrare a Foreman molti diversi medicinali: il medico migliora, ma il suo pancreas viene danneggiato seriamente; pertanto i farmaci vengono sospesi, in quanto lo ucciderebbero prima della malattia. House si reca nell'abitazione di Joe con Steve McQueen, il suo topo domestico, di cui conosce l'anamnesi, ripercorrendo lo stesso tragitto eseguito da Foreman, sperando che il ratto si ammali per effettuare la biopsia su di esso. Foreman continua ad accusare sintomi sempre preoccupanti: si aggiungono contrazione muscolare e dolore atroce: la malattia progredisce pi\u00f9 in fretta rispetto al decorso che ha avuto con Joe Luria. House, visto che Steve McQueen non si ammala, chiama il padre del malato, Rodney, per cercare di sfruttarlo e convincere la Cuddy, ma l'uomo comprende le ragioni della direttrice e non protesta, affidando la sopravvivenza del figlio alla preghiera. Mentre Cameron somministra la flebo, Foreman si scusa per aver cercato di contagiarla e la delega per decidere se fare la pericolosa biopsia: vuole essere messo in coma farmacologico. Cameron accetta, ma in un primo momento rifiuta le scuse. Quando Foreman sta per essere sottoposto al coma farmacologico, il padre viene informato e va a salutare il figlio. Successivamente, mentre Foreman \u00e8 in coma, House ritorna nell'appartamento del poliziotto per scoprire la possibile causa della malattia, prima che Cameron esegua la biopsia al cervello. Quando House riesce a trovarla per\u00f2 \u00e8 troppo tardi: la dottoressa ha gi\u00e0 eseguito l'intervento, che conferma che si tratta di \"Naegleria fowleri\", un'ameba responsabile di una forma di meningoencefalite amebica primaria, un'infezione letale nel 99 % dei casi; House tuttavia riesce a curare in extremis il collega con l'amfotericina B. Quando Foreman si risveglia dal coma sembra stare bene, ma confonde la destra con la sinistra a causa della lesione subita dalla biopsia e dalla malattia.\nLa forza \u00e8 dentro di noi.\nTrama.\nKara, una giovane mamma, saluta il marito Brent Mason, che va a lavorare nonostante un senso di nausea. Kara si sente male mentre fa il bagno a suo figlio, che rischia di annegare, ma viene salvato da Brent, tornato nell'appartamento dopo aver vomitato mentre scendeva le scale. Madre e bambino vengono portati al Princeton.\nForeman ha piccoli problemi di memoria e House si infuria perch\u00e9 non reagisce ai dispetti e alle battute, e non contesta le sue diagnosi. Chase \u00e8 stato trasferito, per sua volont\u00e0, in terapia intensiva neonatale, perch\u00e9 vuole allontanarsi un po' dal reparto di House.\nKara ha un'emorragia cerebrale; dopo qualche analisi e indagine, House sospetta che in realt\u00e0 la madre abbia problemi psicologici per via dello stress. In seguito, House vede che la madre, che era stata lasciata sola con il bambino ormai guarito, tenta di soffocarlo. Il medico la ferma, ma i danni sono molto gravi: i reni sono stati danneggiati e nonostante gli sforzi di Chase, il bambino muore per un eccesso di potassio, cosa che colpisce molto il giovane dottore.\nNel frattempo, Cuddy invita Wilson a cena e House si ingegna a capire il perch\u00e9: inizialmente, dopo aver trovato del Red Clover, un medicinale usato anche per il cancro, pensa che voglia un consulto, ma Wilson sostiene che si tratti solo di un\"'avance\".\nHouse scopre che Kara ha la celiachia, che le ha provocato psicosi e un tumore, e l'aveva anche il suo bambino, che infatti \u00e8 morto perch\u00e9 il glutine era tra gli eccipienti di un farmaco somministratogli; inoltre, non riusciva ad assimilare i farmaci somministratigli da Chase per l'iperpotassemia. Per la disperazione, la paziente si lascer\u00e0 morire, rifiutando di curare il cancro.\nHouse scopre infine anche il mistero Cuddy: la direttrice dell'ospedale vuole avere un bambino e ha invitato Wilson a cena per tentare un'eventuale inseminazione artificiale.\nChi \u00e8 tuo padre?\nTrama.\nLeona, mentre \u00e8 in aereo con suo padre, ha delle allucinazioni e uno shock cardiogeno: rivive le scene dell'uragano Katrina, a cui \u00e8 sopravvissuta. Il padre, che la ragazza ha appena conosciuto, la porta al Princeton Plainsboro Teaching Hospital, essendo amico di House. Il diagnosta, intanto, ha dei fortissimi dolori alla gamba, e accetta il caso nonostante sia il suo giorno libero. House cerca di convincere l'amico a fare il test di paternit\u00e0, poich\u00e9 pensa che la ragazza lo stia sfruttando, ma l'altro si rifiuta, in quanto se House avesse ragione sarebbe addolorato per il tradimento della sua fiducia, e se House avesse torto non si perdonerebbe di aver dubitato di Leona. House provoca delle allucinazioni alla ragazza per fare un esame e trovare nuovi sintomi. Durante una PET, House e Wilson vedono che Leona sta defecando dalla bocca, cosa che denota un'emorragia interna: il diagnosta ordina una biopsia al fegato, che \u00e8 per\u00f2 molto rischiosa. Cuddy, intanto, chiede consigli ad House sul donatore di sperma da scegliere ed egli porta in ospedale, con la scusa di fare un colloquio, uno dei candidati, che per\u00f2 Cuddy non accetta. Si scopre che la paziente ha l'emocromatosi, cio\u00e8 troppo ferro nell'organismo, e House comincia a sospettare che il padre della ragazza non lo sia veramente, teoria poi confermata dal test di paternit\u00e0. Tuttavia, l'emacromatosi non \u00e8 la causa delle allucinazioni, e da varie analisi (nonch\u00e9 dall'intuito di House) si scopre che si tratta di un fungo. House mente all'amico, dicendo che Leona \u00e8 sua figlia.\nMr. Jekyll e Dr. House.\nTrama.\nNel suo studio, House sta esaminando il curioso caso di Vincent, paziente che presenta la lingua molto ingrossata e che il dottore soprannomina \"Harpo Marx\", quando un uomo irrompe e gli spara due volte, alla pancia e al collo. Il diagnosta si risveglia due giorni dopo in un letto d'ospedale con dei punti sulla schiena e un cerotto sul collo, e accanto al suo letto \u00e8 ricoverato anche il suo aggressore, un certo Jack Moriarty (stesso cognome del professor Moriarty, nemico di Sherlock Holmes), ferito dalla security dell'ospedale, che accusa House di aver contribuito al suicidio di sua moglie. Questa era, infatti, una paziente di House che, per curarla, aveva chiesto al marito se avesse avuto qualche relazione, al che egli, preoccupato per la vita della moglie, aveva confessato; in seguito si era scoperto che la consorte aveva una predisposizione genetica agli aneurismi cerebrali, ma House le rifer\u00ec comunque del tradimento del marito: poco tempo dopo, la donna si chiuse nel garage suicidandosi respirando i gas di scarico dell'automobile.\nHouse torna a interessarsi di Vincent, al quale va eseguita una biopsia alla lingua. Assistendo a tale biopsia dal corridoio, conosce la moglie del paziente. A un tratto, il medico comincia a sanguinare: gli si sono strappati i punti e per via della forte emorragia sviene. Intanto a Vincent schizza fuori dall'orbita un occhio e, in seguito, gli esplode un testicolo. House sembra stare bene, ma accadono cose molto strane: scopre che Cuddy e Wilson, durante l'intervento, gli hanno somministrato a sua insaputa della ketamina, che lo porta ad alzarsi dal letto senza pi\u00f9 dolore alla gamba, ma che contemporaneamente lo lascia intontito al punto di non riuscire pi\u00f9 a formulare diagnosi corrette. Inoltre, \u00e8 vittima di continue allucinazioni che lo portano a combattere una dura battaglia contro la sua stessa mente. Per esempio, scopre che la moglie di Vincent \u00e8 morta, per cui il dialogo avuto durante la biopsia \u00e8 avvenuto solo nel suo cervello. Si rende anche conto che tutti i dialoghi avuti con Jack Moriarty, il suo aggressore, sono allucinazioni, in quanto Jack \u00e8 sempre stato in coma. House capisce che in realt\u00e0 il Jack con cui parla altro non \u00e8 che una proiezione mentale del suo stesso subconscio. Tali incongruenze lo portano a pensare subito di essere prossimo alla pazzia. All'intensificarsi degli episodi sino al punto da non riuscire pi\u00f9 a distinguere l'allucinazione dalla realt\u00e0, per\u00f2, House osserva che le incongruenze non sono solo nella sua testa, ma in tutto il mondo attorno a lui, e deduce quindi di trovarsi all'interno di un sogno lucido, auto-diagnosticandosi uno stato di svenimento provocato dagli spari e dal sangue perso. Conclude che, per uscire da tale stato, debba spingersi al di l\u00e0 della ragione e lasciarsi andare alla pazzia, come una versione estrema del test di realt\u00e0. Entra quindi nella sala operatoria dove Vincent si sta sottoponendo a un delicato intervento di chirurgia robotica, prende il controllo del robot e squarta il paziente. Dopo un breve attimo di suspense, dal cadavere dell'uomo cade un proiettile che, raccolto, pone fine al sogno e riporta House alla vita reale, svegliandolo. Si giunge cos\u00ec all'ultima scena dell'episodio: si vede il medico riprendere conoscenza pochi minuti dopo che gli hanno sparato, mentre viene trasportato di corsa in sala operatoria, ed \u00e8 lui stesso a chiedere che gli venga somministrata la ketamina. Si comprende, quindi, che tutto ci\u00f2 che \u00e8 avvenuto nell'episodio, successivamente alla scena degli spari, \u00e8 stato solo un sogno."}
{"id": "864290", "revid": "287204", "url": "https://it.wikipedia.org/wiki?curid=864290", "title": "Egisto Corradi", "text": "Nato in una famiglia di origini contadine, dopo il diploma da ragioniere si laure\u00f2 in economia e commercio e si avvicin\u00f2 ancora giovanissimo al giornalismo.\nCome inviato speciale del Corriere della Sera nel dopoguerra \u00e8 stato corrispondente e acuto osservatore della realt\u00e0 nelle principali zone del mondo interessate da eventi bellici. Amava dire che il vero giornalismo \u00e8 quello che si pratica con la suola delle scarpe\nAlpino in Russia.\nEgisto Corradi \u00e8 stato anche sottotenente degli alpini, decorato con la medaglia d'argento al Valor Militare. Reduce dalla campagna di Grecia, quale componente della Divisione Alpina Julia - insieme alla Cuneense e alla Tridentina parte dell'ARMIR che costituiva il Corpo di Spedizione Italiano in Russia - partecip\u00f2 durante la seconda guerra mondiale alla campagna di Russia.\nNarr\u00f2 nel saggio storico autobiografico \"La ritirata di Russia\" (pubblicato da Longanesi nel 1964, quindi una ventina di anni dopo lo svolgersi degli eventi) il ritiro dei soldati italiani nel gennaio 1943 dalla gelida steppa sovietica nel disperato tentativo di uscire dalla \"sacca\" in cui l'esercito di Stalin li aveva rinchiusi.\nBiografia.\nEgisto Corradi inizi\u00f2 il mestiere di giornalista come correttore di bozze alla Gazzetta di Parma (lo stesso giornale per cui lavor\u00f2 anche Giovanni Guareschi), di cui divenne redattore capo all'indomani del 25 aprile 1945.\nNell'immediato dopoguerra pass\u00f2 al Corriere della Sera, testata per la quale svolse a lungo attivit\u00e0 di inviato. Nel 1950 document\u00f2 per il quotidiano milanese il Rally transafricano Alger-Le Cap a bordo di un veicolo Lancia Beta. Nel 1954 era a Trieste :\nFu uno dei pochi testimoni oculari della rivoluzione ungherese del 1956 (\u00ab\"Dalle 15 di oggi non si transita pi\u00f9 sulla strada Nichelsdorf-Budapest. Un certo numero di carri armati sovietici ha preso oggi posizione sulla strada Virana-Budapest, una decina di chilometri dentro il territorio ungherese e ha bloccato le comunicazioni che da qualche giorno si erano stabilite fra Ungheria e Occidente...\"\u00bb, scriver\u00e0 per il suo giornale il 2 novembre di quell'anno\n) e descrisse gli eventi che negli anni successivi sconvolsero il Congo, il Vietnam e, nel 1968, l'allora Cecoslovacchia attraversata dalla primavera di Praga, fino agli ultimi \"reportage\" dall'Afghanistan al fianco di un'altra grande inviata speciale, la scrittrice fiorentina Oriana Fallaci. Pochi anni prima, in Africa, nel 1964, aveva scritto una delle sue corrispondenze pi\u00f9 intense: le suore e i missionari fucilati e sgozzati sulle sponde del Congo e le piroghe trascinate dalla forte corrente del fiume color fango sotto una pioggia di proiettili.\nNon gli riusc\u00ec tuttavia, nel 1964, di entrare - assieme ad un nutrito gruppo di inviati - nell'allora Unione Sovietica per sviluppare un'inchiesta sul PCUS .\nIn Italia fu testimone anche di altri grandi eventi, come il disastro del Vajont e il terremoto del Belice, un disastro che segn\u00f2 profondamente l'Italia degli anni sessanta e del quale restitu\u00ec puntuali resoconti centrati sullo stato di assoluta precariet\u00e0 in cui si svolsero i soccorsi nei giorni successivi il verificarsi del sisma.\nInsieme ad altri autori ha condotto inchieste su citt\u00e0 italiane sedi di stabilimenti Italsider, ricche di informazioni sulla loro urbanistica e architettura, raccolte nel volume \"Le citt\u00e0 del ferro\" (Genova, Sigla Effe, 1966). Nel 1974 lasci\u00f2 il Corriere per seguire Indro Montanelli nella fondazione de Il Giornale Nuovo.\nA Corradi sono stati assegnati diversi premi giornalistici per la sua lunga e intensa carriera e al suo nome \u00e8 stato intitolato un ulteriore premio.\nLa sua citt\u00e0 natale, Parma, gli ha dedicato una via."}
{"id": "864291", "revid": "1272592", "url": "https://it.wikipedia.org/wiki?curid=864291", "title": "Episodi di Dr. House - Medical Division (terza stagione)", "text": "La terza stagione della serie televisiva Dr. House - Medical Division \u00e8 stata trasmessa negli Stati Uniti dal 5 settembre 2006 al 29 maggio 2007 sul canale Fox.\nIn Italia la prima parte della terza stagione (episodi 1-9) \u00e8 andata in onda in prima visione assoluta dal 19 gennaio 2007 al 9 marzo 2007 su Italia 1. La seconda parte della stagione (episodi 10-24) \u00e8 stata trasmessa in prima visione assoluta dal 12 settembre 2007 al 14 novembre 2007 prima su Italia 1 (fino all'episodio 15) e in seguito su Canale 5, dove la serie \u00e8 stata spostata grazie all'elevato numero di ascolti.\nIl significato.\nTrama.\nCon l'induzione del coma farmacologico, la gamba di House guarisce e il medico ritorna in ospedale dopo due mesi di pausa per riprendere il suo lavoro. Ad aspettarlo, la dottoressa Cuddy e il dottor Wilson stanno scegliendo dei casi da sottoporgli.\nNel primo, una ragazza \u00e8 diventata tetraplegica senza avere alcun tipo di frattura alla spina dorsale. La sua malattia, causata dalla mancanza di vitamina C, fa pressione sul sistema nervoso centrale. Ci\u00f2 spiega la sua apparentemente immotivata paralisi di tutti gli arti dal collo in gi\u00f9, la difficolt\u00e0 respiratoria e la compressione alla cassa toracica. Baster\u00e0 una cura a base di spremuta d'arancia per risolvere la situazione.\nNel secondo caso, un uomo tetraplegico e considerato in stato minimamente cosciente si \u00e8 fiondato in una piscina con la sedia a rotelle. All'uomo, otto anni prima, era stato asportato un tumore al cervello. House pensa che la causa della sua tetraplegia non sia legata al tumore e che l'uomo sia cosciente del suo stato e abbia tentato il suicidio; quindi lo sottopone a vari esami. Dopo una corsa a casa di Cuddy nel cuore della notte ed essere entrato in una fontana poich\u00e9 accaldato, House suppone che il paziente abbia la malattia di Addison, la quale gli ha indotto una cicatrizzazione dell'ipotalamo sull'ipofisi, che ha bloccato il suo sistema nervoso e si pu\u00f2 curare con del semplice cortisolo. Il tentato suicidio era solo un tentativo estremo del paziente di ristabilire la sua temperatura corporea. Il medico decide quindi di somministrargli la cura ipotizzata, ma la Cuddy si oppone. Alla fine, la direttrice decide di effettuare comunque la terapia suggerita dal geniale diagnosta, e il malato effettivamente guarisce. L'uomo ricomincia a muoversi e tentare di parlare davanti alla moglie esterrefatta. Wilson decide di non rivelare ad House che la cura era corretta al fine di dargli una lezione di umilt\u00e0, perch\u00e9 la sua scelta non era supportata da prove.\nZoppo ma... in gamba.\nTrama.\nUn bambino soggetto a emorragie e insistenti visioni viene ricoverato al Princeton. Il paziente \u00e8 convinto di avere un microchip alieno nel collo, ma ovviamente House non gli crede. Durante gli esami, si scopre che il ragazzino ha effettivamente un oggetto impiantato nel collo: una barretta di titanio, residuo di alcune viti impiantate quando si era rotto un braccio. \nNel frattempo Wilson, Cuddy e Cameron discutono sulla vicenda del paziente tetraplegica, che ora parla e cammina, e quest'ultima fa pressione perch\u00e9 Cuddy riveli tutta la verit\u00e0 ad House. Al medico torna a far male la gamba, tanto da costringerlo a zoppicare nuovamente. House scopre che il problema del bambino \u00e8 legato alla presenza di DNA estraneo all'interno del suo cuore. Il geniale diagnosta decide di lasciar perdere il caso, convinto di non riuscire a risolverlo ma, mentre \u00e8 nel parcheggio, Cuddy lo raggiunge e gli rivela che aveva ragione sulla cura da sottoporre al paziente precedente. Il medico, in quell'istante, si ricorda della fecondazione in vitro a cui \u00e8 stata sottoposta la madre del ragazzino, durante la quale i medici avevano impiantato pi\u00f9 ovuli. Due di essi si sono fusi tra loro creando questa variazione del DNA. Il bambino avrebbe dovuto avere un fratello gemello che per\u00f2 \u00e8 stato inglobato dal primo mentre erano ancora in fase embrionale.\nConsenso informato.\nTrama.\nEzra Powell, un famoso scienziato ricercatore, ha un attacco respiratorio nel suo laboratorio; una volta svenuto, subisce piccole lesioni cutanee da parte delle sue cavie da esperimenti. House \u00e8 ritornato col bastone, in quanto la gamba ha ripreso a fargli male e la ketamina sembra non fare pi\u00f9 effetto, ma questo non cambia il suo giudizio: il suo paziente vuole morire con dignit\u00e0. La dispnea, per\u00f2, gli render\u00e0 la morte lenta e agonizzante: respiri lunghi e affannosi alla ricerca dell'aria, con forti dolori al petto.\nHouse, per poter continuare le sue indagini, fa un patto col paziente: 24 ore per scoprire che malattia ha. Trascorso tale tempo, non avendo risultati concreti, House finge di ucciderlo e lo manda in coma farmacologico con della morfina, continuando la ricerca. \nNel frattempo, il geniale dottore \u00e8 assillato da una giovane ragazza di 17 anni infatuata di lui.\nPowell viene risvegliato dal coma e pretende che gli sia praticata l'eutanasia. Cameron, dopo aver letto il Massachusetts Journal del 1967 su consiglio di House, tratta il paziente molto pi\u00f9 severamente. Ha infatti scoperto che in quell'anno Ezra Powell bombard\u00f2 di radiazioni alcuni bambini senza consenso informato, causando loro tumori e danni biologici incalcolabili. Lui non \u00e8 pentito, in quanto gli \u00e8 servito a compiere progressi, e ritiene che le modalit\u00e0 di preavviso del paziente siano \"perdite di tempo che ostacolano la ricerca e il lavoro dei medici\".\nCameron non ha dubbi e fa una biopsia cutanea, al fine di poter verificare la malattia del ricercatore: il risultato \u00e8 amiloidosi sottotipo AA, ovvero terminale. La dottoressa, per risparmiare all'uomo inutili sofferenze, gli inietta una dose letale di morfina verso le 2 e mezza di notte, come da lui richiesto.\nLinee sulla sabbia.\nTrama.\nUn bambino autistico ha una crisi respiratoria e viene portato al Princeton Plainsboro.\nCuddy ha cambiato la moquette di House sporca di sangue, ma questo al medico non piace, tanto che arriva a occupare l'ufficio di Wilson, l'ufficio della Cuddy e la hall dell'ospedale pur di riavere la sua vecchia moquette.\nIntanto, il bambino ha un versamento pleurico e gli vengono diagnosticate delle cellule epatiche nel sistema linfatico.\nLa ragazza minorenne infatuata di House si fa rivedere e Cuddy \u00e8 costretta a minacciare sia lei che House.\nQuest'ultimo, parlando col bambino, riesce a farsi dire che ha mangiato della sabbia e, guardando alcuni suoi disegni, capisce che ha ingerito degli escrementi di procione infestati da vermi. Questi, una volta in circolo nell'organismo, si sono diffusi dall'intestino ai polmoni (causando il versamento), al fegato per poi arrivare all'occhio e causare quelle strane acrobazie. Basteranno un laser fotocoagulatore e dell'albendazolo per poter curare il bambino il quale, per gratitudine, regala la propria PlayStation Portable al geniale dottore.\nSi scopre anche che Ali, la ragazza che non smette di inseguire House, ha a sua volta un problema: alcune spore nel cervello le causano forti scompensi ormonali, e questo spiega il suo smodato desiderio di avere un rapporto sessuale con House.\nPazzi d'amore.\nTrama.\nUna giovane donna ha una crisi anafilattica durante una rapina in una tavola calda, bench\u00e9 non sia nemmeno stata sfiorata. Il marito, dopo aver percosso i due aggressori, porta la moglie al Princeton Plainsboro.\nHouse, intanto, \"tortura\" Wilson, avendolo visto parlare e ridere con una nuova infermiera, e scommette con Foreman 200 dollari che il suo amico e l'infermiera si frequentano anche fuori dall'ospedale. Il geniale diagnosta si irrita per il comportamento di un altro suo paziente, che pretende una visita completa per una banale irritazione; si vendica misurandogli la temperatura per via rettale anzich\u00e9 orale e spezzandogli il termometro nel retto.\nMentre la moglie prova a eseguire un test sotto sforzo, con lo scopo di scatenare una crisi anafilattica, l'attacco viene al marito; la donna, invece, viene colpita da un delirio acuto e peggiora, raggiungendo il coma. L'uomo si confida con Foreman e gli racconta che la visione delirante della consorte potrebbe esser quella di suo padre, alcolista, violento e dipendente dai farmaci, che una volta gli ruppe un braccio causando la loro fuga da casa. Dopo aver escluso le malattie veneree, House pensa alla sarcoidosi e cura la moglie di conseguenza.\nSuccessivamente, i medici chiedono il consenso per poter eseguire una biopsia cerebrale alla donna, ma il marito si rifiuta; quando il suo intestino va in necrosi, House accetta la donazione volontaria, anche se stanno peggiorando in due maniere differenti. Foreman racconta ad House la storia del padre del ragazzo e il diagnosta capisce tutto: quello che sembrava razzismo da parte del padre in realt\u00e0 era soltanto il tentativo di impedire che fratello e sorella (nati da madri diverse) si sposassero. House nota che hanno lo stesso colore degli occhi (grigi) e pensa ad un angioedema ereditario, una malattia genetica rara che per\u00f2 spiega tutti i sintomi; il diagnosta salta il test del DNA e dell'angioedema (avrebbero richiesto troppo tempo) e cura direttamente i due ragazzi: iniziano i miglioramenti da entrambe le parti.\nHouse, dotato di stetoscopio, ausculta l'armadietto dell'infermiera e lo apre, al fine di scoprire di pi\u00f9 su questa donna del mistero: il dottore deduce che l'infermiera, in realt\u00e0, non \u00e8 interessata a Wilson perch\u00e9, anche se ha un volantino su un week-end jazzistico fuori citt\u00e0, nell'armadietto ha dei libri e nessun tipo di musica. Dopo aver pagato per la scommessa persa (la ragazza non usciva con Wilson ma con Foreman), House torna a casa con la sua Repsol Honda; viene fermato dal poliziotto Michael Tritter (il paziente con cui il diagnosta era in disputa in ambulatorio), in quanto viaggia a 60 chilometri orari anzich\u00e9 a 40, come previsto dal codice della strada.\nAd aggravare la situazione, il fatto che non presenta la patente di guida e che con s\u00e9 abbia del Vicodin; le pupille dilatate bastano a Tritter per arrestarlo per possesso di narcotici di categoria 3 e fargli passare una notte al fresco in commissariato.\nC'est la vie.\nTrama.\nUn uomo sui 300 chili, George Hagel, viene portato al Princeton in stato comatoso dai vigili del fuoco.\nHouse non pu\u00f2 raggiungere il team, perch\u00e9 rinchiuso in cella. Dopo aver pagato la cauzione, il medico riesce ad arrivare in ospedale e ad elaborare le prime diagnosi. Il diagnosta chiede una risonanza magnetica, ma l'operazione diventa difficoltosa per via della mole del paziente; la situazione precipita quando George improvvisamente si sveglia e, spaventato, cerca in tutti i modi di scappare dimenandosi e rompendo il carrello della macchina.\nCameron fa un sopralluogo della casa del paziente e scopre diversi parallelismi con quella di House: donne a pagamento, sociopatia e musica raffinata.\nLa risonanza non d\u00e0 esiti positivi e il paziente decide di tornarsene a casa, perch\u00e9 \u00e8 convinto che il suo problema non sia correlato al suo peso e, finch\u00e9 anche i medici non capiranno questo, lui rifiuter\u00e0 ogni trattamento. Cameron pensa di stordire l'uomo con un farmaco al fine di renderlo pi\u00f9 collaborativo; ma lo svenimento avviene quando si \u00e8 gi\u00e0 alzato dalla sedia a rotelle e cos\u00ec demolisce una vetrata temperata dell'ingresso dell'ospedale.\nTritter continua ad accanirsi contro House; con un mandato di perquisizione, entra in casa del medico e sequestra circa 600 pillole di Vicodin, quantit\u00e0 pi\u00f9 che sufficiente per incriminarlo per spaccio di droga.\nDurante una banale cura a base di zuccheri (pensando che sia diabetico), George stringe con forza il polso di House; una lastra mostrer\u00e0 delle falangette deformi e una successiva lastra mostrer\u00e0 anche un carcinoma a piccole cellule.\nIl tumore al polmone risulta visibile quando \u00e8 gi\u00e0 troppo tardi; nonostante l'uomo non abbia mai fumato, \u00e8 destinato a morire entro pochi mesi.\nI vari malesseri e problemi erano una sindrome paraneoplastica creata dal tumore (e non dal peso, come ci si aspettava).\nIntanto, Tritter prosegue nella sua vendetta personale contro House; mette sotto torchio, spaventandolo, Wilson e gli mostra firme diverse su varie ricette da lui prescritte ad House (in realt\u00e0 alcune firme sono fatte da House imitando la scrittura dell'amico). L'oncologo dice che ogni tanto cambia firma, perch\u00e9 farle sempre uguali lo annoia.\nUltimo sacrificio.\nTrama.\nMentre House sta banchettando su un letto vuoto vicino a Gabe Wasniak, un uomo in stato vegetativo, lo viene a trovare il figlio Kyle, che per\u00f2 non afferra una cosa al volo: House accende allora le luci ad intermittenza ed elabora una prima diagnosi di achinetopsia, seguita dalle convulsioni del ragazzo, che va in stato di incoscienza.\nIl ragazzo, alcolista, ha una vita sociale nulla ed \u00e8 praticamente lasciato a se stesso (madre morta e padre in stato vegetativo); tutto ci\u00f2 \u00e8 causato dall'episodio di un incendio dove Kyle, all'epoca dodicenne, lasci\u00f2 cadere dei fiammiferi vicino al caminetto, che dettero fuoco alla casa.\nGabe riusc\u00ec, all'epoca, a salvare il figlio dall'incendio ma non la moglie, che aveva assunto del sonnifero; House, dopo aver letto i risultati negativi del test per l'adrenomieloneuropatia, decide di risvegliare, con un alto dosaggio di L-DOPA e Amfetamina, il padre dallo stato di coma, per poter avere informazioni dettagliate. Entro qualche giorno per\u00f2, il corpo dell'uomo svilupper\u00e0 una certa tolleranza al cocktail di farmaci, facendolo ritornare in stato vegetativo (per questo Wilson cerca di opporsi ritenendo non etica la decisione).\nDopo 10 anni, l'uomo torna cos\u00ec alla vita e, dopo essersi accordato con il diagnosta, si dirige con l'auto di Wilson, in compagnia di House e Wilson stessi, ad Atlantic City per mangiare un panino italiano servito in un locale che frequentava tanti anni prima; intanto, House lo mette sotto torchio per delineare un'anamnesi dettagliata.\nTritter, nel frattempo, continua a giocare e torturare gli assistenti di House, interrogandoli uno alla volta. \nIl ragazzo peggiora e arriva al quarto stadio della RLAS, con una grave miocardiopatia; servirebbe un cuore nuovo ma essendo alcolista \u00e8 da escludersi dalla lista trapianti.\nIl geniale diagnosta, analizzando tutti i vari incidenti in famiglia (e dopo aver confessato la motivazione che l'ha spinto a diventar medico) scopre che sono tutti provocati dalla sindrome di MERRF; i parenti della moglie non bevevano, erano distratti e portati ai vari incidenti da questa malattia mitocondriale (da parte materna).\nHouse vorrebbe il test del DNA mitocondriale, ma \u00e8 troppo tardi; Gabe allora decide di donare il proprio cuore al figlio suicidandosi mediante asfissia. Il diagnosta gli elenca varie modalit\u00e0 possibili di suicidio e Wilson lo copre creandogli un alibi al casin\u00f2 dell'hotel. Gabe assume delle aspirine al fine di preservare il pi\u00f9 possibile il cuore dopo la morte, su probabile consiglio di House.\nKyle ha ora un cuore nuovo e pu\u00f2 tornare a vivere, nonostante abbia ancora la sindrome latente, grazie al sacrificio estremo del padre.\nTritter congela il conto corrente di Wilson, mandandolo nello sconforto.\nEffetto domino.\nTrama.\nUn ragazzo di 18 anni orfano accudisce fratello e sorella di 8 e 11 anni; per mantenere tutti fa l'animatore ma, durante una festa di compleanno per bambini, all'improvviso si sente male: viene condotto al Princeton dopo aver vomitato ed essere stato colpito da un attacco cardiaco.\nHouse afferma di sapere gi\u00e0 la diagnosi dopo aver soltanto letto la cartella: scrive tutte le varie azioni dei suoi sottoposti e, in una specie di gioco, sfida Chase, Cameron e Foreman a indovinare da soli qual \u00e8 la diagnosi giusta. House sospetta che il paziente faccia uso di droghe e fumi (come prima della morte dei genitori), anche se il giovane afferma di avere smesso, e riesce a strappargli una confessione, cio\u00e8 che fuma ancora. I fratelli lo assistono, avendo con lui un rapporto molto aperto.\nI vari esami non danno risultati, e cos\u00ec House propone l'Epatite A contratta per via sessuale o alimentare: ma una volta curata con l'immunoglobulina, insorgono altre 3 malattie. I medici (compreso House) sono disorientati e al caso si aggiungono quindi anche coagulopatia e osteomielite.\nCome se le patologie non bastassero, il ragazzo ha convulsioni ogni 2 ore: dopo varie ipotesi, arriva la diagnosi corretta, ovvero malattia granulomatosa cronica; per scoprirla, House usa un procedimento illegale: inietta un cocktail di batteri al ragazzo, dalle cui reazioni formuler\u00e0 la diagnosi.\nL'unica soluzione per migliorare la sua condizione sarebbe un trapianto di cellule staminali ematopoietiche prelevate dal midollo osseo dal suo fratellino minore, ma il paziente rifiuta in quanto non vuole approfittare del fratello, dicendo di volere continuare quindi a vivere con le trasfusioni e le cure farmacologiche sia per le infezioni opportunistiche che per la malattia principale, fino alla maggiore et\u00e0 del ragazzino quando lui sar\u00e0 pienamente consapevole per donare il midollo; House pensa sia in realt\u00e0 un gesto egoistico e non altruistico, infatti i fratelli verranno dati in affidamento perch\u00e9 lui passer\u00e0 molto tempo in ospedale, quindi nei prossimi 10 anni sar\u00e0 libero dall'impegno gravoso di doverli sostentare e accudire.\nTritter, intanto, continua ad accanirsi su Wilson e lo priva, oltre che del conto corrente, anche della sua macchina e della facolt\u00e0 di prescrivere farmaci ai suoi pazienti. Quando l'oncologo chiede aiuto ad House, questi glielo nega, provocando un grosso litigio.\nAspettando Giuda.\nTrama.\nUna bambina di sei anni, mentre \u00e8 sulle giostre col padre, all'improvviso inizia a urlare in maniera assordante.\nUna volta portata al Princeton Plainsboro, le viene diagnosticata una pancreatite, ma poi viene portata da House. I suoi genitori, divorziati, rifiutano a turno le diverse cure se l'altro genitore le accetta, e cos\u00ec House li deve portare davanti a un giudice per poter lavorare in pace.\nIl giudice designa Cuddy come tutore della bambina e la direttrice sanitaria, intanto, regala ad House (in crisi d'astinenza) una pillola di Vicodin ogni sei ore; inoltre, i continui litigi dei genitori creano alla bambina stati d'ansia che le fanno galoppare il cuore.\nViene asportata la colecisti per poter analizzare i calcoli biliari, ma si manifesta un rash vescicolare.\nTritter blocca i conti correnti di tutto il team di House e offre un accordo a uno dei membri della squadra medica; Cuddy cerca un dialogo, ma il poliziotto non \u00e8 disposto a trattare.\nIntanto, la bambina subisce un'emotrasfusione per via del trombo al braccio; House pensa alla fascite necrotizzante e decide di amputare un braccio e una gamba, ma si sbaglia. \u00c8 Chase ad avere la giusta intuizione, fortunatamente prima che venga eseguito l'intervento di amputazione: si tratta di protoporfiria eritropoietica, una rarissima malattia genetica cronica che scatena un'ipersensibilit\u00e0 cutanea alla luce. Appena la comunica ad House, questi fuori di s\u00e9 e in astinenza gli sferra un pugno alla mascella. \nLa porfiria, essendo genetica, non si pu\u00f2 curare ma si pu\u00f2 tenere sotto controllo: betacarotene, lampade e filtri speciali, raccomandato lo studio a casa.\nWilson, visti i recenti sviluppi (House, sbagliando, aveva deciso di amputare due arti alla bambina e ha anche colpito Chase, oltre a insultare la Cuddy dicendole che la natura non vuole che diventi madre poich\u00e9 \u00e8 incapace), decide di testimoniare contro il suo migliore amico.\nUn piccolo Natale.\nTrama.\nLo scenario si apre con la comparsa, nell'ufficio di House, di Wilson e Tritter. Viene data una semplice proposta ad House: o due mesi di clinica per la disintossicazione o la prigione. House, furioso, allontana i due dal suo studio, rifiutando qualunque compromesso, e si dirige da Cuddy.\nEcco presentarsi un caso strano per il diagnosta: un'insolita visita di una ragazza nana che soffre di pneumotorace e anemia, assistita dalla madre a sua volta nana, vittime della condrodisplasia epifisaria.\nHouse ordina una scintigrafia con il radiogallio, un isotopo radioattivo. Il problema \u00e8 il collasso di un polmone, ma House vede oltre e consulta il suo team per arrivare alla diagnosi.\nIntanto, Wilson convince Cuddy a far pressione su House per fargli accettare l'offerta del ricovero in clinica eliminando il Vicodin. Il caso medico viene tolto dalle mani di House come ulteriore sfida di Cuddy, ma il geniale dottore non molla: scardina i cassetti dello studio di Cuddy e addirittura si finge malato in un altro ospedale per avere le sue pillole, ma alla fine non riesce a ottenere il Vicodin. In piena astinenza, il diagnosta si rinchiude in casa autolesionandosi con tagli al braccio per sopperire al dolore, per avere scariche di endorfina.\nLa giovane nana peggiora: collassano il fegato e il pancreas. Cuddy ritorna sui suoi passi, andando a casa di House, ma non ottiene nessun aiuto, data l'astinenza. Subito dopo si presenta Cameron che, curato il braccio del suo capo, ottiene una nuova diagnosi: malattia di Still, curabile con prednisone, metotrexato e ciclosporina.\nLa paziente si riprende, House ritorna in ospedale e prima umilia Wilson di fronte a una vedova (per distrarre i presenti e rubare i farmaci - ovvero l'ossicodone - del marito appena deceduto, non riuscendoci), poi va nella farmacia dell'ospedale con la ricevuta del paziente deceduto: in questo modo ottiene l'ossicodone, antidolorifico oppiaceo pi\u00f9 forte dell'idrocodone (Vicodin).\nLa giovane paziente peggiora per una forte otite, e House richiede una radiografia alla gamba: nota quindi il fatto che la nana abbia delle ossa perfettamente normali.\nIn realt\u00e0 la figlia \u00e8 perfettamente normale, non \u00e8 nana come la madre (il padre era di statura media), ma un granuloma (un tumore) le schiaccia l'ipofisi, bloccandole in tal modo la crescita.\nHouse, quindi, si pronuncia con la diagnosi risolutiva: compressione della ghiandola della crescita per malattia autoimmune a causa di un cancro, meglio conosciuta come istiocitosi a cellule di Langerhans.\nLa cura consiste in un ciclo di chemioterapia, rimozione del granuloma e pillole di ormoni per recuperare il tempo perduto (a 15 anni dovrebbe gi\u00e0 essere in pieno sviluppo).\nLa paziente guarisce, e Wilson decide di abolire l'accordo con Tritter, che gli prospetta la prigione se non testimonier\u00e0. House, non avendo il Vicodin e impasticcato di antidolorifici pi\u00f9 forti in maniera eccessiva, crolla sul pavimento di casa sua.\nWilson, dopo alcune telefonate mancate, si reca dall'amico, trovandolo e lasciandolo a terra. House, ormai stanco di lottare, va da Tritter per l'accordo, ma ha compiuto una leggerezza: la sua ultima spedizione in farmacia, dove ha ritirato dei farmaci per un paziente gi\u00e0 morto, \u00e8 una prova sufficiente per condurlo in tribunale per falsificazione di ricetta e uso di droghe non prescritte. Tritter non ha pi\u00f9 bisogno di nessun accordo, e rifiuta la resa di House.\nParole e fatti.\nTrama.\nAll'inizio dell'episodio, House si vede citato in tribunale a seguito di un'accusa per uso di stupefacenti da parte del detective Tritter, cosa che non lo distrae dalla sua consueta attivit\u00e0 medica.\nIn particolare, il suo team deve studiare il caso di un vigile del fuoco di 28 anni soggetto a visioni blu, disorientamento e sbalzi di temperatura. House decide di aumentargli gli ormoni, ma il paziente peggiora con un infarto dopo l'altro a causa di ricordi traumatici.\nIntanto, dopo le insistenze di Cuddy, il diagnosta si scusa con Tritter ma non basta, ed \u00e8 costretto ad iniziare il programma riabilitativo.\nIl team decide di praticare l'elettroshock sulla corteccia cingolata anteriore, ovvero la parte del cervello depositaria dell'esperienza. L'elettroshock \u00e8 un palliativo che consente solo di guadagnare tempo: i sintomi infatti rimangono. Solo in seguito, grazie ad un'angiografia vertebrale selettiva, si scopre che \u00e8 un meningioma spinale a causare dei falsi ricordi nel ragazzo.\nNel frattempo, House si scusa con Wilson per essersela presa con lui quando questi si \u00e8 accordato con Tritter, dicendogli di aver capito che in realt\u00e0 si era comportato da vero amico; Wilson \u00e8 molto stupito da tale comportamento, visto che chiedere scusa \u00e8 molto insolito per House, e si convince che il nuovo atteggiamento sia merito della terapia. Al processo, Cuddy testimonier\u00e0 il falso, giurando che al posto dell'ossicodone c'era un semplice placebo, sostituito da lei in via precauzionale. Cos\u00ec, House dovr\u00e0 solo passare una notte in cella per oltraggio alla corte: ha, infatti, abbandonato l'aula per leggere i risultati dell'angiografia del paziente prima che l'udienza finisse.\nAlla fine dell'episodio, Wilson scopre che in realt\u00e0 House aveva trovato il modo per avere il Vicodin, usando una guardia del programma di disintossicazione, e quindi anche il fatto di essersi scusato poteva essere solo un modo per far credere di essere veramente cambiato attraverso la terapia.\nGiorno nuovo... stanza nuova.\nTrama.\nDopo l'assoluzione al processo, House si ritrova a dover assolvere ai suoi compiti ambulatoriali. Stufo di fare tamponi intimi a chi dice di avere una malattia venerea, il diagnosta assume un falso caso per potersi liberare delle visite (arriva addirittura a pagare 50 dollari per ogni paziente che se ne va a casa). Tra i casi secondari, un uomo corre descrivendo un ovale nella hall dell'ospedale e urlando come un matto (si scoprir\u00e0 che aveva uno scarafaggio nell'orecchio) e un ragazzo con un finto singhiozzo (che cerca di farsi somministrare una stimolazione anale). Ma Cuddy scopre l'inganno e obbliga House a tornare in ambulatorio, proponendogli 10 dollari per ogni paziente che riesce a curare senza toccarlo (il che d\u00e0 via a tutta una serie di situazioni comiche, che stemperano la tensione dell'episodio).\nTra i pazienti si presenta una ragazza, Eve, che \u00e8 l'unica positiva al test per una malattia venerea, ma quando House le porge i farmaci lei ha uno scatto di ira. Il medico capisce che la ragazza ha un altro grave problema: \u00e8 stata violentata. Eve vuole solo House come medico curante.\nNel mentre Cuddy, per punire Cameron (che aveva retto il gioco ad House), le assegna un senzatetto malato terminale di cancro polmonare.\nEve, intanto, tenta il suicidio ingoiando delle benzodiazepine durante il colloquio con una psicologa alla quale era stata assegnata, e cos\u00ec House \u00e8 costretto a prendere il caso. La donna vuole parlare, ma non di quello che le \u00e8 successo, vuole entrare in comunicazione con House, che si trova spiazzato dalle domande personali della paziente. Ma un'altra notizia arriva da Cuddy: Eve \u00e8 incinta. House allora, per far sfogare la donna, si apre dicendole che lui da piccolo era stato punito dalla nonna, che lo lasciava all'addiaccio o gli faceva fare i bagni nel ghiaccio se non rispettava le regole, ma Eve non gli crede e, dopo una serie di discorsi sullo scopo della vita, il diagnosta cerca di convincerla ad abortire il frutto della violenza subita. Purch\u00e9 lei si convincesse a parlare dello stupro, House le confessa la verit\u00e0: la storia era vera, ma in realt\u00e0 era stato suo padre a maltrattarlo, lasciandogli un'esperienza traumatica. La ragazza abortisce e va in psicoterapia.\nIl paziente di Cameron muore davanti alla dottoressa, che ha dovuto assistere impotente alle sue sofferenze, avendo quest'ultimo rifiutato la morfina, al solo scopo di essere ricordato da qualcuno. Nella parte centrale dell'episodio Eve discute con House sul concetto di Dio e di eternit\u00e0.\nL'ago nel pagliaio.\nTrama.\nUn ragazzo rom viene ricoverato in ospedale con atroci dolori al fegato.\nHouse, dopo aver sconfitto Tritter, ha un nuovo problema: il suo posto macchina personale \u00e8 stato assegnato alla dottoressa Whitner, costretta su una sedia a rotelle. Dopo un incontro-scontro con la dottoressa in questione si lamenta con Cuddy, denunciando quella che secondo lui \u00e8 un'assurdit\u00e0: la Whitner non ha problemi a pilotare una sedia telecomandata nei 50 metri di parcheggio, mentre lui rischierebbe di scivolare sul ghiaccio.\nAlla fine, House scommette che, se resister\u00e0 una settimana in sedia a rotelle senza mai alzarsi, Cuddy dovr\u00e0 resistituirgli il posto auto.\nIl diagnosta ordina una flebografia e Foreman si interessa al caso, ammirando la curiosit\u00e0 del paziente e la sua esperienza in materia di medicina (arriver\u00e0 addirittura a offrirgli anche un posto come stagista retribuito - solitamente riservato a studenti universitari), ma deve fare i conti con la natura diffidente dei suoi genitori, dettata soprattutto dalla loro cultura.\nInizialmente, si pensa alla Wegener e viene somministrata la ciclofosfamide, senza risultati. House vorrebbe quindi provare con la FT 28, un farmaco sperimentale, ma i genitori si rifiutano. Intanto, il giovane rom viene operato al fegato, ma le sue condizioni non accennano a migliorare: si evidenziano sangue nelle urine e un'esplosione della milza, che viene asportata. House, convinto che ci sia un granuloma (dovuto alla Wegener) nell'intestino, interviene per controllare di persona prima che il taglio venga richiuso, ma la sua intuizione si rivela sbagliata.\nDopo una colonscopia, emerge il vero problema: un semplice stuzzicadenti, dopo essere stato ingoiato, aveva provocato diversi fori nei vasi tramite spasmi e movimenti; la sua composizione legnosa assorbiva l'acqua, rendendolo invisibile a TAC e radiografia.\nHouse ha perso la sua scommessa, che fra l'altro Cuddy non aveva intenzione di rispettare, ma gli viene comunque restituito il posto macchina vicino all'ingresso dell'ospedale.\nInsensibile.\nTrama.\nHouse si trova davanti a un singolare caso: Hannah Morgenthal (affetta da CIPA, totale insensibilit\u00e0 al dolore) viene ricoverata insieme alla madre per via di un grave incidente automobilistico, di cui sono rimaste vittime entrambe. Ma, a differenza della madre che viene curata e trattata chirurgicamente, Hannah non prova nessun dolore, continua a sostenere che non si \u00e8 fatta niente e insiste con i medici affinch\u00e9 si occupino di sua madre. Tuttavia, House \u00e8 molto interessato al caso, poich\u00e9 la paziente \u00e8 il suo contrario (lui prova dolore costante).\nIl diagnosta, tramite un breve test eseguito mentre Foreman la medica, scopre che Hannah ha la CIPA, una rarissima malattia genetica difficilmente diagnosticabile (il primo sintomo per ogni patologia \u00e8 il dolore).\nIntanto, Cuddy ha conosciuto un compagno in rete e pranza con lui; House, per\u00f2, disturba frequentemente i due entrando ed uscendo dal ristorante e, mentre sono a letto insieme, li interrompe spesso suonando alla porta e mandando a monte la relazione, al che la direttrice sanitaria inizia a sospettare che il geniale medico sia geloso.\nNonostante Hannah ne combini di tutti i colori (dal fingere dolore per scappare a buttarsi dal balcone della hall), rimane la carenza di vitamina B12; la soluzione arriver\u00e0 durante un intervento chirurgico dove, grazie ad una sua intuizione, House trover\u00e0 ed estrarr\u00e0 dall'intestino della ragazza una tenia lunga 8 metri, ironizzando che il record mondiale per le tenie \u00e8 di 20 metri.\nLa tenia, infatti, assorbiva tutta la vitamina B12 creando una serie di scompensi e problemi fisici.\nAlla fine dell'episodio, Cameron propone a Chase di fare sesso periodicamente per scaricare la tensione, con per\u00f2 la condizione che non ci si debba innamorare dell'altro.\nQuando Chase chiede a Cameron perch\u00e9 lo abbia chiesto proprio a lui, lei risponde che \"lo hanno gi\u00e0 fatto\" e che quindi non ci saranno cattive sorprese. Chase accetta.\nMezzo genio.\nTrama.\nPatrick \u00e8 il nuovo paziente di House: a 10 anni ha subito un incidente stradale che lo ha reso autistico e affetto da convulsioni ricorrenti. Incredibilmente, il danno cerebrale lo ha anche reso dotato dell'orecchio assoluto e di un talento naturale per la musica, in particolare per il pianoforte.\nDurante un concerto, all'improvviso le dita della mano sinistra iniziano a piegarsi in modo strano, con relativa paralisi.\nHouse accetta il caso e sfida l'uomo a suonare il pianoforte con lui; non solo Patrick riesce a seguirlo, ma trova anche un finale perfetto per una composizione che House ha scritto al liceo e che fino ad allora non \u00e8 mai riuscito a terminare.\nStupito e tormentato, il diagnosta decide di individuare le aree del cervello attive durante la sua produzione musicale, visto che non \u00e8 frutto d'apprendimento.\nIl team di House e la Cuddy, anzich\u00e9 supportare e aiutare il geniale dottore nell'elaborare la diagnosi per il caso, indagano e scoprono che House ha contattato un altro ospedale; scartata l'ipotesi del cambio lavoro, subentra quella del tumore al cervello (fomentata soprattutto dal nome dello specialista con cui House ha preso contatto).\nHouse sottovaluta la cosa e continua la ricerca della soluzione dell'enigma, tramite analisi del cervello e vari test, da cui emerge che l'emisfero cerebrale destro di Patrick \u00e8 sempre rimasto inattivo; l'unica funzione che svolge \u00e8 quella di scatenare le convulsioni.\nQueste ultime, infatti, partono dall'emisfero cerebrale destro e, tramite il corpo calloso, si trasmettono al sinistro; la parte sinistra del cervello \u00e8 in maggior parte deputata al linguaggio e al pensiero, mentre la destra alle attivit\u00e0 motorie, per cui lo stimolo ritorna nell'emisfero destro e scatena le crisi convulsive.\nIn caso di incidenti come quello di Patrick (ovvero in giovane et\u00e0), se uno dei due emisferi rimane danneggiato, il cervello attiva un meccanismo di \"autocompensazione\", trasferendo i compiti dell'emisfero colpito a quello sano, riequilibrando le funzioni.\nTuttavia, poich\u00e9 la capacit\u00e0 musicale \u00e8 un processo globale, ma non deterioratisi nel periodo trascorso in ospedale, House capisce che il fenomeno \u00e8 antecedente e quindi non \u00e8 correlato ai problemi cardiaci pi\u00f9 recenti. Questo lo porta alla diagosi definitiva: arterite di Takayasu, trattabile con steroidi. Il trattamento porta a un'effettiva riduzione delle crisi convulsive, e House propone una soluzione drastica quanto definitiva: un'emisferectomia. Poich\u00e9 l'emisfero destro non solo causa convulsioni, ma addirittura rallenta il sinistro, una sua rimozione risolverebbe i problemi cardiaci senza l'uso cronico farmaci e, soprattutto, migliorerebbe le capacit\u00e0 cognitive in modo radicale. Inizialmente, il padre di Patrick \u00e8 dubbioso, perch\u00e9 l'operazione potrebbe togliere al figlio il talento per la musica, ma House gli risponde che avere una vita normale \u00e8 molto meglio di avere un dono, se quest'ultimo comporta la disabilit\u00e0. Il padre, quindi, guarda negli occhi Patrick e gli chiede se \u00e8 felice, ma questi, non essendo in grado di capire il senso della domanda, risponde ripetendola a sua volta, con lo sguardo perso nel vuoto, quindi viene accordato il permesso per l'operazione.\nNel frattempo Cameron, preoccupata per le condizioni cliniche di House, lo bacer\u00e0 (al fine di poter prelevare un campione di sangue), mentre in altri momenti Chase e Cuddy lo abbracciano. Ulteriori esami rivelano che il diagnosta possiede solo una malattia che mima un tumore, quindi il team di House corre a casa sua per rivelargli che non \u00e8 cancro ma il medico non solo non ne \u00e8 felice, addirittura si mostra infastidito: la lastra non \u00e8 sua, ma di un altro paziente, e che gli serviva solamente allo scopo di ottenere farmaci che gli rilasciassero un po' di piacere \"chimico\".\nChase, Foreman e Cameron sono sconvolti, Wilson gli consiglia sistemi pi\u00f9 sani (una cena con lui, ad esempio).\nPatrick, dopo l'operazione, mostra un mutismo che, secondo House, scomparir\u00e0. \u00c8 ancora troppo presto per stabilire se l'uomo abbia effettivamente perso il dono della musica, ma suo padre \u00e8 felice, perch\u00e9 Patrick mostra gi\u00e0 segni di miglioramento psicomotorio: riesce ad allacciarsi la camicia da solo, cosa che prima gli era impossibile fare.\nL'episodio termina con House in procinto di entrare in un locale dove Chase, Cameron e Foreman stavano trascorrendo la serata.\nTop Secret.\nTrama.\nCuddy propone ad House un paziente dell'esercito statunitense. John Kelley \u00e8 infatti un marine reduce dall'Iraq, convinto di essere affetto dalla sindrome del Golfo. House \u00e8 propenso a sottovalutare la gravit\u00e0 delle condizioni dell'uomo, ma quando vede la foto rimane sconvolto: l'ha visto in sogno, prima che Cuddy lo svegliasse per fargli leggere la cartella clinica del militare.\nSpossatezza, dolore alle giunture, vampate di calore: House ordina a Chase e Cameron di controllare il paziente nella stanza del sonno, ma dopo un po' di tempo i due si stancano e si appartano in una stanza vicina, per fare sesso dopo avere offuscato la telecamera.\nForeman accorre preoccupato quando sente le urla del paziente che lamenta un odore acre: ha una vaginosi in bocca.\nSuccessivamente, Foreman chiede spiegazioni ai due colleghi riguardo alla loro assenza, ma esclude l'ipotesi di una relazione tra Chase e Cameron proprio quando quest'ultima gli racconta di avere fatto sesso con il collega, cosa che il neurologo interpreta come uno scherzo.\nIntanto, House ha ben altri problemi: non riesce ad urinare e ci\u00f2 gli toglie il sonno e la lucidit\u00e0 necessaria per far chiarezza sul caso. Inoltre, ha un'ossessione: deve capire dove ha gi\u00e0 visto quel marine, per spiegare il fatto di averlo sognato.\nDalla radiografia compaiono improvvisamente 6 tumori nel cervello, che per\u00f2 poi scompaiono in sala operatoria: il mistero s'infittisce, ma non sembra possibile che sia sbagliata la radiografia dei Veterani, in quanto la presenza di una micro-vite al titanio conferma che il cervello \u00e8 lo stesso.\nI sintomi continuano ad abbondare: paralisi ascendente che colpisce prima le gambe, udito e stomaco. Foreman, di sua iniziativa, comincia la cura per l'uranio impoverito, ma il paziente peggiora ulteriormente.\nHouse ritorna in ospedale (dopo un sogno chiarificatore) con una diagnosi: teleangectasia emorragica ereditaria, una malattia genetica che fonde i capillari con le vene (impossibile da riconoscere di primo acchito, poich\u00e9 il primo sintomo \u00e8 una comune epistassi), mentre la paralisi \u00e8 stata scatenata dalla formazione di acido vanilmandelico intorno alla colonna vertebrale; con una radiografia ai vasi sanguigni e due interventi chirurgici il militare torner\u00e0 in forma.\nDa piccolo, il ragazzo aveva esantema ed epistassi frequenti, che vengono di solito associati a piccoli traumi o al clima secco anzich\u00e9 essere letti come indizi di una rara malattia genetica.\nUna volta risolto il caso, tutto torna alla normalit\u00e0. House risolve i suoi problemi urinari e ricorda finalmente dove aveva gi\u00e0 visto quel marine: era il ragazzo con cui, anni prima, Cuddy si era lasciata andare ad effusioni durante una festa. Inoltre, dalle parole che House e Cuddy si scambiano in seguito, si capisce che i due medici sono andati a letto insieme e che ad House piace Cuddy (e viceversa). Nell'ultima scena, House, avendo intuito le intenzioni dei due assistenti, scopre Chase e Cameron appartati dentro uno sgabuzzino, dentro al quale entra con la scusa di essere alla ricerca di un cestino della spazzatura, ma richiude la porta e si allontana senza alcun commento (seppure accennando un sorriso beffardo).\nPosizione fetale.\nTrama.\nNuovo giorno, nuovo caso: Emma, una nota fotografa quarantenne incinta, viene colpita da un ictus durante la realizzazione di un servizio, annunciandola addirittura prima che avvenga con una sigla (FAST: faccia, arti superiori, suono e tempo) che indica una tensione rilassamento dei muscoli facciali (smorfie), debolezza degli arti superiori, balbuzie e il ridotto tempo prima di collassare a terra.\nSi scopre che la donna ha fatto un'inseminazione artificiale grazie alla donazione di un suo amico gay: il caso suscita subito l'interesse vivo di Cuddy, che si rispecchia in quella donna.\nAl Princeton Plainsboro Hospital viene diagnosticata anche un'insufficienza renale.\nLa prima diagnosi si basa su 6 infezioni da streptococco, non curate in modo adeguato, presenti nella gola della paziente, che potrebbero aver portato a febbre reumatica e stenosi mitralica.\nDalla TAC si scopre una calcificazione che ha inspessito la valvola mitralica, probabile causa dell'ictus.\nNonostante l'intervento (sotto la supervisione di Cuddy), i reni stanno ancora cedendo; le diagnosi differenziali portano in direzioni molto diverse tra loro: Chase pensa ad una preeclampsia, Cameron che sia colpa del feto, Foreman ad una sepsi o ad una affezione HUS-TTP.\nAppurato che il corpo della donna funziona e il problema \u00e8 nel feto, House propone la sindrome di Ballantyne e vuole indurre una paralisi al feto in modo da poter ottenere una radiografia attendibile; Cuddy lo assister\u00e0 nell'operazione.\nDai risultati emerge una vescica grande quattro volte rispetto alla norma che schiaccia tutti gli altri organi, compresi i polmoni; serviranno tre prelievi d'urina per capire se i reni del feto sono danneggiati o meno.\nHouse riassume (costretto da Cuddy) la responsabilit\u00e0 del caso, e Cameron inserisce uno shunt nella donna, ma gli occhi della paziente diventano gialli: c'\u00e8 in corso un grave ittero, e il fegato sta cedendo. House elabora la diagnosi della CID e valuta quindi di anticipare il parto, anche a rischio della vita del feto.\nCuddy non si arrende e cerca altri indizi che la possano aiutare sul caso: ordina una biopsia epatica transgiugulare, cos\u00ec se il fegato dovesse sanguinare lo farebbe direttamente nelle vene (tentativo inutile, visto che la donna inizia un travaglio pre-termine ancora prima che possa essere prelevato un campione di tessuto).\nLa direttrice sanitaria continua ad accanirsi sul caso e aumenta in modo esponenziale le somministrazioni di corticosteroidi che, abbinati ai tocolitici somministrati alla donna per bloccare le contrazioni pre-parto, potrebbero (oltre che causare danni surrenali) portarla addirittura ad un edema polmonare.\nMa Lisa \u00e8 determinata e nessuno osa fermarla; ma gi\u00e0 durante l'iniezione la donna raggiunge l'edema polmonare, cosicch\u00e9 Wilson la richiama e le fa notare che i polmoni della madre stanno collassando prima che il bambino possa sviluppare i propri.\nCuddy riprende con i corticosteroidi, cos\u00ec il bambino riesce ad arrivare ad una dimensione polmonare minima per le analisi e, dopo un consulto con House - che nel frattempo era tornato a casa - viene deciso un intervento esplorativo.\nDurante l'intervento, la mano minuscola del bambino accarezzer\u00e0 quella di House, lasciandolo immobile, senza parole, per alcuni secondi. Il chirurgo nota tre lesioni ben definite da resecare (ACCP), ma il cuore della paziente si ferma: Cuddy usa per ben due volte il defibrillatore senza risultato; House crede che sia asistolia e sta per recidere il cordone ombelicale, ma Cuddy lo minaccia con la scossa elettrica del defibrillatore ed insiste altre due volte, convinta che sia solo fibrillazione.\nAl quarto tentativo, il cuore riprende il suo battito regolare, dando ragione a Cuddy, ma con un grosso rischio per madre e bambino nel caso si fosse sbagliata.\nI medici riescono cos\u00ec a salvare sia la madre che il bambino; Cuddy regala un biglietto aereo ad House per l'Isola di Vancouver ma, una volta a casa, il diagnosta lo strappa, stacca il telefono e si piazza davanti alla TV.\nIn volo.\nTrama.\nL'episodio vede due casi in contemporanea, uno gestito da House su un aereo e l'altro dall'amico Wilson.\nIl primo caso che vediamo \u00e8 quello di Wilson: una donna cinquantottenne riceve la visita di un'accompagnatrice di lusso per un po' di svago ma, mentre le sta dando 1.000\u00a0$, crolla sul pavimento svenuta.\nAll'ospedale si scoprir\u00e0 un tatuaggio recente; la donna confessa pian piano la sua ultima pazzia, ovvero un viaggio a Caracas dove, tra mescalina, cocaina e sesso occasionale non lesina certo un ampio raggio di possibili infezioni.\nHa la chinetosi, curata con cerotti per il mal d'auto; Chase e Cameron ispezionano la casa ma, tranne un gatto senza appetito (la ciotola era piena), non trovano nulla e \"approfittano\" della camera da letto.\nWilson pensa al tumore al seno, che potrebbe esser stato alleviato dai farmaci anticolinergici che la donna assume per la chinetosi.\nDurante la mammografia si presenta per\u00f2 improvvisamente una cecit\u00e0 neurologica all'occhio destro, per cui Wilson esclude il cancro al seno; Chase ha un'intuizione (scopre che n\u00e9 il gatto n\u00e9 la paziente mangiano da giorni) e scopre che la casa del vicino era stata chiusa per disinfestazione mediante utilizzo del gas bromuro di metile.\nIn precedenza le due case erano comunicanti, per cui il mistero \u00e8 presto risolto e la paziente pu\u00f2 tornare a casa dopo pochi giorni.\nHouse, invece, \u00e8 su un aereo con la Cuddy, di ritorno da una premiazione dell'OMS, e si ritrova un ragazzo che vomita e presenta febbre ed esantemi lombari; la Cuddy elabora una diagnosi da meningococco o Neisseria meningitidis (meningite batterica), e insiste per far tornare indietro l'aereo.\nHouse invece, esaminando il men\u00f9 (spigola per la prima classe e kebab di mare per l'economica) pensa ad un'intossicazione alimentare provocata da una ciguatossina contenuta nella spigola.\nAll'improvviso, per\u00f2, anche la Cuddy e un'altra ragazza avvertono gli stessi sintomi: vomito, esantema e fotofobia, mentre il ragazzo inizia a manifestare atassia.\nHouse si convince che sia corretta la diagnosi di meningite, cos\u00ec preleva tutti i farmaci dei passeggeri, tra i quali riesce a trovare degli antibiotici: tuttavia, visto che il paziente \u00e8 allergico, prima di rischiare uno shock, decide di fargli una puntura lombare per confermare la diagnosi. Il liquido prelevato risulta chiaro, per cui non pu\u00f2 essere meningite; House, a quel punto, ha un'altra idea, e per verificarla tramite il microfono annuncia che c'\u00e8 una pericolosa infezione, elencando tutti i sintomi della meningite batterica e aggiungendone anche di falsi. Tutti si sentono male avvertendo i sintomi elencati da House, che cos\u00ec ha individuato la diagnosi per i passeggeri: isteria di massa, che ha comportato l'emulazione, da parte degli altri presenti, dei sintomi del ragazzo.\nIl ragazzo per\u00f2 continua a star male: ha una paralisi focale degli arti. House pensa che possa essere un corriere della droga e che abbia ingerito un preservativo pieno di cocaina, cos\u00ec improvvisa una sala chirurgica, ma prima di operarlo scopre che tramite la pressione sulle giunture il dolore \u00e8 alleviato, cos\u00ec capisce che anche quest'ultima ipotesi era sbagliata.\nTuttavia, grazie a questo sintomo e ad una tessera da sub con relativo scontrino del noleggio dell'attrezzatura, la soluzione arriva da s\u00e9: a causa di un'immersione condotta con leggerezza, il ragazzo \u00e8 risalito con troppa velocit\u00e0, causando la formazione di emboli di gas accentuata dalla pressurizzazione dell'aereo sui 2.440 m e iniziando a star male seriamente a 10.668 m d'altitudine.\nHouse ordina alla hostess di far scendere il capitano sotto i 1.524 m d'altitudine e di fornirgli una bombola d'ossigeno al fine di aumentare la pressione e risolvere il problema.\nChase vuole qualcosa di pi\u00f9 dal rapporto con Cameron, ma lei lo liquida definendo i loro rapporti solo un \"gioco\" e mettendo cos\u00ec la parola fine al loro passatempo preferito.\nBambini precoci.\nTrama.\nJasper, 8 anni, ha un'emorragia nasale, ma sua sorella Lucy di soli 6 anni ha addirittura un ictus: viene ricoverata d'urgenza al Princeton Plainsboro Hospital.\nIl bimbo sta bene ma la bambina ha il sangue denso (con troppi globuli rossi), perci\u00f2 i medici devono tentare di fluidificarlo, anche se all'improvviso sorge la diplopia.\nJasper regala dei fiori a Cameron dandole un bacio sulla guancia e facendo innervosire Chase, che discuter\u00e0 di questo in seguito con la collega. Chase e Cameron perquisiscono la camera della bimba e trovano una maglietta insanguinata: subito pensano ad abusi sessuali da parte del padre, tesi sostenuta anche da tagli superficiali nell'area vaginale.\nForeman rimane diffidente e analizza meglio il sangue, scoprendo che contiene cellule endometriali: \u00e8 dunque sangue mestruale, dovuto ad un eccesso ormonale.\nSi scoprir\u00e0 che la bimba si procurava da sola i tagli nel tentativo di radersi i peli pubici con il rasoio del padre; per spiegare questa pubert\u00e0 fulminante, i medici pensano ad un tumore all'ipotalamo (che in realt\u00e0 si rivela poi essere una ciste benigna).\nJasper dapprima tocca il sedere di Cameron e poi aggredisce Chase mordendolo a un braccio, mentre il medico stava discutendo con Cameron; questo indizio porta il team a compiere degli esami, scoprendo che il bimbo ha un livello di testosterone troppo elevato rispetto alla norma; il team cerca la cartella della madre morta di tumore (si pensa a un fatto genetico) per capire i sintomi dei figli. La bimba ha forti dolori all'addome (una ciste al pancreas), per cui Cameron pensa ad un adenoma ipofisario.\nHouse non si d\u00e0 pace e va all'asilo; qui intuisce una relazione tra la giovane insegnante e il padre dei bambini, e scopre che l'uomo utilizza una crema a base di testosterone al fine di migliorare le sue prestazioni sessuali. Il corpo umano elimina il 30% delle scorie dalla pelle e cos\u00ec, il padre, abbracciando i suoi pargoli, trasmetteva loro una dose di ormoni di gran lunga superiore rispetto ai livelli normali infantili. Quindi \u00e8 sufficiente che il padre rinunci alla \"crema magica\" per ridare ai figli la loro infanzia.\nChase fa pace con Cameron regalandole i suoi fiori preferiti e lei gli confessa di non volere una storia seria con lui.\nUna lezione per House.\nTrama.\nUna bella ragazza si ritrova per strada a partecipare al \"gioco delle 3 carte\" (dove lo scopo \u00e8 quello di individuare la carta che nasconde la regina), come complice del ragazzo che conduceva il gioco.\nDopo due puntate fortunate, alla terza non sa pi\u00f9 quale carta scegliere e crolla svenuta a terra: mentre il ragazzo fugge con i soldi, la giovane donna viene ricoverata al Princeton Hospital con sintomi riconducibili all'abuso di droga (confermata da una pipa da crack trovata a casa sua, in realt\u00e0 appartenente all'ex ragazzo).\nIn realt\u00e0 si tratta di abulia, un'incapacit\u00e0 temporanea di prendere decisioni con la propria volont\u00e0, provocata da un attacco ischemico transitorio (ictus).\nForeman, che nel frattempo ha ricevuto la visita dei genitori (la madre soffre di Alzheimer), accoglie la paziente con diffidenza e sospetto, vedendo quasi in lei, cio\u00e8 una disoccupata con poche prospettive, ci\u00f2 che lui era stato prima di scegliere la strada della medicina.\nNel frattempo, fra Wilson e Cuddy sembra esserci qualcosa di pi\u00f9 di semplice amicizia.\nHouse \u00e8 geloso di questo (inoltre deve ospitare il cane di Wilson) e finge di voler acquistare una casa per poter metter sotto torchio la seconda ex moglie di Wilson, agente immobiliare, scoprendo vari dettagli privati dell'amico oncologo (dal corteggiamento alla vita sessuale).\nIntanto, le condizioni della ragazza ricoverata peggiorano: le ipotesi di tumore e infezioni vengono scartate, fino a che Chase e Cameron concordano sul fatto che potrebbe trattarsi di una malattia autoimmune, in cui i linfociti attaccano l'organismo, mentre Foreman pensa che sia un tumore. La soluzione proposta da Foreman per curare entrambi \u00e8 la radioterapia. La prova dei fatti, per\u00f2, fornisce una sconcertante verit\u00e0: si trattava davvero di un'infezione dovuta ad un graffio, e ora che il sistema immunitario \u00e8 stato annullato per la paziente non c'\u00e8 pi\u00f9 nulla da fare.\nForeman si sente terribilmente in colpa, sia per aver accettato l'uso delle radiazioni sia per il comportamento tenuto con la paziente. Le rivela quindi di come, in passato, avesse condotto una vita difficile, fatta di furti e arresti. Alla fine ottiene il perdono e la comprensione della donna, alla quale resta al fianco fino alla morte.\nHouse, in seguito, scoprir\u00e0 che la colpa dell'infezione era il gancio del reggiseno che, graffiando la schiena della ragazza, le ha scatenato un'infezione da Stafilococco aureo; tutte le varie ripercussioni, per\u00f2, sono state scatenate dalle scelte sbagliate del team. Foreman si convince che sia stato lui ad ucciderla.\nUna famiglia.\nTrama.\nWilson prepara il suo paziente di 14 anni malato di leucemia, Nick, per un trapianto di midollo osseo dal suo fratello pi\u00f9 piccolo, Matty, che rappresenta l'ultima speranza. Dato che il sistema immunitario di Nick \u00e8 completamente annientato dalle radiazioni a cui \u00e8 stato sottoposto per ricevere il nuovo midollo, Wilson \u00e8 estremamente cauto nel mantenerlo in salute prima del trapianto; quando Matty starnutisce durante una visita a suo fratello prima dell'intervento, Wilson capisce che Matty non sta abbastanza bene per donare.\nHouse e la squadra lottano contro il tempo per scoprire cosa sta facendo ammalare Matty, in maniera da curarlo rapidamente e permettergli di donare midollo osseo sano e non infetto al fratello che sta morendo. Senza altri donatori compatibili disponibili, la squadra sa che Matty \u00e8 la migliore occasione per salvare la vita di Nick, poich\u00e9 dare a questi midollo osseo da un donatore parzialmente compatibile (4 su 6) potrebbe portare a una morte atroce, in caso di rigetto. House decide che bisogna far ammalare Matty di proposito e usare cos\u00ec i sintomi che si svilupperanno come metodo per restringere il campo delle diagnosi.\nHector (il cane di Wilson) rovina la vita di House distruggendogli tutte le cose pi\u00f9 care (dai dischi in vinile alle scarpe, rosicchiandogli bastone e libri, arrivando addirittura a stordirsi col Vicodin).\nHouse cade a terra a causa del bastone morsicato da Hector e decide di acquistarne uno nuovo che rispecchia decisamente il suo stile: dopo averne visionato uno col pene di toro e un altro col teschio d'argento (che lui stesso definir\u00e0 come adatto a Marilyn Manson in una casa di riposo), il diagnosta opta per un modello semplice nero ma con le fiamme rosse e gialle che ardono dal fondo del bastone.\nMentre le condizioni di entrambi i fratelli peggiorano e Nick ha solo pochi giorni di vita, la squadra deve diagnosticare e curare la malattia di Matty prima che sia troppo tardi per ambedue. Intanto, Foreman \u00e8 perseguitato dal suo errore che ha provocato la morte di una paziente solo una settimana prima, e House si augura solo di incorrere in una simile sfortuna riguardo ad Hector.\nForeman ferma il contagio dell'altro fratello: ha scoperto l'istoplasmosi, una comune infezione da fungo contratta dalla terra quando \u00e8 contaminata dalle feci dei polli, curabile con l'Amfotericina B.\nUna volta individuata, fa un prelievo di midollo senza anestetico, causando in Matty atroci sofferenze, ma riuscendo cos\u00ec a salvare la vita di entrambi; nonostante l'ottimo risultato, Foreman non \u00e8 contento del metodo utilizzato (teme di essere diventato insensibile come il suo capo) e comunica ad House che presto se ne andr\u00e0.\nIl cane Hector torner\u00e0 alla seconda ex-moglie di Wilson (\u00e8 riuscita a far accettare gli animali in condominio), anche se zoppo (come dice House \"incidenti che capitano\") e abituato a prendere il Vicodin al volo; una sorta di House scodinzolante.\nDimissioni.\nTrama.\nUna ragazza che pratica karate inizia a vomitare sangue durante un allenamento, senza aver ricevevuto nessun colpo.\nHouse non rimane scosso dalle dimissioni di Foreman, mentre i colleghi cercano di convincerlo a rimanere.\nIl team inizia a sfornare diagnosi sulla paziente: Chase pensa ad un problema cardiaco (cuore iperdinamico) ed esegue, su ordine di House, un ecocardiogramma sotto stress alla donna.\nDurante l'esame clinico, Chase indaga sulle motivazioni di Foreman per dimettersi e scopre che il collega, oltre a trovarlo antipatico, si vergogna del motivo della sua scelta.\nLa ragazza, intanto, ha la pelle d'oca anche senza aver freddo. Foreman esclude la causa neurologica: House concorda e ordina una biopsia polmonare per scoprire di che tipo d'infezione si tratta.\nWilson intanto sbadiglia spesso, e House \u00e8 convinto che sia un sintomo (non causato dai neuroni specchio ma vasovagale): ordina quindi al farmacista 3 pillole da 10 mg di anfetamine da nascondere nel caff\u00e8 dell'amico.\nLa ragazza soffre di diarrea, causata dalla cura finora somministrata, e dalla biopsia non emergono risultati: emerge un nuovo sintomo, ovvero un'improvvisa insufficienza respiratoria - un versamento pleurico trasudatizio con tracce di sangue nei polmoni.\nHouse decide di raddoppiare la cura antibiotica e ordina un'arteriografia per analizzare meglio i polmoni.\nNell'ambulatorio, House si trova davanti un uomo con la sua fidanzata Honey (entrambi vegani. La donna \u00e8 una nutrizionista) e si lamenta in quanto le feci del compagno galleggiano: il diagnosta, senza nemmeno visitarlo, deduce che la causa siano le fughe furtive che l'uomo fa (all'insaputa della compagna) per rimpinzarsi di hamburger (il galleggiamento \u00e8 dato dal grasso contenuto nella carne).\nMentre l'uomo si lamenta della qualit\u00e0 delle cotolette di soia, House ci prova con la giovane fidanzata, girando abilmente le parole da lei stessa pronunciate e facendole combaciare al suo profilo; la ragazza ventiseienne consegner\u00e0 ad House una domanda d'assunzione (il geniale dottore la impiegherebbe al posto del neurologo Foreman).\nL'arteriografia non evidenzia anomalie, e House pensa ad una carenza vitaminica; Chase ipotizza un deficit del fattore H del complemento (che comporta varie infezioni fino al decesso). Mentre Chase infila una siringa nell'occhio della paziente, House sminuzza in un mortaio le 3 pillole anfetaminiche (SPEED) e le scioglie nel caff\u00e8 destinato a Wilson, con la scusa di sdebitarsi dei vari caff\u00e8 che gli ha offerto l'amico oncologo.\nIl team porta buone nuove: nessun deficit del fattore H, per cui Foreman decide per una risonanza cerebrale, mentre House rimane convinto della tesi dell'infezione batterica. Durante l'esame, Foreman indaga sul perch\u00e9 Cameron non sia curiosa delle sue dimissioni, ma la ragazza inizia ad urlare avvertendo un forte dolore alla testa: sul retro della nuca si intravede una parte del cervello con perdita di sangue (necrosi tissutale massiva). House pensa ad infezioni multiple alternate, mentre Cameron le esclude per la mancanza di pus; Chase propone una malattia autoimmune, subito scartata da House a causa del versamento pleurico trasudatizio precedente.\nChase somministra steroidi alla paziente e Cameron \u00e8 vigile con il defibrillatore acceso in caso di arresto cardiaco.\nWilson subisce intanto gli effetti delle anfetamine; infuriato e fuori di s\u00e9, va a casa di House e viene curato con una pillola di Vicodin; House per\u00f2 scopre che Wilson fa uso di antidepressivi.\nIl sonno di House viene interrotto da Cameron che si introduce a casa sua: Chase aveva torto, la ragazza ha un blocco renale (confermando l'ipotesi di House di un'infezione o del deficit di una proteina). Il cuore della paziente va in fibrillazione ventricolare e Foreman fa un discorso ad House, dove emergono gli attriti tra i due medici e in cui il neurologo confessa di non voler diventare una copia del suo capo: House parla alla ragazza e alla famiglia, annunciando la morte entro 2 giorni, a causa del deficit proteico (ma non riesce a completare le sue spiegazioni, viene interrotto prima).\nHouse scopre poi che Wilson gli ha drogato il caff\u00e8 con un antidepressivo ma il dialogo tra i due accende nel medico la scintilla per la risoluzione del caso. La sentenza \u00e8 tanto incredibile quanto impietosa: la paziente, depressa, ha ingoiato del detergente da cucina in capsule per medicinali per suicidarsi. La cicatrizzazione intestinale ha reso comunicanti una vena con un'arteria, diffondendo ben presto i batteri in tutto l'organismo. Chirurgicamente si pu\u00f2 eliminare il ponte tra vena e arteria, ma la parte pi\u00f9 difficile sar\u00e0 la psicoterapia a cui la ragazza dovr\u00e0 sottoporsi per eliminare ulteriori istinti suicidi.\nCuddy fa un ultimo tentativo per evitare il licenziamento di Foreman, mentre House parla con la nutrizionista in un pub; dopo aver messo a nudo tutti i suoi difetti, si ritrova a bere un t\u00e8 alla menta (che peraltro odia) e a scoprire che la ragazza ha ragione (\"se si droga, va a donne e salva vite umane perch\u00e9 \u00e8 infelice?\"), rimanendo spiazzato.\nGiovane arrogante.\nTrama.\nNate, un ragazzo molto arrogante e aggressivo (ben diciassette risse nell'ultimo anno), durante una partita a scacchi, diventa violento e si scaglia contro il suo avversario colpendolo ripetutamente con il timer di legno.\nIl giovane, abbastanza sboccato e dal commento facile, suscita la simpatia di House per il semplice fatto che Chase lo odia.\nSchermaglie a parte, vengono partorite varie teorie: Foreman ipotizza un tumore all'ipofisi, House propende per una cefalea a grappolo, mascherata dall'ibuprofene del pronto soccorso che avrebbe ridotto il gonfiore oculare; si parte quindi con una stimolazione magnetica transacranica e con gli anticoagulanti.\nStudente del primo anno a Chase, gay a Foreman: Nate non elemosina giudizi a nessuno (Chase, pur di liberarsene, \u00e8 disposto a pagare 50 dollari per non occuparsene), ma viene considerato intoccabile; la sua sfacciataggine compare come un sintomo neurologico.\nIl ragazzo verr\u00e0 curato da House con un fungo allucinogeno (psilocibina) per la cefalea, con possibile effetto collaterale di psicosi sotto forma di paranoia e arresto cardiaco; Cuddy acconsente, ma solo per una quantit\u00e0 di 10 mg e sotto stretta osservazione.\nIn un eccesso di esibizionismo, si scopre che il giovane soffre di ipogonadismo: la biopsia all'ipofisi non viene eseguita, in quanto il paziente sviene a causa del collasso del fegato (funziona solo al 20%).\nHouse pensa che Nate non riesca a metabolizzare l'azoto, quindi lo sottopone al test dell'hamburger: deve semplicemente mangiare della carne.\nNel mentre, Cuddy propone a Foreman la direzione di un reparto autonomo con stipendio raddoppiato, ma il medico non accetta, sfiduciato. La direttrice mette poi sotto interrogatorio Wilson, perch\u00e9 pensa che sia stato lui a sabotare il colloquio di Foreman.\nIl ragazzo rifiuta la dieta, ma Chase \u00e8 molto determinato, tanto da minacciare la camicia di forza. Il fegato converte l'ammoniaca in urea (nessun'anomalia quindi): House ordina il digiuno, ma il giovane ha una crisi psicotica, mosso dalla fame; nonostante la sua continua strafottenza, inizia ad urinare sangue a causa dell'insufficienza renale.\nForeman, intanto, \u00e8 impegnato nello scoprire chi sta sabotando i suoi colloqui di lavoro (una catena di Sant'Antonio che parte da Cuddy e si chiude con House): viene disdetto a sua insaputa un colloquio al New York Mercy.\nChase pensa ad una malattia genetica (sindrome di Kelley-Seegmiller), House somministra adrenalina a Nate e lo obbliga ad una partita a scacchi, al fine di metterlo sotto stress; il giovane mette House alle corde, ma ha una crisi convulsiva, che il geniale dottore cura con 4 mg di Lorazepam.\nMentre House si strugge per cercare una soluzione sulla scacchiera, la Kelley-Seegmiller viene scartata in seguito alla crisi convulsiva: Foreman avanza allora la tesi dell'amiloidosi, scartata da Chase in quanto non provoca alterazioni caratteriali.\nImmunosoppressori, un donatore di midollo osseo e qualche biopsia diventano la nuova strategia per trovare la malattia; House inizia a considerare il carattere come originario e non alterato chimicamente (quindi non \u00e8 pi\u00f9 un sintomo), nonostante questo vada contro le idee di Foreman.\nDurante uno scambio d'idee con Chase su come trattare con Foreman, House pensa a come Nate afferra gli scacchi: si rende infatti conto di una malformazione ossea del pollice, causata dal fatto che il suo organismo non metabolizza il ferro (emocromatosi).\nIl genio degli scacchi dovr\u00e0 inoltre sottoporsi, vita natural durante, alla dialisi per filtrare il sangue in modo corretto.\nIl carattere scontroso ed arrogante (prima attribuito all'amiloidosi) invece \u00e8 una caratteristica personale non influenzata da fattori chimici.\nHouse perde tutta la simpatia per la giovane peste, dandogli apertamente dello stronzo quando scopre che, nella partita giocata per metterlo sotto stress, il ragazzo ha fatto credere al medico di non avere alternative e di dare forfait in quanto aveva gi\u00e0 perso la sfida. La soluzione, in realt\u00e0, c'era eccome (House gli snocciola diverse alternative) e Nate si vanta del bluff per guadagnarsi la vittoria.\nErrore umano.\nTrama.\nUna coppia di giovani sposi cubani viene tratta in salvo con molte difficolt\u00e0 durante una tempesta in mare. Il marito, nonostante la sua caparbiet\u00e0, perde la valigia contenente la cartella clinica della moglie malata e chiede insistentemente di vedere il dottor Gregory House (si scoprir\u00e0 che il viaggio stesso in barca aveva l'unico scopo di raggiungere House).\nForeman crede che sia la donna che il marito siano affetti da sclerosi multipla e vorrebbe metterli sotto interferone, ma Chase \u00e8 contrario al fatto che entrambi abbiano la stessa malattia; tuttavia, House non si oppone e Foreman pu\u00f2 iniziare la cura, suscitando l'indignazione di Chase, cura che per\u00f2 non dar\u00e0 gli effetti sperati. La donna accusa un danno alle ossa, House ordina una PET perch\u00e9 pensa che sia il cancro la causa, e licenzia Chase, adducendo la scusa del cambiamento. Foreman, Allison Cameron, Lisa Cuddy e James Wilson si schierano con Chase, che viene richiamato per eseguire la PET, la quale riveler\u00e0 una trombosi al braccio.\nPer avere altre informazioni, Foreman fa un'angiografia e nel frattempo lascia per ripicca il numero di casa privato di House al marito, le cui assillanti telefonate fanno tornare il diagnosta in ospedale, dove potr\u00e0 assistere a qualcosa di veramente curioso: la donna va in tachicardia ventricolare, ma nonostante non si senta pi\u00f9 il battito, continua a parlare normalmente.\nCuddy, in seguito, impone ad House di effettuare un bypass, nonostante quest'ultimo ritenga che ci\u00f2 possa far arrivare la trombosi al cervello. Il geniale dottore assiste personalmente all'intervento, esaminando accuratamente il cuore e tentando di farlo ripartire senza bypass, ma senza riuscirvi.\nSuccessivamente, Cuddy obbliga House ad ammettere la sua sconfitta e a dire al marito che non sa cosa fare. Il medico compie il suo dovere, e il marito accetta la dura decisione di staccare la spina. Ma una volta fermati i macchinari il marito grida al miracolo: il cuore della moglie ha ripreso a battere. House riaccende le macchine che sembrano indicare che tutto va bene. Ovviamente House non crede al miracolo e si sforza per trovare una risposta: esegue egli stesso l'esame angiografico, rivelando un terzo ostio che non dovrebbe esserci ed \u00e8 la causa scatenante di trombosi e infiammazioni. Con un piccolo intervento tutto verr\u00e0 risolto.\nNel finale, Cameron va da Chase per recuperare la loro storia d'amore, e dopo rassegna le sue dimissioni. Anche Foreman, dopo uno scontro verbale, lascia House, dicendogli che a lui interessa solo salvare vite umane. House rimane cos\u00ec senza pi\u00f9 una squadra."}
{"id": "864292", "revid": "94902", "url": "https://it.wikipedia.org/wiki?curid=864292", "title": "Emicordati", "text": ""}
{"id": "864293", "revid": "1304445", "url": "https://it.wikipedia.org/wiki?curid=864293", "title": "Futbolo klubas \u017dalgiris", "text": "Il Futbolo klubas \u017dalgiris, meglio noto come \u017dalgiris, \u00e8 una societ\u00e0 calcistica lituana con sede nella citt\u00e0 di Vilnius. Milita nella A lyga, la massima serie del campionato lituano di calcio.\nNel proprio palmar\u00e8s conta 9 campionati nazionali, 13 coppe nazionali e 7 supercoppe nazionali.\nStoria.\nIl club venne fondato nel 1947 come Dinamo Vilnius e nello stesso anno partecip\u00f2 al campionato di Vtoraja Gruppa, la seconda serie del campionato sovietico di calcio. Nel 1948 la denominazione venne cambiata in Spartak Vilnius. Durante l'epoca sovietica il club, parte della VSS repubblicana, fu una delle poche squadre lituane a partecipare al campionato sovietico di calcio. Nel 1952 arriv\u00f2 per la prima volta la promozione in Klass A, la massima serie sovietica. La permanenza in Klass A dur\u00f2 una sola stagione e nel 1953 lo Spartak Vilnius concluse il campionato all'undicesimo posto, venendo cos\u00ec retrocesso in Klass B. Dopo sei stagioni consecutive in Klass B torn\u00f2 in Klass A al termine della stagione 1959 grazie alla decisione della federazione sovietica di ammettere in Klass A almeno una squadra per ognuna delle repubbliche di cui era costituita l'Unione Sovietica. Nel 1962 cambi\u00f2 la propria denominazione in \u017dalgiris Vilnius e alla fine della stagione 1962, dopo aver mantenuto la categoria per due anni consecutivi, venne retrocesso in seconda serie. Dopo aver sfiorato la promozione in massima serie in un paio di occasioni, nel 1971 venne retrocesso in terza serie, categoria che mantenne nelle successive sei stagioni, finch\u00e9 nel 1977 conquist\u00f2 la promozione in Pervaja Liga. Nel 1982 complet\u00f2 l'ascesa, vincendo il campionato di Pervaja Liga e venendo cos\u00ec promosso in Vys\u0161aja Liga. Negli anni successivi seppe inserirsi nella parte alta della classifica, raggiungendo il miglior risultato nel 1987 con il terzo posto finale in classifica, che valse allo \u017dalgiris la qualificazione alla Coppa UEFA per l'edizione 1988-1989 per la prima volta nella sua storia. Nello stesso anno la squadra dello \u017dalgiris rappresent\u00f2 la nazionale sovietica ai giochi della XIV Universiade, conquistando la medaglia d'oro dopo aver sconfitto in finale la Corea del Sud in finale per 5-0. La prima partecipazione alla Coppa UEFA si concluse al primo turno con l'eliminazione patita ad opera degli austriaci dell'Austria Vienna, i quali ribaltarono lo 0-2 dell'andata a Vilnius con un 5-2. Lo \u017dalgiris partecip\u00f2 alla Coppa UEFA anche nell'edizione 1989-1990, dove riusc\u00ec a superare il primo turno eliminando gli svedesi dell'IFK G\u00f6teborg, ma venendo poi eliminato nei sedicesimi di finale dagli jugoslavi della Stella Rossa. Con la dichiarazione di indipendenza della Lituania, avvenuta l'11 marzo 1990, lo \u017dalgiris si ritir\u00f2 dalla Vys\u0161aja Liga per accedere al campionato lituano di calcio e partecipare alla Lietuvos Lyga 1990, campionato ibrido e non ufficiale. Per tutta risposta, la Federcalcio sovietica gli cancell\u00f2 la partecipazione alla successiva Coppa UEFA, cui si era qualificato.\nNel 1991 ha vinto la prima edizione ufficiale della Lietuvos Lyga, la massima serie del campionato lituano di calcio, e ripetendosi nella stagione successiva. Grazie a quest'ultimo successo lo \u017dalgiris venne ammesso per la prima volta nella sua storia all'edizione 1992-1993 della Coppa dei Campioni, venendo eliminato al primo turno dagli olandesi del PSV. Nel 1993 cambi\u00f2 denominazione in \u017dalgiris-EBSW, per poi tornare allo storico \u017dalgiris nel 1995. Dopo essersi classificato quasi sempre al secondo posto, torn\u00f2 alla vittoria del campionato nazionale nel 1998-1999, superando di un solo punto il Kareda \u0160iauliai. Anche nel decennio successivo, come nel precedente, lo \u017dalgiris mantenne posizioni di alta classifica e partecip\u00f2 a diverse edizioni delle coppe europee. Nel 2009 la societ\u00e0 venne esclusa dalla A Lyga a causa di problemi finanziari e retrocessa in 1 Lyga. La societ\u00e0 ricostituitasi il 23 febbraio 2009 venne denominata Vilniaus Miesto Futbolo Draugija \u017dalgiris (VMFD \u017dalgiris) e iscritta al campionato di 1 Lyga. Grazie anche al sostegno diretto del comune di Vilnius, la societ\u00e0 \u00e8 riuscita a ristrutturarsi e ad avere un sostegno finanziario tale da consentirle di tornare subito al vertice del campionato lituano. Nel 2010 venne ammesso al campionato di A Lyga e nel 2012 vinse la sua sesta coppa nazionale e dando avvio a una serie di sei edizioni vinte consecutivamente. E nel 2013 il VMFD \u017dalgiris \u00e8 tornato alla vittoria del campionato dopo quattordici anni. Nello stesso anno ha ottenuto uno dei migliori risultati nella sua storia di partecipazione alle coppe europee, raggiungendo la fase play-off della UEFA Europa League 2013-2014, partendo dal primo turno preliminare. Dopo aver eliminato prima gli irlandesi del St Patrick's e poi gli armeni del P'yownik Fowtbolayin, nel terzo turno preliminare ha superato i polacchi del Lech Pozna\u0144 grazie alla regola dei gol in trasferta. Nella fase play-off, valevole per l'accesso alla fase a gironi, il VMFD \u017dalgiris ha affrontato gli austriaci del RB Salisburgo, venendo eliminati con un complessivo 0-7. Si \u00e8 confermato campione di Lituania anche negli anni successivi e nel 2015 il club \u00e8 tornato alla denominazione storica di Futbolo klubas \u017dalgiris. Inoltre, dal 2014 al 2016 lo \u017dalgiris ha sempre vinto il campionato, la coppa nazionale e la supercoppa nazionale. E nello stesso 2016 \u00e8 stato in grado di vincere due edizioni della coppa nazionale, essendo la seconda un'edizione di transizione al formato annuale: l'edizione 2015-2016, conquistata ai danni del Trakai dopo i tempi supplementari, e l'edizione 2016, vinta in finale 2-0 contro il S\u016bduva.\nNomi.\nNel corso degli anni la squadra ha cambiato nome diverse volte:\nOrganico.\nRosa 2020.\n\"Aggiornata al 10 marzo 2020.\""}
{"id": "864294", "revid": "580197", "url": "https://it.wikipedia.org/wiki?curid=864294", "title": "Zalgiris Vilnius", "text": ""}
{"id": "864297", "revid": "580197", "url": "https://it.wikipedia.org/wiki?curid=864297", "title": "FK Zalgiris Vilnius", "text": ""}
{"id": "864298", "revid": "580197", "url": "https://it.wikipedia.org/wiki?curid=864298", "title": "FK \u017dalgiris Vilnius", "text": ""}
{"id": "864300", "revid": "580197", "url": "https://it.wikipedia.org/wiki?curid=864300", "title": "FK \u017dalgiris", "text": ""}
{"id": "864301", "revid": "580197", "url": "https://it.wikipedia.org/wiki?curid=864301", "title": "FK Zalgiris", "text": ""}
{"id": "864302", "revid": "729019", "url": "https://it.wikipedia.org/wiki?curid=864302", "title": "Harald-Otto Mors", "text": "Famiglia.\nIl padre Robert \u00e8 prefetto della Gendarmeria del Chediv\u00e8 d'Egitto quando scoppia la Prima guerra mondiale e la madre, originaria di Losanna, per evitare l'internamento si trasferisce con la famiglia in Svizzera. I Mors provengono dal Baden e dal XVII secolo hanno dato alla Germania ufficiali, avvocati e funzionari dello Stato. Nel 1922 i Mors si trasferiscono a Berlino.\nCarriera.\nPrima del 1945 (Reichswehr e Wehrmacht).\nHarald a 18 anni compie i primi voli con gli alianti ed entra nella Reichswehr come allievo ufficiale, quindi torna nella truppa e frequenta la Scuola di guerra di Dresda. Nel 1934 \u00e8 tenente della Lufthansa e l'anno successivo della Luftwaffe. Ma in famiglia il nazismo non ha attecchito: il padre Robert finisce nel mirino della Gestapo e lo stesso Harald viene definito politicamente inaffidabile e la sua promozione a capitano \u00e8 bloccata.\nNel 1940 \u00e8 pilota da caccia e da bombardamento ma, dichiarato inabile ai voli d'alta quota, si arruola nei paracadutisti. Partecipa alla presa di Creta, diventa comandante di battaglione della 2\u00aa Divisione e combatte sul Fronte Orientale, in Russia.\nNel 1943, ormai maggiore e pluridecorato, \u00e8 trasferito in Italia alla testa del \"Lehr-Bataillon\" per rilevare il maggiore Harry Herrmann, malato. Nel settembre del 1943 si trova schierato col suo battaglione presso il lago di Nemi. Il 9 settembre dello stesso anno viene attivato per disarmare ad Albano Laziale presso Villa Doria l'intera divisione italiana Piacenza, missione coronata da successo. Il giorno 12 settembre ritorna in linea per ordine del generale Kurt Student per portare a compimento l'Operazione Quercia. Contrariamente a quanto sostenuto da Annusek, che riprende acriticamente le inaffidabili e fantasiose memorie del capitano SS Otto Skorzeny, il maggiore Mors non comand\u00f2 affatto il solo reparto secondario che occup\u00f2 la stazione della funivia di Assergi per l'impresa della liberazione di Mussolini, ma fu l'ideatore del piano d'assalto a Campo Imperatore e il comandante responsabile dell'intero reparto protagonista dell'impresa, quindi sia dell'assalto della compagnia aviotrasportata del tenente Berlepsch sia delle compagnie terrestri. Rientrato alla base presso il lago di Nemi, il 26 settembre 1943 viene insignito dal generale Student della medaglia d'oro dell'Ordine militare della Croce Tedesca. Altre decorazioni furono appuntate dal generale sul petto dei Fallschirmjager che si erano distinti in azione.\n\u00c8 ufficiale di Stato Maggiore della 2\u00aa Divisione fino a gennaio del 1944, quando viene trasferito sul fronte russo. Verso la fine della guerra \u00e8 nominato ispettore capo della Scuola ufficiali paracadutisti di Goslar.\nNel marzo 1945 \u00e8 ufficiale di Stato Maggiore della 3\u00aa Divisione paracadutisti. Viene fatto prigioniero nella sacca della Ruhr. A settembre dello stesso anno viene liberato.\nNel dopoguerra (Bundeswehr e Nato).\nPer alcuni anni vive facendo il maestro di ballo a Ulma, ma, non appena viene ricostituita la Bundeswehr, torna in servizio. Nel 1956 \u00e8 assegnato all'Intelligence della NATO. Nel 1961 \u00e8 promosso colonnello e il suo ultimo incarico \u00e8 a Madrid. Si congeda nel 1965, ritirandosi nella sua casa sul lago di Starnberg e scrivendo la storia della sua famiglia, dal capostipite al padre Robert.\nIl suo unico accenno alla liberazione di Mussolini \u00e8 un rapporto degli anni cinquanta che i servizi segreti americani hanno accertato essere la reale narrazione dei fatti e il puntuale racconto degli eventi, con i ruoli effettivi dei personaggi che vi hanno preso parte."}
{"id": "864305", "revid": "2519", "url": "https://it.wikipedia.org/wiki?curid=864305", "title": "Sagay (Negros Occidental)", "text": "Sagay (fino al 1906 Arg\u00fcelles) \u00e8 una citt\u00e0 componente delle Filippine, situata nella Provincia di Negros Occidental, nella Regione di Visayas Occidentale.\nLa citt\u00e0 venne fondata nel 1860 da Francisco Rodr\u00edguez e Basilio C\u00f3rdova nella foce del fiume Bulanon e successivamente le autorit\u00e0 spagnole trasferirono la sede municipale nell'attuale baranggay di Old Sagay, all'epoca chiamato Pueblo de Magallanes. Il nome Sigay deriva da quello di una conchiglia della famiglia Cypraeidae nota nelle Filippine come \"sigay\".\nSagay \u00e8 formata da 25 baranggay:"}
{"id": "864317", "revid": "287204", "url": "https://it.wikipedia.org/wiki?curid=864317", "title": "Hemichordata", "text": "Gli emicordati sono un phylum di animali marini deuterostomi, di forma vermiforme, considerati filogeneticamente affini ai cordati e agli echinodermi. A questo phylum, apparso sulla Terra durante il periodo Cambriano, appartiene anche un'importante classe di animali fossili, i graptoliti, estintasi nel Carbonifero.\nBiologia.\nGli emicordati sembrano possedere una primitiva notocorda (da cui il nome Hemicordata, \"mezzi Cordati\") che pu\u00f2 tuttavia essere un caso di evoluzione convergente pi\u00f9 che indizio di una reale parentela diretta con i Cordati; altra caratteristica che li accomuna a questo phylum \u00e8 la presenza, in alcune specie, di un tubulo neurale, derivato probabilmente dal comune antenato di tutti i deuterostomi. La muscolatura del tubo digerente \u00e8 poco sviluppata, e il cibo \u00e8 trasportato principalmente tramite il movimento delle ciglia che rivestono il suo interno.\nClassi.\nOltre alla classe estinta dei graptoliti, il phylum comprende altre due classi, entrambe costituite da animali marini vermiformi: gli Enteropneusta e gli Pterobranchia; alcune evidenze filogenetiche suggeriscono che questi ultimi appartengano allo stesso clade degli estinti graptoliti. \u00c8 stata suggerita l'esistenza di una terza classe, i Planctosphaeroidea, ma di questa \u00e8 ad oggi nota un'unica specie, osservata unicamente allo stadio larvale, per cui la sua esatta localizzazione tassonomica \u00e8 ancora discussa.\nIl phylum contiene all'incirca un centinaio di specie viventi."}
{"id": "864318", "revid": "287204", "url": "https://it.wikipedia.org/wiki?curid=864318", "title": "Approssimante alveolare", "text": "Lapprossimante alveolare \u00e8 una consonante, rappresentata con il simbolo [\u0279] nell'alfabeto fonetico internazionale (IPA).\nNella lingua italiana tale fono non \u00e8 presente.\nCaratteristiche.\nLa consonante approssimante alveolare sonora presenta le seguenti caratteristiche:\nAltre lingue.\nInglese.\nIn lingua inglese tale fono \u00e8 reso con la grafia :\nOlandese.\nIn lingua olandese tale fono \u00e8 un allofono del fonema vibrante , ma \u00e8 sempre pi\u00f9 usato al suo posto.\nSvedese.\nIn lingua svedese tale fono \u00e8 un allofono del fonema vibrante , specie nei dialetti della capitale Stoccolma.\nAlbanese.\nIn lingua albanese tale fono \u00e8 un fonema, reso con la grafia (in opposizione alla vibrante che \u00e8 scritta ).\nArmeno.\nIn lingua armena classica e orientale tale fono \u00e8 un fonema, reso con la grafia nell'alfabeto armeno.\nGeorgiano.\nIn lingua georgiana tale fono \u00e8 un allofono del fonema .\nYoruba.\nIn lingua yoruba tale fono allofono del fonema .\nMalayalam.\nTale fono \u00e8 presente in lingua malayalam.\nCaipira.\nNel dialetto caipira della lingua portoghese brasiliana tale fono corrisponde alla monovibrante della lingua standard e sostituisce anche la labiovelare (allofono di ) quando questa si trova in fine di sillaba.\nLigure.\nNel ligure del Ponente tale fono \u00e8 molto presente e viene spesso indicato con il grafema \u0213.\nVeneto.\nIl fono \u00e8 tipico del dialetto veneziano della lingua veneta come allofono del fonema , diffuso soprattutto nella sua variante diastratica pi\u00f9 popolare."}
{"id": "864320", "revid": "1005847", "url": "https://it.wikipedia.org/wiki?curid=864320", "title": "Giuseppe Ruvolo", "text": "Ha un gemello monozigote, con il quale condivide gli impegni politici.\nBiografia.\nRuvolo si \u00e8 diplomato in ragioneria e si \u00e8 iscritto all'Universit\u00e0 (prima in giurisprudenza e poi a scienze politiche), senza mai arrivare alla laurea.\nNel 1972 si impiega alla Cantina sociale \"ACLI Monsignor Licata\" (vicina alla Democrazia Cristiana), che finir\u00e0 in fallimento, tramite liquidazione coatta amministrativa.\nNel 1980 si \u00e8 candidato alle elezioni comunali con la DC andando a ricoprire l'incarico di assessore ai Lavori Pubblici fino al 1983. Dal 1985 al 1990 si ritira temporaneamente dalla politica per far spazio al fratello gemello Nino.\nDal 1987 al 1990 \u00e8 stato componente del Consiglio di Amministrazione della Societ\u00e0 Italstat-Edil.Pro del Gruppo IRI con sede a Roma. Dal 1990 \u00e8 stato consigliere provinciale nella DC e dal 1992 al 1994 Assessore Provinciale all'agricoltura, ambiente, sviluppo territorio.\nNel 1998, militante nel centrosinistra, viene nominato responsabile provinciale del Partito Popolare Italiano, al quale aveva aderito dopo lo smembramento dello Scudo Crociato. Nel 2000 viene nominato Presidente del Comitato Provinciale INPS ed aderisce a Democrazia Europea (DE).\nAlle elezioni Politiche del 2001 \u00e8 eletto al Senato della Repubblica con il partito di D'Antoni con la quota proporzionale, avendo raccolto il 16.55% dei voti nel collegio uninominale di Sciacca e pur arrivando dietro ai candidati di centrodestra e centrosinistra (rispettivamente Melchiorre Cirami e Accursio Montalbano), viene eletto in quanto il suo \u00e8 il miglior risultato ottenuto da DE in Italia. A Palazzo Madama diviene membro delle Commissioni parlamentari agricoltura, antimafia e Unione Europea.\nNel 2002 passa al centrodestra ed \u00e8 tra i fondatori dell'UDC, movimento nato dalla fusione tra CCD, CDU e DE, venendo nominato responsabile nazionale del dipartimento delle Politiche Agricole Forestali della Pesca del partito di Casini.\nNel 2004 partecipa alle indagini della Commissione parlamentare Antimafia, di cui \u00e8 componente, sulla provincia di Agrigento, non informando gli altri membri dell'organo d'inchiesta di essere anche il vicepresidente della stessa provincia e venendo a conoscenza di atti coperti dal segreto istruttorio riguardanti proprio l'ente provinciale agrigentino.\nNel 2005 \u00e8 eletto vice Segretario Regionale dell'UDC Sicilia e alle elezioni politiche del 2006 \u00e8 eletto alla Camera dei deputati. \u00c8 divenuto componente della Commissione agricoltura e anagrafe tributaria. Nelle elezioni del 2008 \u00e8 rieletto alla Camera dei deputati con l'UDC, che si presenta al di fuori dagli schieramenti e si pone all'opposizione rispetto al Governo Berlusconi IV.\nA settembre 2010, insieme ai deputati meridionali Saverio Romano, Giuseppe Drago, Calogero Mannino e Michele Pisacane, entra in polemica con il leader dell'UDC Pier Ferdinando Casini e il 28 settembre 2010 aderisce al Gruppo misto, fondando con loro I Popolari di Italia Domani (Pid). I 5 deputati abbandonano quindi il ruolo di opposizione, per il quale erano stati eletti nell'UDC, e si schierano a sostegno della maggioranza parlamentare di centrodestra di Silvio Berlusconi; come primo atto votano favorevolmente la fiducia al Governo Berlusconi. A gennaio 2011 entra nel gruppo a sostegno della maggioranza Iniziativa Responsabile diventandone vicepresidente in rappresentanza della componente I Popolari di Italia Domani.\nAll'indomani della conferma della condanna, da parte della Cassazione, a 7 anni di reclusione per favoreggiamento aggravato a Cosa Nostra e rivelazione di segreto istruttorio nei confronti di Salvatore Cuffaro, \u00e8 stato chiesto all'On.le Ruvolo di assumersi la responsabilit\u00e0 politica per avere pi\u00f9 volte sostenuto il candidato Salvatore Cuffaro e per avergli manifestato, in molteplici occasioni, la propria solidariet\u00e0. A Ruvolo viene rimproverato di aver sostenuto le candidature del Sen. Cuffaro nonostante le accuse di mafia rivolte nei suoi confronti dalla magistratura e di aver espresso solidariet\u00e0 anche dopo le condanne in primo e secondo grado. Ruvolo rispose ribadendo l'amicizia e la stima per Tot\u00f2 Cuffaro ed esprimendo dubbi sulla decisione della magistratura.\nIl 2 marzo 2011, insieme ai deputati della Lega Nord, alla Camera Ruvolo ha votato a favore del Federalismo Municipale.\nNonostante avesse spesso attaccato in precedenza sia Berlusconi che Il Popolo della Libert\u00e0, alle elezioni Politiche del 2013 Ruvolo \u00e8 candidato al Senato della Repubblica, con la lista del PdL, in settima posizione in quota PID, nella circoscrizione Sicilia, alleato della Lega Nord, e viene rieletto senatore.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia. Fa parte della \"corrente fittiana\" critica nei confronti del leader Silvio Berlusconi.\nDal 20 novembre dello stesso anno aderisce al gruppo Grandi Autonomie e Libert\u00e0 di cui \u00e8 Tesoriere.\nIl 23 settembre 2015 lascia Forza Italia per aderire ad Alleanza Liberalpopolare-Autonomie guidata dall'ex coordinatore di FI e PdL Denis Verdini per andare a sostenere le riforme di Matteo Renzi.\nIl 9 febbraio 2017 abbandona Alleanza Liberalpopolare-Autonomie per tornare ad aderire all'Unione di Centro (partito di cui aveva gi\u00e0 fatto parte dal 2002 al 2010), passando quindi alla componente \"UDC\" del Gruppo misto.\nAlle elezioni politiche del 2018 \u00e8 ricandidato alla Camera nella proporzionale di Noi con l'Italia - UDC, ma non viene pi\u00f9 eletto."}
{"id": "864323", "revid": "1305772", "url": "https://it.wikipedia.org/wiki?curid=864323", "title": "Libbra (disambigua)", "text": "Libbra pu\u00f2 avere vari significati:"}
{"id": "864327", "revid": "106456", "url": "https://it.wikipedia.org/wiki?curid=864327", "title": "Ferro battuto", "text": "Il ferro battuto \u00e8 stato il primo tipo di acciaio ad essere stato inventato; \u00e8 stato probabilmente ottenuto casualmente come sottoprodotto della produzione del rame. \nDescrizione.\nSi produceva mettendo in un forno a cupola del minerale di ferro su uno strato di carbone di legna. Il forno era sigillato, la combustione si otteneva insufflando aria con un mantice. Il processo durava alcune ore. Alla fine del processo il forno doveva essere smantellato in parte, per estrarre un blocco della risultante spugna di ferro, o blumo, che doveva essere \"battuto\" per eliminarne le numerose scorie, da cui la denominazione ferro battuto.\nIl ferro battuto era un acciaio con basso contenuto di carbonio (vedi acciaio dolce), che risultava quindi impossibile da temprare. Gli oggetti in ferro battuto erano pertanto molto duttili e si piegavano con facilit\u00e0. Per poter essere resi pi\u00f9 resistenti dovevano essere arricchiti di carbonio mediante primitivi metodi di carbocementazione. Per lo stesso motivo si elabor\u00f2, successivamente, la pi\u00f9 efficace e laboriosa tecnica dell'acciaio a pacchetto.\nIl ferro battuto nell'arte e nell'artigianato.\nIn alternativa, con il termine \"ferro battuto\" si indica, senza fare riferimento alle modalit\u00e0 siderurgiche di produzione del materiale, solo le modalit\u00e0 di lavorazione mediante battitura.\nIl singolo elemento, modernamente in acciaio, solitamente un'asta di sezione rotonda, quadrata o rettangolare, \u00e8 forgiata a caldo e \"battuta\" col martello sull'incudine dal fabbro, fino a ottenere l'elemento voluto. In tal caso \u00e8 enfatizzata la \"lavorazione di battitura\" piuttosto che la composizione del materiale, che comunque di norma \u00e8 piuttosto ben modellabile. Il ferro battuto pu\u00f2 assumere varie forme, dalla pi\u00f9 semplice come una lancia, una foglia, un torciglione, alle pi\u00f9 elaborate come un ramo di edera, una rosa, ricci e volute varie; tipici usi del ferro battuto sono i cancelli e le testiere dei letti.\nL'artigiano specializzato nella forgiatura di ferri battuti artistici \u00e8 il mastro ferraio."}
{"id": "864328", "revid": "125941703", "url": "https://it.wikipedia.org/wiki?curid=864328", "title": "Gian Filippo Corticelli", "text": ""}
{"id": "864331", "revid": "2519", "url": "https://it.wikipedia.org/wiki?curid=864331", "title": "San Pablo (Laguna)", "text": "San Pablo \u00e8 una citt\u00e0 componente delle Filippine, situata nella Provincia di Laguna, nella Regione del Calabarzon.\nSan Pablo \u00e8 formata da 81 barangay:"}
{"id": "864333", "revid": "71433", "url": "https://it.wikipedia.org/wiki?curid=864333", "title": "Gianfilippo Corticelli", "text": ""}
{"id": "864334", "revid": "1516087", "url": "https://it.wikipedia.org/wiki?curid=864334", "title": "Felice Belisario", "text": "Dal 2008 al 2013 \u00e8 stato Capogruppo dell'Italia dei Valori al Senato della Repubblica.\nBiografia.\nFelice Belisario \u00e8 nato a Lecce il 10 luglio 1949. Ha vissuto in varie citt\u00e0 della Puglia (Latiano, Brindisi, Fasano, Bari, Taranto) prima di trasferirsi a Potenza dove lavora e risiede da molti anni.\nSi laurea in giurisprudenza a Napoli nel 1971. Alla Federico II comincia a collaborare con la cattedre di Contabilit\u00e0 di Stato e Diritto Tributario. Nel 1974 consegue il titolo di procuratore legale del foro di Potenza e nel 1980 quello di avvocato divenendo, nel 1988, cassazionista.\nDal 1978 presta la sua attivit\u00e0 scientifica anche presso l'Universit\u00e0 di Bari nelle materie Scienza delle Finanze e Diritto Tributario per cui \u00e8 stato autore di numerose pubblicazioni. Per oltre 20 anni \u00e8 stato componente della Commissione Tributaria Provinciale di Potenza. Nel corso della sua attivit\u00e0 professionale ha collaborato alla stesura di numerosi statuti comunali e ha contribuito a scrivere le leggi regionali della Basilicata sui controlli e sul riordino delle comunit\u00e0 montane.\nAttivit\u00e0 politica.\nComincia la sua attivit\u00e0 politica e sociale nella Democrazia Cristiana fin da giovane, successivamente aderisce al Partito Popolare e con questa formazione viene scelto come assessore esterno alla Provincia di Potenza dove, tra il 1995 e il 1997, ricopre l'incarico di vicepresidente della Giunta con deleghe a Bilancio, Finanze, Contratti, Personale e Cultura. Nel 1998 partecipa alla riunione di San Sepolcro che segna, di fatto, la nascita del movimento di Antonio Di Pietro.\nAl suo interno ha ricoperto negli anni, oltre agli incarichi di responsabile delle regioni Basilicata, Puglia e Calabria, il ruolo di responsabile nazionale degli Eletti e in seguito, fino al 2008, se ne \u00e8 occupato come Coordinatore nazionale del partito. Dal 2000 al 2005 ricopre la carica di consigliere Regionale della Basilicata eletto nel listino del presidente Filippo Bubbico e, in tale veste, \u00e8 componente del Consiglio di amministrazione dell'Universit\u00e0 degli studi della Basilicata. Entra in Parlamento per la prima volta nel 2006, alla Camera, nella \"circoscrizione Sicilia 2\" eletto nelle liste de \"L'Ulivo\".\nNella XV Legislatura \u00e8 componente della Giunta per le elezioni e del Consiglio di Giurisdizione. \u00c8 inoltre capogruppo dell'Idv in commissione Affari Costituzionali e, successivamente, in commissione Finanze.\nAlle elezioni politiche del 2008 \u00e8 candidato al Senato della Repubblica come capolista dell'Italia dei Valori nelle regioni Puglia e Basilicata, venendo eletto senatore in entrambe le regioni ed optando per la Basilicata.\nAl Senato ricopre l'incarico di Capogruppo dell'Italia dei Valori.\nNella XVI Legislatura \u00e8 componente della Giunta per il regolamento ed \u00e8 capogruppo dell'IdV in Commissione Sanit\u00e0 dopo essere stato membro della commissione Affari costituzionali. \u00c8 inoltre capogruppo nella commissione bicamerale per l'attuazione del federalismo.\nNon si ricandida alle elezioni politiche del 2013, criticando la scelta del leader di Antonio Di Pietro non presentare direttamente il simbolo del partito alle elezioni, ma di federarsi nella lista \"Rivoluzione Civile\"; a maggio dello stesso anno abbandona l'Italia dei Valori e fonda, insieme a Leoluca Orlando e Carlo Costantini, il Movimento 139.\nCessa da ogni incarico parlamentare il 25 marzo 2013 e torna a dedicarsi all'attivit\u00e0 forense."}
{"id": "864335", "revid": "33689", "url": "https://it.wikipedia.org/wiki?curid=864335", "title": "Bar (informatica)", "text": ""}
{"id": "864338", "revid": "46162", "url": "https://it.wikipedia.org/wiki?curid=864338", "title": "San Pablo (Filippine)", "text": ""}
{"id": "864344", "revid": "2519", "url": "https://it.wikipedia.org/wiki?curid=864344", "title": "San Jose (Nueva Ecija)", "text": "San Jose \u00e8 una citt\u00e0 componente delle Filippine, situata nella Provincia di Nueva Ecija, nella Regione di Luzon Centrale.\nSan Jose \u00e8 formata da 38 baranggay:"}
{"id": "864351", "revid": "114067586", "url": "https://it.wikipedia.org/wiki?curid=864351", "title": "Salvatore Raiti", "text": "Biografia.\nNato a Catania, dopo la laurea in giurisprudenza conseguita nel 1989, svolge l'attivit\u00e0 di avvocato ed inizia la sua attivit\u00e0 politica nel 1992 raccogliendo le firme a favore del referendum proposto da Mariotto Segni ed aderendo al Patto Segni.\nDal 1995 al 1998 \u00e8 magistrato onorario presso la Pretura Circondariale di Catania.\nNel 1996 \u00e8 candidato alle elezioni regionali in Sicilia con Rinnovamento Italiano, non venendo eletto.\nAderisce all'Italia dei Valori-Lista Di Pietro, diviene coordinatore provinciale di Catania ed \u00e8 tra i fondatori de I Democratici di Romano Prodi.\nNel maggio del 2000, l'Italia dei Valori abbandona i Democratici e Raiti diventa coordinatore Regionale della Sicilia e componente dell'esecutivo nazionale del Partito guidato da Antonio Di Pietro.\nAlle elezioni regionali in Sicilia del 2001 viene eletto, per l'IdV, deputato all'Assemblea Regionale Siciliana nel collegio di Catania raccogliendo 1.743 preferenze, divenendo componente della Commissione Territorio.\nAlle elezioni politiche del 2006 viene eletto alla Camera dei deputati nella lista dell'Italia dei Valori nella Circoscrizione Sicilia 2. Durante il mandato parlamentare \u00e8 stato componente della Commissione Bilancio e segretario del Comitato per la legislazione.\nNel settembre del 2007 lascia l'Italia dei Valori per aderire al Partito Democratico.\nAlle primarie del PD del 14 ottobre 2007, sostiene la candidatura a Segretario Nazionale di Walter Veltroni venendo eletto all'Assemblea Costituente del Pd. Nello stesso anno diventa Presidente dell'associazione \"Italiani per l'Europa\".\nAlle elezioni politiche del 2008 \u00e8 candidato alla Camera dei deputati nella lista del Partito Democratico nella Circoscrizione Sicilia 2 ed \u00e8 il primo dei non eletti.\nAlle elezioni politiche del 2013 \u00e8 candidato al Senato della Repubblica nella circoscrizione Sicilia con la lista \"Scelta Civica per l'Italia\" ma non viene eletto.\nDa deputato in quiescenza continua la sua attivit\u00e0 per la rivalutazione del territorio diventando nel 2014 Presidente della Federazione di associazioni ed imprese \"Next Sicilia Inform@\", che si occupa della produzione di eccellenze territoriali del Meridione d'Italia."}
{"id": "864353", "revid": "599013", "url": "https://it.wikipedia.org/wiki?curid=864353", "title": "FAMAS", "text": "FAMAS (acronimo di \"Fusil d'Assaut de la Manufacture d'Armes de St-\u00c9tienne\", in italiano \"fucile d'assalto manifattura armi di Saint-\u00c9tienne\"). \u00e8 un fucile d'assalto prodotto a partire dal 1975 dalla Manufacture d'armes de Saint-\u00c9tienne prima e dalla GIAT Industries poi.\nStoria.\nVenne progettato alla fine degli anni sessanta, su una specifica emessa dall'esercito francese era quella di un'arma leggera e potente che facesse funzioni di fucile d'assalto e pistola mitragliatrice, in modo da sostituire con un'unica arma i fucili MAS-49, le mitragliette MAT-49 ed i fucili mitragliatori MAC 24/29. Adottato dall'esercito francese nel 1979 in via sperimentale e definitivamente nel 1983. L'introduzione del nuovo fucile permise all'esercito francese di adottare il munizionamento calibro 5,56 \u00d7 45 mm NATO.\nCaratteristiche.\n\u00c8 un fucile di tipo \"bullpup\"; questa struttura ha il grande vantaggio di rendere l'arma pi\u00f9 corta e leggera, rispetto alle sue pari classe (M16, per esempio), quindi pi\u00f9 facilmente brandeggiabile e trasportabile. D'altra parte lo svantaggio \u00e8 che l'arma di un destrimano non pu\u00f2 essere usata da un mancino e viceversa. Infatti l'espulsione dei bossoli avviene all'altezza della guancia di chi spara, quindi un mancino che si trovi ad usare un fucile configurato per un destrimano si vedrebbe i bossoli schizzare in piena faccia, oltre al rumore dello sparo giusto vicino all'orecchio. Si registrano incidenti dovuti a questa particolarit\u00e0, che \u00e8 in effetti un punto debole dell'arma. Il rimedio a questo inconveniente \u00e8 dato dalla possibilit\u00e0 d'invertire le posizioni dell'estrattore e della finestra d'espulsione da destra a sinistra e viceversa. Questa 'modifica' richiede quasi uno smontaggio dell'otturatore, il che gi\u00e0 di per s\u00e9 \u00e8 piuttosto laborioso, ma lo diventa ancor di pi\u00f9 se ci si trova in combattimento.\nIl munizionamento.\nNella sua configurazione standard pu\u00f2 lanciare granate (APAV40 da 40 mm o AC58) od essere equipaggiato di un lanciagranate tipo M203, posto sotto la canna. Le cartucce per questo tipo di tiro sono standard se la granata \u00e8 munita del dispositivo di ritenzione della pallottola oppure speciali (prive di pallottola). La gittata della granata \u00e8 di 340 metri max con un'inclinazione della canna di 45\u00b0. Come la maggior parte dei fucili d'assalto moderni ha un selettore di fuoco a tre posizioni: tiro semiautomatico, raffica di tre colpi, tiro automatico\nI difetti di produzione.\nAll'inizio della sua produzione il fucile dimostr\u00f2 dei gravi problemi di affidabilit\u00e0, e per questo motivo tutti gli esemplari furono ritirati dal servizio e rimandati in fabbrica per le opportune modifiche. Al suo posto venne temporaneamente messo in servizio il SIG-Manhurin. La decisione di rimettere successivamente in servizio il FAMAS fu oggetto di numerose critiche, tra cui non solo per la configurazione bullpup ma anche per l'affidabilit\u00e0 in ambito militare che ancor oggi non si mostra all'altezza in alcune condizioni estreme.\nPer tentare di migliorare nel complesso l'arma, negli anni '90 venne dotata di un sistema di mira istintiva basculante, che consente di mirare approssimativamente anche con l'arma appoggiata lateralmente sul terreno, in modo che si possa strisciare senza essere individuati. Inoltre le munizioni nel caricatore vennero ridotte dallo standard iniziale di 30 colpi a 25, per contenere l'altezza complessiva del fucile quando si spara in posizione a terra.\nVersioni.\nA tutt'oggi sono state prodotte sostanzialmente 2 versioni:\nIl \"FELIN\".\n\u00c8 attualmente in fase di studio il modello FELIN (\"Fantassin \u00e0 \u00e9quipement et liaisons int\u00e9gr\u00e9es\", lett. \"soldato con equipaggiamento e collegamento integrati\"). Questa variante prevede l'adozione di visori notturni, sensori vari, ed addirittura di un vero e proprio \"computer di bordo\", collegato in wireless con un'interfaccia uomo posta dentro l'elmetto ed integrata ad una serie di apparecchi disposti un po' dappertutto sulla tuta del soldato, in grado di elaborare dati per aumentare l'efficacia dell'azione offensiva diminuendo l'esposizione al fuoco nemico.\nSostituzione.\nIl successore del FAMAS \u00e8 stato scelto nel settembre 2016:\u00a0si tratta del tedesco Heckler &amp; Koch HK416,\u00a0che gi\u00e0 equipaggiava diverse forze di polizia, gendarmeria (GIGN) e alcune unit\u00e0 d'\u00e9lite dell'esercito francese.\nLe prime consegne erano previste per il 2017. La consegna totale di oltre 100.000 armi, accessori e munizioni durer\u00e0 per un decennio."}
{"id": "864354", "revid": "7154903", "url": "https://it.wikipedia.org/wiki?curid=864354", "title": "Salvo Raiti", "text": ""}
{"id": "864356", "revid": "436907", "url": "https://it.wikipedia.org/wiki?curid=864356", "title": "Una poesia anche per te", "text": "Una poesia anche per te \u00e8 il primo e unico singolo commerciale estratto dall'album \"Pearl Days\" di Elisa.\nIl brano.\nLa canzone, dedicata al nonno della cantautrice, inizialmente non faceva parte dell'album \"Pearl Days\", ma vi fu inserita solo nella seconda edizione pubblicata nell'aprile del 2005. Infatti la prima edizione dell'album conteneva solo la versione in inglese della canzone, dal titolo Life Goes On (\"La vita va avanti\"), che racconta invece la storia della sua famiglia.\nIl passaggio dalla versione inglese a quella italiana non \u00e8 una vera e propria traduzione: nonostante i due brani abbiano la base strumentale identica e i due testi condividano addirittura alcune frasi, per esempio \u00ab\"but the season changes, there will be new roses\"\u00bb e \u00ab\"ma cambier\u00e0 stagione, ci saranno nuove rose\"\u00bb, essi hanno un contenuto completamente diverso.\nIl brano \u00e8 stato incluso nella raccolta \"Soundtrack '96-'06\", nel live \"Soundtrack '96-'06 Live\", nella raccolta americana \"Dancing\" (nella versione in inglese \"Life Goes On\") e nell'album \"Ivy\" (in versione acustica riarrangiata).\n\u00c8 il terzo singolo in italiano di Elisa (il secondo di cui \u00e8 autrice), dopo i successi di \"Luce (tramonti a nord est)\" del 2001 e di \"Almeno tu nell'universo\" del 2003.\nLa canzone apre il film \"Scrivilo sui muri\" di Giancarlo Scarchilli.\nIl singolo.\nIl singolo della canzone usc\u00ec nei negozi il 15 aprile 2005, lo stesso giorno dell'uscita della nuova edizione di \"Pearl Days\" e gi\u00e0 nelle prime settimane raggiunse le prime posizioni della classifica. Come b-side venne inserito il singolo precedente di Elisa, \"The Waves\", che non era stato pubblicato su CD singolo. Non esiste la versione promozionale.\nIl singolo debutt\u00f2 in seconda posizione (la massima raggiunta) nella classifica dei singoli pi\u00f9 venduti e vi rimase per venti settimane. Ed \u00e8 il 5 singolo pi\u00f9 venduto in Italia nel 2005, di cui il singolo italiano pi\u00f9 venduto del 2005 da un'artista femminile.\nSuccessivamente il singolo \u00e8 stato pubblicato anche come download digitale.\nIl video.\nIl videoclip della canzone venne girato da Daniele Zennaro, in arte Danxzen, e dalla stessa Elisa e vinse il P.V.I. 2005 come miglior video di un'artista femminile. Nella scena finale le numerose persone presenti (nella maggior parte parenti, amici e conoscenti della cantautrice) sono disposte a formare il simbolo \u221e di infinito, presente anche sul CD del singolo.\nPremi e riconoscimenti.\nElisa, nello stesso anno vince il Premio Lunezia\" autrice dell'anno\", per il brano \"Una poesia anche per te.\""}
{"id": "864357", "revid": "32428", "url": "https://it.wikipedia.org/wiki?curid=864357", "title": "Carlos de Lanuza", "text": ""}
{"id": "864359", "revid": "110157", "url": "https://it.wikipedia.org/wiki?curid=864359", "title": "Semplicemente Mim\u00ec", "text": "Semplicemente Mim\u00ec \u00e8 un album pubblicato dalla Sony Music nel 1998. Racchiude alcune canzoni registrate durante un concerto che Mia Martini tenne il 22 agosto 1993 in Piazza della marina - Isola di Procida.\nContiene \"La donna cannone\" (di Francesco De Gregori che non la compose apposta per lei come a volte viene scritto), e l'inedito \"E la vita racconta\", registrato su provino nel 1994 e successivamente riarrangiato dal maestro Renato Serio col supporto dell'Orchestra Aurora."}
{"id": "864361", "revid": "120394386", "url": "https://it.wikipedia.org/wiki?curid=864361", "title": "Pimp My Ride", "text": "Pimp My Ride \u00e8 stato un programma televisivo statunitense, in onda su MTV dal 4 marzo 2004 al 30 dicembre 2007 e presentato da Xzibit.\nIl concetto \u00e8 di recuperare vecchie auto in cattivo stato, di propriet\u00e0 di giovani automobilisti, e rimetterle a posto grazie a esperti meccanici, aggiungendo un gran numero di accessori ed elaborazioni.\nPer le prime quattro stagioni le star del programma sono stati i meccanici della West Coast Customs, poi sostituiti da quelli della Galpin Autosports (GaS).\nIl \"pimp\" \u00e8 una parola del gergo americano che significa \"pappone\": le auto vengono infatti decorate e caricate di accessori fino al cattivo gusto; al di l\u00e0 dei risvolti comici abituali (giochi e scherzi di attori e meccanici), il divertimento principale della trasmissione sta nel seguire la trasformazione del veicolo e la reazione dei proprietari di fronte ai loro nuovi veicoli, all'interno dei quali vengono installati acquari, gong buddisti, jacuzzi, utensili per la manutenzione delle palle da bowling, tavoli da ping-pong e qualsiasi cosa venga in mente ai meccanici dopo aver analizzato gli hobby dei conducenti. Le modifiche pi\u00f9 frequenti prevedono l'aggiunta di schermi a cristalli liquidi, impianti stereo e console da gioco, accessori il cui prezzo sorpassa abbondantemente quello della vettura.\nDal 2020 lo show viene replicato su VH1.\nAltre versioni.\nIl programma ha anche una versione europea intitolata \"Pimp My Ride International\", presentata dai rapper Lil Jon e Fat Joe, e una versione nel Regno Unito intitolata \"Pimp My Ride UK\", presentata dal DJ Tim Westwood.\nIn Germania in \"Pimp My Fahrrad\" vengono \"elaborate\" le biciclette, mentre in Italia in \"Pimp My Wheels\" sono protagonisti i motorini.\nCollegamenti esterni.\nAltre versioni:"}
{"id": "864363", "revid": "1318658", "url": "https://it.wikipedia.org/wiki?curid=864363", "title": "Storia della filosofia russa", "text": "La storia della filosofia russa \u00e8 fondamentalmente legata, nel suo cammino, allo sviluppo e alle esigenze dettate dalla diffusione del pensiero religioso. A partire dall'inizio della cristianizzazione della Russia (988) fino al XVIII secolo, la soluzione dei problemi filosofici viene affidata alla letteratura ecclesiastica e teologica, e alle credenze pagane poste in relazione con i vangeli apocrifi e con le vite dei santi. Fino al XVII secolo, la Russia non conobbe alcune delle figure basilari nella storia del pensiero occidentale, da Aristotele a Spinoza e Cartesio. La penetrazione del pensiero cattolico passato per la Polonia, e del pensiero protestante arrivato attraverso la Germania, non portarono alla nascita immediata di una filosofia autonoma ma piuttosto favorirono la diffusione di movimenti eretici secondo i canoni della Chiesa ufficiale. Nel XVIII secolo, sotto Pietro il Grande, inizia a sorgere un pensiero laico e indipendente dalla Chiesa.\nTratti caratteristici.\nSecondo L.N. Losskij, i tratti caratteristici della filosofia russa si manifesterebbero, in particolare, nella sofiologia, nella metafisicit\u00e0, nella religiosit\u00e0, nel positivismo, nell'intuitivismo e nel realismo ontologico.\nBibliografia.\n_______________________________________________________________________________________________________________________________________________________________________________________________________________________\nFilosofi Moderni e Contemporanei.\n ILLUMINISTI E SETTECENTO. Michail Lomonosov (1711-1765). Michail Michajlovi\u010d \u0160\u010derbatov (1733-1790). Semjon Desnitsky (1740-1789). Denis Fonvizin (1744-1792). Aleksandr Nikolaevi\u010d Radi\u0161\u010dev (1749-1802)\n SLAVOFILI Vladimir Odojevski (1803-1869). F\u00ebdor Ivanovi\u010d Tjut\u010dev (1803-1873). Aleksej Chomjakov (1804-1860). Ivan Kirejevski (1806-1856). Konstantin Aksakov (1817-1860). Juri Samarin (1819-1876). Nikolaj Jakovlevi\u010d Danilevskij \"(\"1822-1885). Konstantin Petrovi\u010d Pobedonoscev1827-1907). Nikolaj Strachov (1828-1896). Konstantin Leontjev (1831-1891). Ivan Iljin (1883-1954)\n OCCIDENTALISTI P\u00ebtr Jakovlevi\u010d \u010caadaev (1794-1856). Vissarion Belinski (1811-1848). Alexander Herzen (1812-1870). Nicolaj Vladimirovi\u010d Stankevi\u010d\n (1813-1840)\n POSITIVISTI Konstantin Kavelin (1818-1885) P\u00ebtr Lavrovi\u010d Lavrov (1823-1900) Nikolaj Michailovski (1842-1910). Nikolai Korkunov (1853-1904)\n MATERIALISTI E NICHILISTI Nikolaj C'ernysjevski (1828-1889) Ivan Michajlovi\u010d Se\u010denov (1829-1905) Dmitri Ivanovic' Pisarev (1840-1868)\n EPISTEMOLOGI, LOGICI E METAFISICI \n Boris Nikolaevi\u010d \u010ci\u010derin (1828-1904)\n Pavel Bakunin (1820-1900) \n Vasili Yakolevic' Zinger (1836-1907)\n Michail Karinski (1840-1917)\n Nikolaj Debolski (1842-1918)\n Nikolaj Grot (1852-1899)\n Sergej Trubeckoj (1863-1905)\n Gustav Gustavovic' Shpeth (1879-1937)\n FORMALISTI RUSSI Osip Brik (1888-1945) Viktor Borisovi\u010d \u0160klovskij (1893-1984) Jurij Nikolaevi\u010d Tynjanov(1894-1943) Roman Jakobson (1896-1982)\n COSMISMO RUSSO Nikolaj Fjodorov (1828-1906) Konstantin E. Ciolkovski (1857-1935) Vladimir Vernadski (1863-1945) Alexander Leonidovich Chizhevsky (1897-1964)\n OCCULTISMO Nikolaj Novikov (1744-1818) Michail Speranskij (1772-1839) Helena Blavatsky (1831-1891) George Gurdjieff (1872-1949) P.D. Uspenski (1878-1947)\n INTUITIVISMO Leo Lopatin (1855-1920) Nikolaj Losski (1870-1965) Semjon Frank (1877-1950)\n FILOSOFI CRISTIANI Fjodor Dostojevski (1821-1881) Pamfil Yurkevich (1827-1874) Viktor Koedrjavtsev (1828-1892) Nikolaj Fjodorov (1828-1903) Lev Tolstoj (1828-1910) Vladimir Solovjov (1853-1900) Vasili Rozanov (1856-1919) Sergej Bulgakov (1871-1944). Pavel Florenski (1882-1937)\n TEOLOGI Georgi Florovski (1893-1979) Michail Pomazanski (1888-1988) Vladimir Losski (1903-1958) Alexander Schmemann (1921-1983) John Meyendorff (1926-1992)\n ESISTENZIALISTI Lev Shestov (1866-1938) Nikolaj Berdjajev (1874-1948) Andrej Platonov (1899-1951)\n FILOSOFI DELL'ARTE Aleksej Losev (1893-1988) Michail Bachtin (1895-1975)\n FILOSOFI DELL'ANARCHIA Michail Bakunin (1814-1876) Lev Tolstoj (1828-1910) Pjotr Kropotkin (1842-1921) Vladimir Chertkov (1854-1936) Lev Cerny (1878-1921) Victor Serge (1890-1947) Boris Pilnjak (1894-1938)\n SOCIALISTI E MARXISTI Georgi Plechanov (1856-1918) Vladimir Lenin (1870-1924) Aleksandr Bogdanov (1873-1928) Leon Trotski (1879-1940) Sofia Janovskaja (1896-1966) Alexandre Koj\u00e8ve (1902-1968) Aleksandr Zinovjev (1922-2006) Evald Iljenkov (1924-1979)\n ALTRI FILOSOFI. Hryhorij Savy\u010d Skovoroda (1722-1794) Lev Vygotski (1896-1934) Alexandre Koyr\u00e9 (1892-1964) Ayn Rand (1905-1982) Aleksandr Zinovjev (1922-2006) Merab Mamardashvili (1930-1990) Victor Ovcharenko(1943-2009) Aleksandr Dugin (1962-) \n Vadim Linetsky (1969-1999)"}
{"id": "864365", "revid": "90227", "url": "https://it.wikipedia.org/wiki?curid=864365", "title": "Dioecesis Pistoriensis", "text": ""}
{"id": "864366", "revid": "4711", "url": "https://it.wikipedia.org/wiki?curid=864366", "title": "Reichskommissar f\u00fcr die Festigung deutschen Volkstums", "text": ""}
{"id": "864372", "revid": "92723", "url": "https://it.wikipedia.org/wiki?curid=864372", "title": "San Fernando (La Union)", "text": "San Fernando \u00e8 una citt\u00e0 componente delle Filippine, capoluogo della Provincia di La Union e della Regione di Ilocos.\nSan Fernando \u00e8 formata da 59 baranggay:"}
{"id": "864380", "revid": "1444345", "url": "https://it.wikipedia.org/wiki?curid=864380", "title": "Electricity (Elisa)", "text": "Electricity \u00e8 un singolo promozionale della cantautrice italiana Elisa, estratto dal quarto album in studio \"Lotus\" ed entrato in rotazione radiofonica il 9 febbraio 2004.\nDescrizione.\nLa canzone entr\u00f2 in rotazione radiofonica a partire dal 9 febbraio 2004. L'uscita, inizialmente prevista per gennaio, fu posticipata a causa del grande successo del precedente singolo \"Broken\".\nNel 2007 il brano \u00e8 stato riarrangiato in chiave rock e inserito nella raccolta \"Caterpillar\", versione per il mercato estero di \"Soundtrack '96-'06\".\nIl singolo della canzone non usc\u00ec nei negozi, ma fu diffuso tra le radio un promo in due versioni (differiscono solo per la grafica del CD).\nVideo musicale.\nIl videoclip, girato da Leone Balduzzi nell'oasi del WWF di Vanzago (nei pressi di Milano), vede Elisa in una casa in mezzo a un bosco mentre una goccia d'acqua esce (letteralmente) da una pozza d'acqua e comincia a spostarsi. Alla fine del video si scopre che essa non \u00e8 una goccia d'acqua qualunque, bens\u00ec una lacrima."}
{"id": "864383", "revid": "2519", "url": "https://it.wikipedia.org/wiki?curid=864383", "title": "Santa Rosa (Laguna)", "text": "Santa Rosa \u00e8 una citt\u00e0 componente delle Filippine, situata nella Provincia di Laguna, nella Regione del Calabarzon.\nSanta Rosa \u00e8 formata da 18 barangay:"}
{"id": "864386", "revid": "767487", "url": "https://it.wikipedia.org/wiki?curid=864386", "title": "Santiago (Isabela)", "text": "Santiago \u00e8 una citt\u00e0 componente delle Filippine, situata nella Provincia di Isabela, nella Regione della Valle di Cagayan.\nSantiago \u00e8 formata da 37 baranggay:"}
{"id": "864387", "revid": "278830", "url": "https://it.wikipedia.org/wiki?curid=864387", "title": "La banda del gobbo", "text": "La banda del gobbo \u00e8 un film poliziottesco del 1977, diretto da Umberto Lenzi ed \u00e8 il terzo ed ultimo capitolo della saga di \"Sergio Marazzi\" (detto er Monnezza) interpretata da Tomas Milian.\nTomas Milian in questo film interpreta anche la parte di \"Vincenzo Marazzi\", fratello di Sergio e detto \"il Gobbo\" e di entrambi i personaggi ne scrisse i dialoghi.\nTra le ragioni per la fine del sodalizio tra Milian ed il regista Lenzi vi fu il monologo moralistico sulle classi agiate, scena che il direttore avrebbe voluto eliminare in sede di montaggio ma che l'attore pretese, avendone facolt\u00e0 da contratto.\nTrama.\nVincenzo Marazzi, detto \"Il Gobbo\", un famigerato criminale romano, torna dopo una lunga latitanza in Corsica. Suo fratello Sergio, detto \"Er Monnezza\", meccanico e piccolo ladruncolo, lo idolatra perch\u00e9 non ne \u00e8 all'altezza.\n\"Il Gobbo\" contatta dei suoi vecchi compari ed organizza una rapina ad un furgone portavalori ma viene da questi tradito rischiando di restare ucciso in una sparatoria. Inizia la terribile vendetta del protagonista, ostacolata solo in parte dal commissario Sarti, il quale tenta di usare \"Er Monnezza\" come esca, facendolo rinchiudere in un ospedale psichiatrico, espediente beffardamente sbugiardato.\nConsapevole del suo inesorabile declino \"Il Gobbo\" e la sua fidanzata si recano in un locale esclusivo suscitando il dileggio del personale e degli avventori i quali a sua volta umilia costringendoli ad assumere lassativi.\nLa vicenda termina tra inseguimenti e sparatorie con la Polizia e la caduta del \"Gobbo\" in un fiume. Sergio, ricevuta una cospicua somma da suo fratello, ne dubita la morte.\nDistribuzione.\nDistribuito nei cinema italiani il 18 agosto 1977, \"La banda del gobbo\" ha incassato complessivamente 1.523.844.720 lire dell'epoca."}
{"id": "864389", "revid": "648655", "url": "https://it.wikipedia.org/wiki?curid=864389", "title": "Bavarese (bevanda)", "text": "La bavarese \u00e8 una bevanda tipica della Francia diffusa in tutte le zone d'oltralpe. \n\u00c8 un \"mangia e bevi\", servito solitamente caldo, preparato con t\u00e8, latte e liquore. Si ritiene sia stato introdotto verso i primi del settecento dai cuochi francesi al servizio dei Wittelsbach, casa regnante di Baviera, da ci\u00f2 ne deriv\u00f2 il nome con cui il prodotto \u00e8 conosciuto.\nIl cuoco siciliano Procopio Coltelli contribu\u00ec a diffonderne e lanciarne il consumo a Parigi grazie al suo famosissimo \"Caf\u00e9 Procope\", nato nel 1686.\nDalla bevanda si origin\u00f2, all'inizio dell'ottocento il dolce chiamato \"bavarois\" o formaggio bavarese, perch\u00e9 all'aspetto ricordava un formaggio fresco."}
{"id": "864391", "revid": "767487", "url": "https://it.wikipedia.org/wiki?curid=864391", "title": "Le Istitutioni Harmoniche", "text": "Il coro Le Istitutioni Harmoniche \u00e8 un ensemble polifonico di Verona, nato nel 1983.\nStoria.\nIl coro \"Le Istitutioni Harmoniche\" - che prende il nome dal titolo del trattato musicale di Gioseffo Zarlino del 1558 - \u00e8 un gruppo misto formato esclusivamente da cantori non professionisti in grado di proporre sia concerti a cappella legati alla polifonia rinascimentale, sia programmi monografici su musiche di vari periodi, che prevedono la partecipazione di ensemble musicali di diversa composizione. Svolge attivit\u00e0 concertistica in Italia ed all'estero proponendo anche allestimenti scenico-teatrali in costume d'epoca.\nNel corso degli anni il repertorio del coro si \u00e8 progressivamente allargato fino ad includere il periodo Romantico e pre-Romantico e Ceciliano, con autori quali Felix Mendelssohn, Johannes Brahms e Gioachino Rossini. Attorno agli anni 2002-2003 il coro si \u00e8 avvicinato anche all'elaborazione di melos popolari provenienti dalla tradizione orale proponendo in concerto un programma sinora inedito di brani appartenenti alla tradizione veneta e trentina preziosamente armonizzati per coro e quartetto d'archi da Mauro Zuccante, la cui esecuzione ha riscosso ottimo successo di pubblico e di critica.\nIl coro ha visto tra i suoi direttori Marco Longhini, Filippo Maria Bressan, Mauro Zuccante, Sandro Filippi e Lucia Vallesi."}
{"id": "864396", "revid": "124650904", "url": "https://it.wikipedia.org/wiki?curid=864396", "title": "Barca da sci nautico", "text": "La barca da sci nautico \u00e8 un motoscafo costruito appositamente per la pratica dello sci nautico.\nGeneralmente le barche da sci nautico sono molto potenti, con motori che partono da 300 Hp per arrivare ai 400 Hp.\nEsistono vari modelli di barche a seconda della disciplina per cui sono state concepite.\nBarca da discipline classiche.\nLa barca da discipline classiche ha la caratteristica onda molto bassa e spumosa, che evita allo sciatore di andare incontro ad un'onda rigida che renderebbe difficoltosa la sua esecuzione.\nNello slalom e nel salto si sta cercando sempre pi\u00f9 di avere un'onda \"inesistente\" per avvantaggiare lo sciatore nell'attraversamento della scia prodotta dalla barca.\nSe questa caratteristica per le due discipline suddette \u00e8 un vantaggio, risulta essere uno svantaggio per la specialit\u00e0 delle figure dove l'onda invece \u00e8 ricercata per l'esecuzione di rotazioni aeree, passaggi sopra la corda e salti mortali. Il contrasto di necessit\u00e0 \u00e8 sempre stato oggetto della sfida in cui le case costruttrici di barche si cimentano, cercando di creare una barca che si adatti alle esigenze degli slalomisti e dei saltatori cos\u00ec come a quelle dei figurinisti.\nBarca da wakeboard.\nLa barca da wakeboard presenta caratteristiche strutturali simili a quella da classiche. La ricerca di un'onda molto alta e decisamente non spumosa ha portato le case costruttrici di barche a cambiare le carene e gli abitacoli interni, per permettere a pi\u00f9 persone di entrarvi, creando cos\u00ec pi\u00f9 peso. Caratteristica della barca da un po' di tempo a questa parte \u00e8 la presenza di numerosi seggiolini e tavolini: infatti nel wakeboard tutta la giuria \u00e8 situata in barca, per poter giudicare meglio l'atleta che rimane sempre ad una distanza fissa."}
{"id": "864397", "revid": "92723", "url": "https://it.wikipedia.org/wiki?curid=864397", "title": "Silay", "text": "Silay \u00e8 una citt\u00e0 componente delle Filippine, situata nella Provincia di Negros Occidental, nella Regione di Visayas Occidentale.\nSilay \u00e8 formata da 16 baranggay:"}
{"id": "864401", "revid": "125718520", "url": "https://it.wikipedia.org/wiki?curid=864401", "title": "Cella fotoelettrochimica", "text": "Una cella fotoelettrochimica (in inglese \"photoelectrochemical cell\", spesso abbreviata con l'acronimo PEC) \u00e8 una cella solare che ricava energia elettrica dalla luce, compresa quella visibile. Una cella fotoelettrochimica \u00e8 costituita da uno o pi\u00f9 elettrodi; almeno uno di tali elettrodi \u00e8 un fotoelettrodo (fotoanodo o fotocatodo), cio\u00e8 un particolare elettrodo costituito da un materiale (in genere semiconduttore) in grado di sviluppare corrente elettrica in seguito all'assorbimento di energia luminosa.\nIl funzionamento di una cella fotoelettrochimica \u00e8 simile a quello di una cella elettrochimica, con la differenza che la reazione redox che avviene in corrispondenza del fotoelettrodo sfrutta l'energia luminosa per il suo avanzamento.\nAlcune celle fotoelettrochimiche producono semplicemente energia elettrica, mentre altre producono idrogeno in un processo simile all'elettrolisi dell'acqua.\nStoria.\nNel 1839 Alexandre Edmond Becquerel osserv\u00f2 per primo la produzione di energia elettrica tramite una rudimentale cella fotoelettrochimica, costituita da due elettrodi immersi in una soluzione elettrolitica. Negli anni ottanta Lewis mise a punto celle fotoelettrochimiche ad alta efficienza, utilizzando soluzioni elettrolitiche acquose e non acquose.\nNel 1991 Michael Gr\u00e4tzel e Brian O'Regan progettarono le prime DSSC (\"dye-sensitized solar cell\").\nGli studi sulle DSSC valsero a Michael Gr\u00e4tzel il Premio Millennium Technology nel 2010.\nCella fotogeneratrice.\nLe celle fotogeneratrici sono particolari celle fotoelettrochimiche in cui l'assorbimento di energia luminosa, oltre alla produzione di corrente, determina l'elettrolisi dell'acqua, producendo idrogeno ed ossigeno gassosi. Grazie a queste celle \u00e8 possibile quindi ottenere idrogeno (che \u00e8 una forma di energia \"trasportabile\") dall'energia solare.\nLe celle fotogeneratrici presentano un'efficienza anche maggiore del 10%. Uno svantaggio di tali dispositivi \u00e8 la corrosione dei materiali semiconduttori, determinata dal contatto diretto con l'acqua."}
{"id": "864404", "revid": "2519", "url": "https://it.wikipedia.org/wiki?curid=864404", "title": "Sipalay", "text": "Sipalay \u00e8 una citt\u00e0 componente delle Filippine, situata nella Provincia di Negros Occidental, nella Regione di Visayas Occidentale.\nSipalay \u00e8 formata da 17 baranggay:"}
{"id": "864409", "revid": "729019", "url": "https://it.wikipedia.org/wiki?curid=864409", "title": "Home Championship 1932", "text": "Il torneo di rugby a 15 dell'Home Championship del 1932 si disput\u00f2 dal 16 gennaio al 19 marzo. Il torneo venne vinto da Irlanda, Galles e Inghilterra. Da questa edizione e fino al 1947, la Francia non parteciper\u00e0 al torneo, in quanto esclusa dai confronti con le \"Home Union\" per l'accusa di professionismo ed eccessiva violenza."}
{"id": "864412", "revid": "438678", "url": "https://it.wikipedia.org/wiki?curid=864412", "title": "Prima dammi un bacio", "text": "Prima dammi un bacio \u00e8 un film del 2003 diretto da Ambrogio Lo Giudice.\nTrama.\nLa storia di Adele e Marcello, che da quando vengono al mondo nello stesso giorno, il 26 aprile 1927, rimangono eternamente legati attraversando gli ostacoli dalla seconda guerra mondiale."}
{"id": "864420", "revid": "767487", "url": "https://it.wikipedia.org/wiki?curid=864420", "title": "Mim\u00ec sar\u00e0", "text": "Mim\u00ec sar\u00e0 \u00e8 una raccolta edita nel 2000 dalla Sony Music/S4. Ha il merito di racchiudere parecchie rarit\u00e0 e un inedito assoluto di Mia Martini, quale \u00e8 \"In una notte cos\u00ec\". Il brano fu provinato dalla cantante prima del Festival di Sanremo 1992, ma alla fine fu presentata alla kermesse canora da Riccardo Fogli, mentre la Martini opt\u00f2 per la splendida \"Gli uomini non cambiano\".\nFra le altre canzoni, \"Dimmi\" (retro del singolo \"Vola\") \u00e8 per la prima volta su cd, mentre i live sono tratti dal concerto alla Tv Svizzera nel 1982. Viene riproposta anche la versione di \"Luna rossa\" che la cantante esegu\u00ec alla gara canora \"Viva Napoli\"."}
{"id": "864422", "revid": "2519", "url": "https://it.wikipedia.org/wiki?curid=864422", "title": "Surigao", "text": "Surigao \u00e8 una citt\u00e0 componente delle Filippine, capoluogo della Provincia di Surigao del Norte, nella Regione di Caraga.\nSurigao \u00e8 formata da 54 baranggay:"}
{"id": "864423", "revid": "125603276", "url": "https://it.wikipedia.org/wiki?curid=864423", "title": "Jorge Solari", "text": "Carriera.\nNato da una famiglia italiana, della Liguria, soprannominato \"El Indio\", Solari \u00e8 stato un discreto giocatore: ha militato a lungo per il River Plate e ha fatto parte della nazionale argentina ai Mondiali 1966 in Inghilterra. Pi\u00f9 tardi \u00e8 stato ingaggiato per allenare la nazionale dell'Arabia Saudita, che ha condotto al secondo turno dei Mondiali del 1994 in Stati Uniti. Solari ha poi allenato altre squadre, come il Tenerife e lo Yokohama Marinos (nel 1995).\nJorge \u00e8 lo zio di Santiago Solari, ex calciatore di e ."}
{"id": "864426", "revid": "729019", "url": "https://it.wikipedia.org/wiki?curid=864426", "title": "Home Championship 1933", "text": "Il torneo di rugby a 15 dell'Home Championship del 1933 si disput\u00f2 dal 21 gennaio al 1\u00ba aprile. Il torneo venne vinto dalla Scozia, che domin\u00f2 il torneo conquistando anche la \"Triple Crown\" e la \"Calcutta Cup\".\nClassifica.\n "}
{"id": "864429", "revid": "729019", "url": "https://it.wikipedia.org/wiki?curid=864429", "title": "Parco del Mercatello", "text": "Il parco del Mercatello \u00e8 un parco pubblico situato nel quartiere Mercatello, nella periferia ad est di Salerno.\nCaratteristiche e vicende storiche.\nIl parco ha un'estensione di dieci ettari e viene considerato uno dei maggiori parchi urbani attrezzati d'Italia.\n, con lo scopo di riqualificare una zona a destinazione esclusivamente residenziale (ed aperto temporaneamente nel 1994), il parco fu inaugurato nel 1998 da Oscar Luigi Scalfaro, allora presidente della repubblica italiana.\nDispone di serre attrezzate che accolgono un'importante collezione di piante succulente e, originariamente, di un laghetto artificiale con canale (scomparsi per gli elevati costi di manutenzione).\nL'impianto del verde risulta molto vario e suddiviso in settori tematici:\nVi si svolgono spettacoli culturali, principalmente per la giovane popolazione della zona orientale di Salerno.\nInfrastrutture.\nIl parco \u00e8 facilmente raggiungibile dalla stazione di Mercatello del servizio ferroviario metropolitano di Salerno."}
{"id": "864430", "revid": "767487", "url": "https://it.wikipedia.org/wiki?curid=864430", "title": "Sonatine", "text": "Sonatine (in giapponese ) \u00e8 un film del 1993 diretto da Takeshi Kitano.\nFu presentato nella sezione \"Un Certain Regard\" del 46\u00ba Festival di Cannes. L'opera \u00e8 la quarta del regista di Violent Cop, Boiling Point e Il silenzio sul mare. A tratti il film riprende gli stilemi classici dello \"yakuza-eiga\", da lui stesso poi criticato, e a tratti raggiunge un'innovativa narrazione iperviolenta, uno dei suoi principali marchi di fabbrica.\nTrama.\nDopo una vita movimentata e pericolosa e avendo raggiunto ormai una certa agiatezza economica, il criminale Murakawa non vuole pi\u00f9 condurre quella vita, ma il suo capo Kitajima lo obbliga ad un ultimo incarico, andare nella lontana isola di Okinawa per mettere fine ad una guerra tra bande rivali. Non appena arrivato Murakawa e i suoi compagni si rendono conto di essere stati traditi, e \u2013 dopo un'iniziale fuga \u2013 attenderanno il loro inevitabile destino, anche giocando, su una spiaggia assolata in cui il tempo sembra essersi fermato.\nCon il suo quarto film, Kitano firma uno dei suoi pi\u00f9 grandi capolavori e delle sue opere pi\u00f9 mature. \"Sonatine\" \u00e8 un film totale. La narrazione, qui pi\u00f9 che in ogni altro film del regista, \u00e8 lasciata in secondo piano cos\u00ec da far emergere il protagonista e tutti coloro intorno; quello in Sonatine \u00e8 un Kitano amaro, solitario e disilluso.\nDelle piccole sonate di visioni e riflessioni che si aprono con un incipit straordinario. Un pesce blu trafitto da una fiocina, posto verticalmente, sul quale la macchina da presa rotea con un movimento circolare, dal dettaglio della squama all'immensa vastit\u00e0 del paesaggio circostante, di tono rosso acceso e nero, in contrasto di colori con la figura centrale; il tutto destinato a disintegrarsi in mille frammenti. \u00c8 questo l'incipit, la sintesi estrema del capolavoro di Takeshi Kitano, Sonatine.\nIl primo atto si presenta come un classico \"yakuza-eiga\", seppur opponendosi alle convenzioni sui tempi d'azione, dilatandoli. Murakawa viene presentato a pochi secondi dall'inizio, mentre minaccia un uomo che deve dei soldi alla yakuza. Dopo dieci minuti, le prime scene di violenza: il pestaggio nei bagni pubblici di uno yakuza da parte di Murakawa e l'uccisione sul molo dell'uomo mostrato all'inizio, che non ha pagato il pizzo richiesto dallo yakuza. In quest'ultima sequenza l'antieroe Murakawa \u00e8 distante da ci\u00f2 che accade all'uomo che viene immerso a forza nell'acqua; \u00e8 impassibile, come se stesse assistendo a qualcosa quasi di quotidiano, che lo ha nauseato inconsciamente nel tempo, e che lo rende ora spettatore impassibile. La morte torna ad essere verticale, cos\u00ec come la fiocina che trafiggeva il pesce blu nell'incipit, ora \u00e8 una corda che tiene con s\u00e9 la vita della vittima. L'impassibilit\u00e0 e la noia di Murakawa emergono grazie all'uso della camera fissa e nella messa in scena di un lungo silenzio, che \u00e8 l'attesa. Un gruppo di yakuza, guardano passivi l'uomo in acqua, con un montaggio che alterna loro alla corda col gancio immerso. Kitano \u00e8 in primo piano e quando fa tirare su l'uomo, meccanicamente ordina di reimmergerlo per altri tre minuti. Il silenzio, nei volti in primo piano degli yakuza, viene rotto solo dal compagno di Murakawa, il quale lo allerta della situazione ad Okinawa. Il dialogo non \u00e8 impegnativo, e per il protagonista ha un'importanza pari ad una conversazione da bar. Quando infine tirano su nuovamente l'uomo, e si accorgono che egli \u00e8 morto, Murakawa con indifferenza dice: \u00abAh, l'abbiamo ucciso. Vabb\u00e9 non importa. Copritelo\u00bb.\nNella sequenza successiva, il boss presenta a Murakawa i ragazzi con cui dovr\u00e0 partire per Okinawa. Tutti gli yakuza pi\u00f9 anziani appaiono \u201cseri\u201d, ma \u00e8 una falsa seriet\u00e0, data dalla noia. I ragazzi, sono anch'essi disillusi, \u00e8 questo ci\u00f2 che Kitano d'ora in poi evidenzier\u00e0 nel film. L'apatia dei giovani \u00e8 la stessa di Murakawa, il quale per\u00f2 ha anni e anni di esperienza alle spalle; quei ragazzi no, hanno ancora il futuro davanti, ma questi non lo intravedono, o comunque non \u00e8 per loro un futuro sereno. Un ragazzo, alle minacce di uno yakuza conservatore, risponde accoltellandolo sul fianco; Kitano qui critica ed ironizza sulla vecchia yakuza, che si sente minacciata dai giovani, e allo stesso tempo inquadra una situazione giovanile alquanto disperata (difatti nella scena successiva un ragazzo, chiuso nel bus si prepara una bevanda con della droga), paragonabile a quella delle periferie di ogni nazione.\nCon l'arrivo di Murakawa e i suoi all'isola di Okinawa, si apre il secondo atto. Il vecchio boss del clan di Okinawa dice che in realt\u00e0 il motivo della lotta con i suoi avversari \u00e8 del tutto futile e che Murakawa e gli altri avrebbero potuto benissimo evitare di venire. Qualche scena dopo la base dove si era rifugiato il gruppo di Murakawa viene fatta esplodere mentre questi erano assenti.\nIn una scena, molto interessante, in un bar, Murakawa siede al bancone con altri quattro uomini e ordinano da bere. La sequenza \u00e8 alquanto semplice e sembra non necessitare di grande attenzione da parte del pubblico. La cosa cambia quando lo yakuza inizia a guardare (tramite raccordo di sguardi) i tavoli intorno a lui. Con dei semplici raccordi riesce ad attirare immediatamente l'attenzione dello spettatore, e a creare della leggera suspance, pur mostrando situazioni del tutto quotidiane e conviviali, per l'appunto, da bar. Quello che viene mostrato dalla visuale di Murakawa difatti non \u00e8 mostrato a caso; d'improvviso un colpo di pistola colpisce il cameriere che sta servendo lo yakuza e quest'azione, nonostante fosse abbastanza prevedibile, vista la costruzione classica della sequenza, coglie un po' lo spettatore di sorpresa. Vengono colpiti in modo del tutto effimero due yakuza di fianco a Murakawa, e quest'ultimo spara e uccide senza muoversi d'un passo, senza accennare una minima espressione, in modo meccanico, tra lo stupore dei presenti.\nIn una scena successiva gli yakuza rimasti si vanno a rifugiare nella casa al mare del fratello di uno di loro. Da questo punto in poi Murakawa non si sposter\u00e0 pi\u00f9 dal luogo e attender\u00e0, insieme agli altri, il loro destino.\nUna delle scene pi\u00f9 importanti per cogliere al meglio il film, \u00e8 quando Ken e Rioji giocano sulla spiaggia cercando, a turno, di colpire con una pistola una lattina sopra la loro testa. Dopo qualche secondo vediamo Murakawa osservarli da lontano e, successivamente, avvicinarsi ai ragazzi. Questo toglie tutti i proiettili ma ne lascia uno e propone ai due una sorta di roulette russa. Ken e Rioji, come fossero costretti, si fanno improvvisamente cupi e un po' imbarazzati, ma lo seguono. Quando \u00e8 il turno di Murakawa, egli prova a spararsi alla tempia, ma il proiettile non esce. Quando lo yakuza se ne va col sorriso sulla faccia, i due scoprono che all'interno della pistola non ci sono proiettili, eppure si vedeva benissimo che Murakawa ne aveva caricato uno. Kitano, oltre a mettere Murakawa e i suoi scagnozzi sullo stesso piano di fronte alla morte, tramite primi piani in capo e controcampo, unisce il reale con l'irreale tramite il gioco. Quando Murakawa sogna la sua morte tramite la roulette russa, \u00e8 evidente la sua volont\u00e0. Prima tramite i gesti, ora tramite l'onirico, Kitano ci racconta un uomo che si \u00e8 abbandonato a se stesso; Murakawa inconsciamente desidera la morte, e difatti morir\u00e0 proprio in quel modo quel pomeriggio in macchina.\nIl secondo atto prosegue quando Murakawa assiste per caso allo stupro di una ragazza, sempre con la sua solita passivit\u00e0. Ma questa volta scopriamo nel protagonista l'accenno di un cambiamento: lo yakuza avvicinandosi ai due, spara all'uomo e salva la ragazza, con la quale far\u00e0 amicizia. Di qui c'\u00e8 la parte centrale del film, dove Murakawa e i suoi, nella noia pi\u00f9 totale, giocano passando il tempo, senza che ci sia un vero e proprio sviluppo della trama. I personaggi diventano ancor pi\u00f9 fumettistici, tanto \u00e8 vero che tra i passatempi che i gangster si inventano, c'\u00e8 anche il muoversi burattinescamente all'interno di un cerchio tracciato sulla sabbia, mossi dalle vibrazioni della stessa sabbia che viene percossa da Murakawa e dalla sua nuova amica; in una sequenza precedente abbiamo visto lo stesso gioco realizzato da Ken e Rioji con delle figurine di carta in casa. La sequenza in spiaggia rievoca molto il cinema muto, tanto amato da Kitano, con delle scene dove alcune parti sono velocizzate. E poi ancora li vediamo giocare con trappole di sabbia, con il frisbee, cercando di colpirlo con una pistola, con delle danze tipiche giapponesi e con dei fuochi d'artificio usati come fucili.\nSuccessivamente il boss del clan avversario dir\u00e0 ad alcuni uomini di Okinawa che il clan di Murakawa ha vita breve e che verr\u00e0 cos\u00ec messo al bando; nella scena seguente questo viene sparato insieme ad altri due uomini da un uomo vestito in modo strano, il quale avevamo visto di rado in un paio di scene precedenti. La scena \u00e8 particolare:\u00a0\u00e8 una sorta di piano medio frontale; vediamo i due uomini davanti al boss, come se lo volessero proteggere; ma allo stesso tempo questi sembrano quasi che si stiano facendo sparare volutamente, rimanendo immobili e passivi dinanzi ai colpi di pistola. Colui che spara non lo vediamo, e la scena rievoca in particolar modo il classico yakuza, per esempio, di Fukasaku. L'uomo si allontana e lo vediamo, in spiaggia, lanciare dei petali rossi, dissolti in montaggio con un frisbee volante. Ken, Rioji, la ragazza e Murakawa si stanno divertendo nel giocare col frisbee, quando con un campo totale si vede dalla destra arrivare quello strano uomo, il quale spara in fonte a Ken. Questo si era girato verso la barca, dove erano appoggiati Murakawa e la ragazza e vedendo l'uomo dall'altra parte, si ferma di colpo; egli non accenna a fuggire, come Rioji, bens\u00ec rimane fermo attendendo la morte, come un condannato al patibolo. L'espressione di Murakawa \u00e8 di sconforto, abbandono, egli \u00e8 letteralmente dinanzi alla morte questa volta, con uno sguardo nel vuoto. La scena si conclude con Murakawa che lancia in aria il frisbee, rincorrendolo, in un campo lungo solitario e malinconico, senza alcun accenno di musica da parte del maestro Hisaishi.\nSi apre il terzo atto quando il clan di Murakawa si reca in un hotel per trovare ed uccidere colui che dovrebbe essere il mandante dell'uomo che ha ucciso Ken, Takahashi. Lo trovano in un ascensore, dove inizia una violenta sparatoria. Questo si trova insieme al suo killer; quindi Murakawa, esclamando il suo nome, tenta di ucciderlo, ma il killer riesce a sparare ai suoi due compagni (in un cruento colpo di pistola sulla mano di uno dei due, vediamo anche la mano mozzata, riferimento al cinema underground anni '80); dopodich\u00e9 Murakawa uccide il killer e lascia in vita Takahashi. Gli unici rimasti vivi a questo punto rimangono Murakawa e Rioji, che dopo aver ucciso Takahata, il quale rivela di aver mandato lo yakuza ad Okinawa solo per liberarsene e mandarlo in trappola, vogliono organizzare un'ultima vendetta.\nUna scena molto interessante \u00e8 quando Murakawa e la ragazza, Miyuki, parlano di quando forse si rivedranno; lei poi chiede allo yakuza se pu\u00f2 sparare. Miyuki comincia quindi a sparare a vuoto con un mitra. Il montaggio \u00e8 serrato e, seppur la scena duri pochi secondi, questa riesce a mostrare il nichilismo e la solitudine dei personaggi.\nProseguendo verso il climax finale, Murakawa \u00e8 deciso a vendicarsi e, nonostante Rioji lo preghi di farlo andare con lui, egli lo obbliga a lasciare la macchina e a tornarsene a casa. Mentre vediamo i gangster arrivare con le loro macchine nere davanti alla villa dove si devono riunire, e Murakawa osservarli; tramite montaggio alternato, il regista ci mostra Miyuku sparare in cielo quei fuochi d'artificio che avevano usato poco tempo prima tutti insieme. Lei sola sulla spiaggia, di notte, mentre guarda in alto i fuochi, con un alternarsi di piano medio, primo piano e campo lungo, rendono questa scena una delle pi\u00f9 poetiche del film capolavoro di Kitano.\nMurakawa, a questo punto, quando si spengono le luci, entra nella villa e con il suo mitra uccide i presenti; comincia il climax con un crescendo. La musica sale. Ci troviamo ora al mattino seguente. Miyuku sta aspettando Murakawa dalla strada, ma non lo vede arrivare. Questo infatti si \u00e8 fermato prima con la macchina. La musica continua a salire, lo yakuza \u00e8 seduto in macchina con sguardo vuoto. La musica si blocca di colpo; con una pistola, si spara alla tempia, e poi silenzio. Miyuku continua ad aspettare sulla strada, il cielo \u00e8 grigio e lei non vedr\u00e0 pi\u00f9 il suo amato. Con questa sequenza si conclude l'intero film, con il silenzio. Neanche il rumore del mare.\nColonna sonora.\nQuesta \u00e8 la seconda collaborazione tra il compositore Joe Hisaishi e Kitano.\nLa morte nel cinema di Kitano.\nChe la destinazione del viaggio psicologico dello yakuza fosse la morte era chiaro sin dalle prime sequenze, in cui si assaporava un vago senso di solitudine e morte che torna a farsi sentire sempre pi\u00f9 prepotentemente nel resto del film.\nQuella stessa morte viene mostrata tre volte nell'opera: la prima, durante la roulette russa, dove Kitano gioca con il reale e il non-reale, mostrando una soluzione surrealistica, che si collega con la seconda morte, quella nel sogno. Nella seconda morte, Kitano ci mostra il sentimento profondo del suo personaggio, un nichilismo passivo, il volere la morte per porre fine all'enorme senso di solitudine. La terza morte \u00e8 quella definitiva.\nIl cinema di Kitano \u00e8 profondamente realistico. I gesti violenti, i pestaggi, le sparatorie e i corpo a corpo tra yakuza, sono sempre molto realistici nella loro meccanica reiterazione. Non c'\u00e8 alcuna alterazione sonora, sembrano colpi veri quelli che vediamo. La violenza di Kitano non \u00e8 semplicemente goffa, spesso la morte sopraggiunge dopo falliti tentativi, per l'imbranataggine dei personaggi. Spesso ancora la morte \u00e8 la coincidenza di suicidio e omicidio; come si vede nel finale di Boiling Point (non nel caso di Sonatine per\u00f2).\nCerta meccanicit\u00e0 gestuale dei film di Beat Takeshi appartiene tuttavia anche alla cultura cinematografica nipponica, \u00e8 una questione di rappresentazione, che diventa anche marchio di fabbrica del regista.\nPur non costituendo una trilogia vera e propria, i film Violent Cop, Boiling Point e Sonatine, possono inoltre essere letti in modo unitario, sia dal punto di vista narrativo che stilistico, come tre capitoli di un discorso sul \u201ccome si vive\u201d e soprattutto sul \u201ccome si muore\u201d. Kitano a tal proposito osserv\u00f2: \u00abSono convinto sempre pi\u00f9 che il \u201cmodo di morire\u201d abbia esattamente la stessa importanza del \u201cmodo di vivere\u201d. \u00c8 necessario che gli uomini maturino in se stessi la consapevolezza filosofica della \u201cmorte\u201d. Mi chiedo quali prospettive possa avere, anzi come farebbe a esistere una societ\u00e0 che davanti ad una morte violenta, che si presenta all'improvviso, non sappia cosa fare\u00bb.\nKitano, nel suo anticonformismo provocatorio, pensa a contrapporre alla cultura edonistica e vitalistica del suo paese, la propria personale visione di una \u201cmorte con stile\u201d. Come tutti i suoi film, il loro umorismo demenziale e grottesco, \u00e8 invece terribilmente serio, cercando di umanizzare la violenza.\nStile e riferimenti cinematografici.\nI silenzi di Ozu, la violenza di Kubrick, le geometrie hitchcockiane, situazioni da cinema muto (L\u2019estate di Kikujiro sembra una rivisitazione del Monello di Chaplin). \u00c8 impossibile quantificare e qualificare lo stile di Takeshi Kitano. Come si \u00e8 detto il suo \u00e8 un cinema che attinge quasi inconsapevolmente ad una moltitudine di maestri della settima arte. Parlando proprio dei suoi riferimenti, Kitano ha detto: \"\u00ab\"Fellini \"e\" Godard \"sono i miei preferiti\u00bb.\"\nLo stile registico di Kitano \u00e8 poeticamente semplice. Una sua particolarit\u00e0 \u00e8 il giocare spesso con i controcampi; infatti nei dialoghi, spesso, vediamo inquadrata una sola persona (di solito colui o colei che inizia la conversazione) e l'altra la sentiamo al di l\u00e0 dello schermo. Questa \u00e8 una particolarit\u00e0 che \u00e8 divenuta comune soprattutto nel cinema \"d'essai\", e lo era gi\u00e0 in quello nipponico sin da Ozu. Kitano inoltre fa largo uso di campi lunghi e totali, primi piani e piani medi (mai primissimi piani), soprattutto giocando con raccordi sull'asse e di sguardo. Le inquadrature molto spesso sono statiche e i tempi dilatati; si limita talvolta con delle carrellate o panoramiche, raramente fa uso di steady e dolly. In questo \u00e8 molto simile al maestro Ozu, famoso per le sue inquadrature rigorosamente fisse ad \u201caltezza cane\u201d.\nLa fotografia nei suoi film \u00e8 sempre particolarmente minimalista, cos\u00ec come le loro sceneggiature. Pochi elementi servono per raccontare ci\u00f2 che vuol raccontare Kitano. Quello di Beat Takeshi \u00e8 un cinema esistenzialista; il regista indaga sull'uomo, sulla sua solitudine, sulla depressione post-moderna dei giovani, e non solo. Il tutto con un riflesso poetico sul mare, dove \u00e8 pi\u00f9 facile immergersi nelle riflessioni, cos\u00ec come era per Shigeru e Takako, i due protagonisti de Il silenzio sul mare; oppure con un riflesso sulla metropoli, che pu\u00f2 essere Tokyo, Osaka o New York, dove emerge ancor di pi\u00f9 il senso di straniamento, di alienazione dei personaggi. Kitano ai suoi film ha fatto accompagnare per quasi tutta la sua carriera da cineasta, le splendide musiche del compositore Joe Hisaishi (a partire da Il silenzio sul mare fino a Dolls, del 2002). Hisaishi, avendo collaborato con Hayao Miyazaki per ben dieci film, non ha avuto troppi problemi nell'adattarsi allo stile di Kitano, onirico e malinconico, proprio come molti dei film dello studio Ghibli.\nElemento che ricorre sempre nel cinema di Kitano, \u00e8 la yakuza, poich\u00e9 vista dal regista come una componente presente in modo tristemente massiccio nella societ\u00e0 giapponese moderna. Come gi\u00e0 citato, altro elemento onnipresente \u00e8 il mare, luogo dove il tempo sembra fermarsi. Il suicidio \u00e8 un tema che viene affrontato spesso, al quale molti dei protagonisti di Kitano fanno ricorso per espiazione dei propri peccati o per cercare definitivamente la pace; questa \u00e8 inoltre una pratica estremamente diffusa in Giappone, uno dei paesi col pi\u00f9 alto tasso di suicidi annuo.\nI protagonisti di Kitano sono spesso degli antieroi, non esiste l'eroe puro, nemmeno tra i personaggi minori; la loro filosofia di vita e senso di giustizia sono discutibili, seppur verso la fine mostrano lati del loro carattere che non erano emersi in precedenza, mostrando comunque un cambiamento rispetto all'inizio del film (ne \u00e8 proprio un esempio Murakawa). L'essere umano nelle opere di Kitano \u00e8 fragile, insicuro, ha delle maschere perch\u00e9 finge, egli \u00e8 imperfetto e spesso crudele. Il regista, essendo un comico sin dalle sue origini, critica la societ\u00e0 anche con ironia. Ha sempre unito una forte e desolante componente drammatica, con sprazzi di ironia, esaltando ancor di pi\u00f9 i momenti di tristezza. Quello di Kitano \u00e8 black humor, di stampo nichilista, con frequenti silenzi e tempi morti carichi di disperazione e frustrazione, mentre le esplosioni di violenza improvvisa e a volte immotivata alimentano il senso surrealista del suo cinema. Con Dolls \u00e8 pi\u00f9 volte uscito dallo stile classico del suo cinema fino ad arrivare ad Outrage, spesso contraddicendo gli aspetti che lo hanno reso famoso."}
{"id": "864431", "revid": "729019", "url": "https://it.wikipedia.org/wiki?curid=864431", "title": "Home Championship 1934", "text": "Il torneo di rugby a 15 dell'Home Championship del 1934 si disput\u00f2 dal 20 gennaio al 17 marzo. Il torneo venne vinto dall'Inghilterra."}
{"id": "864437", "revid": "2519", "url": "https://it.wikipedia.org/wiki?curid=864437", "title": "San Carlos (Negros Occidental)", "text": "San Carlos \u00e8 una citt\u00e0 componente delle Filippine, situata nella Provincia di Negros Occidental, nella Regione di Visayas Occidentale.\nL'intero territorio della municipalit\u00e0 \u00e8 parte del Parco naturale del monte Kanla-on, istituito nel 1997 dall'allora presidente delle Filippine Gloria Arroyo.\nSan Carlos \u00e8 formata da 18 baranggay:"}
{"id": "864438", "revid": "605729", "url": "https://it.wikipedia.org/wiki?curid=864438", "title": "Moi... Lolita", "text": "Moi... Lolita \u00e8 il singolo di debutto della cantante francese Aliz\u00e9e, estratto dall'album \"Gourmandises\". Il brano \u00e8 stato scritto e prodotto da Myl\u00e8ne Farmer e Laurent Boutonnat.\nLa canzone conferisce alla cantante, all'epoca sedicenne, l'appellativo di \"Lolita\", ispirato all'omonimo romanzo di Vladimir Vladimirovi\u010d Nabokov e che indica una ragazza giovanissima di aspetto provocante che suscita desideri sessuali anche in uomini maturi.\nIl brano \u00e8 divenuto uno dei tormentoni estivi del 2002.\nIl singolo.\nIl singolo \u00e8 stato pubblicato dapprima in Francia, nell'estate del 2000, e successivamente in altri paesi, tra cui l'Italia, nella primavera del 2002 per l'etichetta discografica Polydor. Ha ricevuto buon successo: \u00e8 stata per 6 settimane consecutive alla prima posizione della classifica dei singoli pi\u00f9 venduti in Italia diventando uno dei tormentoni dell'estate 2002, ha raggiunto la posizione #1 anche in Spagna ma non in Francia. Per le oltre 750.000 copie vendute ha vinto il disco di diamante e si \u00e8 classificato al terzo posto dei singoli pi\u00f9 venduti in Francia nell'anno 2000.\nLa cantante francese \u00e8 stata ospite anche al Festivalbar 2002.\nTracce.\nFrench CD Single\nUK CD Single\nIl video.\nIl video \u00e8 stato diretto da Laurent Boutonnat ed \u00e8 stato trasmesso per la prima volta il 26 luglio 2000.\nNel video Aliz\u00e9e interpreta una ragazza che vive in campagna con la madre e la sorellina. Prima dell'ennesima lite con la madre, la ragazza chiede in prestito dei soldi a un ragazzo innamorato di lei e, insieme alla sorellina, scappa di casa e va a ballare e a divertirsi in una discoteca. Il ragazzo la raggiunge successivamente in discoteca. Il video termina con Aliz\u00e9e e sua sorella che tornano a casa, seguite dal ragazzo."}
{"id": "864440", "revid": "729019", "url": "https://it.wikipedia.org/wiki?curid=864440", "title": "Home Championship 1935", "text": "Il torneo di rugby a 15 dell'Home Championship del 1935 si disput\u00f2 dal 16 gennaio al 16 marzo. Il torneo venne vinto dall'Irlanda."}
{"id": "864443", "revid": "1568601", "url": "https://it.wikipedia.org/wiki?curid=864443", "title": "Cenote", "text": "Cenote (pronunciato in spagnolo standard , deriva direttamente dalla lingua dei Maya: \"dzonot\", cio\u00e8 \u2018acqua sacra\u2019 nella variante latinoamericana , dal maya arcaico \"tzonoot\", reso con la grafia moderna in \"tz\u2032ono\u2032ot\", possibile pronuncia in maya classico ; possibile grafia alternativa Xenote) \u00e8 il nome dato in America Centrale e Messico meridionale a un tipo di grotta con presenza di acqua dolce. \nGeologia.\nLa formazione dei cenote viene fatta risalire a stadi di basso livello marino nel corso delle glaciazioni pleistoceniche. Rappresentano grotte carsiche parzialmente o totalmente collassate. I cenote allo stadio di maturit\u00e0 sono simili a piccoli laghi circolari o lagune con cascatelle ai margini. \nIn alcuni casi i cenote sboccano nell'oceano e in questo caso si ha una mescolanza di acqua dolce e salata e si pu\u00f2 osservare uno strato torbido che rappresenta l'aloclino. Questo fenomeno si pu\u00f2 presentare molti chilometri nell'entroterra, generalmente ad una profondit\u00e0 di 20-30 metri.\nAttualmente il termine \u00e8 usato anche per descrivere fenomeni carsici simili in altre nazioni come l'Australia, dove sono semplicemente chiamati \"sinkholes\" e contengono profondi laghi di acqua dolce con trasparenza cristallina che attirano speleosub da tutto il mondo. \nParchi con cenote.\nCenote Park, situato a Playa del Carmen, Quintana Roo, Messico, contiene molti cenote. Questi danno accesso ad un esteso sistema di grotte allagate come la grotta Nohoch Nah Chich. Grotte come la Dos Ojos sono meta di speleosub e di ricerche organizzate per esplorare il sistema sotterraneo. Los Tres Ojos, situato a Santo Domingo, Repubblica Dominicana, zona di rifugio per la vita silvestre."}
{"id": "864444", "revid": "228587", "url": "https://it.wikipedia.org/wiki?curid=864444", "title": "Blackbird", "text": ""}
{"id": "864452", "revid": "729019", "url": "https://it.wikipedia.org/wiki?curid=864452", "title": "Home Championship 1936", "text": "Il torneo di rugby a 15 dell'Home Championship del 1936 si disput\u00f2 dal 18 gennaio al 21 marzo. Il torneo venne vinto dal Galles."}
{"id": "864453", "revid": "580197", "url": "https://it.wikipedia.org/wiki?curid=864453", "title": "Selezione di calcio del Somaliland", "text": "La Selezione di calcio del Somaliland \u00e8 una squadra di calcio internazionale della Repubblica del Somaliland. Non \u00e8 membro della CAF o della FIFA per cui non pu\u00f2 partecipare al Campionato mondiale di calcio o alla Coppa delle Nazioni Africane.\nDal 30 settembre 2006 \u00e8 membro ufficiale della NF-Board.\nTra le nazionali dell'NF Board \u00e8 quella che pi\u00f9 di tutte pu\u00f2 aspirare a far parte della FIFA in quanto il Somaliland sta portando avanti un processo di indipendenza e di riconoscimento internazionale a partire dal 1991."}
{"id": "864461", "revid": "2519", "url": "https://it.wikipedia.org/wiki?curid=864461", "title": "San Carlos (Pangasinan)", "text": "San Carlos \u00e8 una citt\u00e0 componente delle Filippine, situata nella Provincia di Pangasinan, nella Regione di Ilocos.\nSan Carlos \u00e8 formata da 86 baranggay:"}
{"id": "864462", "revid": "1318658", "url": "https://it.wikipedia.org/wiki?curid=864462", "title": "Tumore del pancreas", "text": "I tumori del pancreas (o neoplasie del pancreas) si verificano in seguito alla moltiplicazione fuori controllo delle cellule del pancreas, un organo ghiandolare posto dietro lo stomaco, cellule che vanno a formare una massa. Queste cellule tumorali possiedono la capacit\u00e0 di diffondersi in altre parti dell'organismo.\nL'adenocarcinoma pancreatico \u00e8 il tipo pi\u00f9 comune di neoplasia pancreatica, in quanto rappresenta circa l'85% dei casi, e il termine \"cancro del pancreas\" viene talvolta utilizzato per riferirsi solo a questo tipo. Gli adenocarcinomi hanno origine nelle cellule che costituiscono la porzione dell'organo deputata alla produzione di enzimi digestivi. Tuttavia anche i diversi altri tipi di tumore, che rappresentano insieme la maggioranza dei non adenocarcinomi, possono derivare da queste cellule. Ogni cento casi di tumore al pancreas tra uno e due sono di tipo neuroendocrino (detti \"PanNETs\" o \"Pancreatic Neuroendocrine Tumors\") e cio\u00e8 derivanti dalle cellule che producono gli ormoni pancreatici; essi hanno un decorso generalmente meno aggressivo rispetto all'adenocarcinoma.\nI segni e i sintomi pi\u00f9 comuni dell'affezione possono includere un colorito giallo della pelle, dolore addominale o alla schiena, inspiegabile perdita di peso, feci di colore chiaro, urine scure e perdita di appetito. Solitamente nelle fasi iniziali della malattia i sintomi non si manifestano, oppure non sono sufficientemente specifici per suscitare il sospetto di una neoplasia. Ci\u00f2 si traduce in un frequente ritardo nella diagnosi, che spesso viene formulata solo quando il tumore \u00e8 gi\u00e0 in uno stadio avanzato e si \u00e8 diffuso in altre parti del corpo.\nRaramente il tumore al pancreas si verifica prima dei 40 anni di et\u00e0 e pi\u00f9 della met\u00e0 dei casi di adenocarcinoma pancreatico coinvolge ultrasettantenni. I fattori di rischio per queste neoplasie includono il fumo di tabacco, l'obesit\u00e0, il diabete e alcune rare malattie genetiche. Circa il 25% dei casi sono legati al fumo e il 5%-10% sono correlati ai geni ereditati. La diagnosi viene solitamente formulata grazie a una combinazione di tecniche di \"imaging\", come l'ecografia o la tomografia computerizzata, esami del sangue e la biopsia (l'esame al microscopio di campioni di tessuto). Un eventuale \"screening\" della popolazione generale non si \u00e8 dimostrato uno strumento efficace per la prevenzione.\nLa malattia pu\u00f2 essere trattata mediante la chirurgia, la radioterapia, la chemioterapia, le cure palliative o con una combinazione di queste. La scelta del trattamento \u00e8 in parte basata sulla sede della neoplasia e sulla stadiazione clinica. La chirurgia \u00e8 l'unico trattamento curativo, ma pu\u00f2 essere intrapresa anche nel tentativo di migliorare la qualit\u00e0 della vita, senza perseguire l'obiettivo della cura. Il ricorso alle cure palliative \u00e8 consigliato anche per coloro che ricevono un trattamento finalizzato alla guarigione.\nNel 2012 l'insieme delle neoplasie del pancreas ha rappresentato la settima causa pi\u00f9 comune di morte per tumore, provocando 330\u00a0000 decessi a livello globale, con una maggiore prevalenza nel mondo sviluppato. In genere l'adenocarcinoma pancreatico \u00e8 caratterizzato da una prognosi nefasta: dopo la diagnosi, a un anno vi \u00e8 una sopravvivenza del 25% e di solo il 5% a cinque anni. Per casi diagnosticati precocemente, il tasso di sopravvivenza a cinque anni sale al 20%. I tumori neuroendocrini hanno risultati migliori; a cinque anni dalla diagnosi, il 65% dei pazienti \u00e8 in vita, anche se tali dati variano notevolmente a seconda del tipo di tumore.\nTipi istologici e malignit\u00e0.\nI molti tipi di tumore pancreatico possono essere suddivisi in due gruppi generalizzati. La stragrande maggioranza dei casi (circa 99%) si verifica nella porzione di organo deputata alla produzione di enzimi digestivi, nota come pancreas esocrino. Vi sono diversi sottotipi di tumori pancreatici esocrini, ma la loro diagnosi e il trattamento hanno molti punti in comune. La ristretta minoranza di tumori che sorgono nel tessuto endocrino, che produce ormoni pancreatici, presenta diverse caratteristiche cliniche. Entrambi i gruppi colpiscono soprattutto, ma non esclusivamente, gli individui con un'et\u00e0 superiore ai 40 anni, con una prevalenza leggermente superiore nel sesso maschile, tuttavia alcuni rari sottotipi si verificano principalmente nelle donne o nei bambini.\nTumori esocrini.\nIl gruppo dei tumori esocrini \u00e8 dominato dagli adenocarcinomi pancreatici (variazioni di questo nome posso aggiungere l'attributo \"invasivo\" e \"duttale\"), che rappresentano di gran lunga il tipo pi\u00f9 comune comprendendo circa l'85% di tutti i tumori del pancreas, e ci\u00f2 nonostante che il tessuto da cui essi originano, l'epitelio duttale pancreatico, rappresenti meno del 10% del volume cellulare dell'organo. L'esatta origine \u00e8 da ricercarsi nei condotti delle secrezioni esocrine del pancreas, come enzimi e idrogenocarbonato (vedi figura a destra).\nIl secondo tipo pi\u00f9 frequente \u00e8 il carcinoma a cellule acinose del pancreas che origina dalle cellule che producono gli enzimi, comprendendo il 5% dei tumori del pancreas esocrino. Tali carcinomi possono causare un eccesso di produzione di alcune molecole, in questo caso enzimi digestivi, che talvolta comportano il verificarsi di sintomi paraneoplastici come eruzioni cutanee e dolori articolari.\nIl cistoadenocarcinoma rappresenta solo l'1% dei tumori pancreatici e vanta una prognosi migliore rispetto agli altri tipi esocrini.\nIl pancreatoblastoma \u00e8 una forma rara, tipica soprattutto dell'infanzia, con una prognosi relativamente buona. Altri tumori esocrini includono il carcinoma adenosquamoso, il carcinoma a cellule ad anello con castone, il carcinoma epatoide, il carcinoma colloide, il carcinoma indifferenziato e i carcinomi indifferenziati con cellule giganti tipo osteoclasti. Il tumore solido pseudopapillare \u00e8 una rara neoplasia a basso grado che colpisce soprattutto le giovani donne e ha generalmente una prognosi molto buona.\nLe neoplasie pancreatiche cistiche mucinose sono un ampio gruppo di tumori del pancreas che hanno diversi potenziali maligni e sono oggetto di numerosi dibattiti circa la loro valutazione e il loro trattamento, dato che in molti casi hanno un comportamento benigno.\nTumori neuroendocrini.\nLa ristretta minoranza dei tumori che nascono in altre porzioni del pancreas \u00e8 costituita da tumori neuroendocrini principalmente pancreatici (detti \"PanNET\" o \"Pancreatic Neuroendocrine Tumor\"). I tumori neuroendocrini (NET) sono un gruppo eterogeneo di tumori benigni o maligni che derivano dalle cellule neuroendocrine del corpo, responsabili dell'integrazione tra il sistema nervoso e quello endocrino. I NET possono esordire nei vari organi del corpo, tra cui appunto il pancreas, e le varianti maligne sono considerate rare. I PanNET sono raggruppati in \"funzionanti\" e \"non funzionanti\", a seconda della loro capacit\u00e0 di produrre gli ormoni. I tipi funzionanti secernono nel sangue ormoni come insulina, gastrina e glucagone, spesso in grandi quantit\u00e0 e dando luogo a sintomi gravi come l'ipoglicemia, ma in questo modo tendenzialmente si riesce a ottenere una diagnosi relativamente precoce. I PanNET funzionanti pi\u00f9 comuni sono gli insulinomi e i gastrinomi, dal nome degli ormoni che secernono. I tipi non funzionanti non secernono ormoni in quantit\u00e0 sufficiente a dare luogo a sintomi clinici evidenti. Per questo motivo, i PanNET non funzionanti sono spesso diagnosticati solo dopo che il tumore si \u00e8 diffuso ad altre parti del corpo.\nCome per altri tumori neuroendocrini, la nomenclatura e la classificazione dei PanNET \u00e8 complessa. Talvolta vengono chiamati \"tumori a cellule insulari\", anche se \u00e8 ormai noto che in realt\u00e0 non derivano da cellule insulari come ritenuto in precedenza.\nEpidemiologia.\nNel 2012 il tumore al pancreas ha provocato 330\u00a0000 decessi in tutto il mondo, un dato in costante crescita se raffrontato ai 310\u00a0000 decessi registrati nel 2010 e ai 200\u00a0000 del 1990. Si stima che nel 2014 nei soli Stati Uniti 46\u00a0000 persone avevano una diagnosi di un tumore pancreatico e vi siano stati 40\u00a0000 decessi causati da esso. Anche se rappresenta solo il 2,5% dei nuovi casi di tumore diagnosticati, quello al pancreas \u00e8 responsabile ogni anno per il 6% delle morti per cancro. \u00c8 la settima causa di morte per cancro in tutto il mondo.\nGlobalmente il cancro del pancreas \u00e8 l'11\u00ba tumore pi\u00f9 comune nelle donne e il 12\u00ba pi\u00f9 comune negli uomini. La maggior parte dei casi registrati si verificano nei Paesi sviluppati. Le statistiche epidemiologiche hanno stimato che gli statunitensi abbiano un rischio medio di incorrere in questa condizione di circa l'1,5%, una probabilit\u00e0 leggermente superiore rispetto a quella degli abitanti del Regno Unito. La malattia \u00e8 pi\u00f9 comune negli uomini rispetto alle donne, anche se la differenza nei tassi si \u00e8 ridotta negli ultimi decenni, riflettendo probabilmente l'aumento del tabagismo tra il genere femminile. Negli Stati Uniti, il rischio tra gli afroamericani \u00e8 oltre il 50% maggiore rispetto ai bianchi, ma i tassi in Africa e in Asia orientale appaiono molto inferiori rispetto a quelli del Nord America o dell'Europa. Gli Stati Uniti, l'Europa centro-orientale, l'Argentina e l'Uruguay accusano tutti tassi elevati.\nIl tumore al pancreas \u00e8 il 10\u00ba tumore pi\u00f9 comune nel Regno Unito (la malattia \u00e8 stata diagnosticata in circa 8\u00a0800 persone nel 2011), ed \u00e8 la 5\u00aa pi\u00f9 comune causa di morte per tumore, con circa 8\u00a0700 decessi nel 2012.\nPanNET.\nL'incidenza annuale dei PanNET clinicamente riconosciuti \u00e8 relativamente bassa (circa 5 per un milione di anni-persona) e la casistica \u00e8 dominata dai tipi non funzionanti. Si ritiene che tra il 45% e il 90% dei PanNET siano di tipo non funzionante. Gli studi autoptici hanno riscontrato frequentemente la presenza di piccoli PanNET, il che suggerisce che la prevalenza dei tumori che rimangono inerti e asintomatici pu\u00f2 essere relativamente elevata. In generale si stima che i PanNET rappresentino circa l'1% \u00f7 2% di tutti i tumori del pancreas.\nStoria.\nIl primo riconoscimento del tumore del pancreas \u00e8 stato attribuito allo scienziato italiano del XVIII secolo Giovanni Battista Morgagni, padre della moderna anatomia patologica, il quale sosteneva di averne seguito diversi casi. Molti medici di quel secolo e del successivo erano alquanto scettici circa l'esistenza di questa patologia, in quanto vi era una marcata somiglianza con la pancreatite cronica. Alcune descrizioni di casi sono state pubblicate tra il 1820 e il 1830 e una prima vera e propria diagnosi istopatologica \u00e8 stata realizzata dal medico statunitense Jacob Mendes Da Costa, che tuttavia mise in dubbio l'attendibilit\u00e0 delle interpretazioni di Morgagni. Con l'inizio del XX secolo, la diagnosi del tumore della testa del pancreas poteva considerarsi una formulazione consolidata.\nPer quanto riguarda il riconoscimento delle PanNET, la possibilit\u00e0 di insorgenza di una neoplasia nelle cellule insulari \u00e8 stata inizialmente proposta nel 1888. Il primo caso di iperinsulinismo, causato da un tumore di questo tipo, \u00e8 stato descritto nel 1927. Il riconoscimento di un tipo non insulino-secernente di PanNET \u00e8 generalmente attribuito ai chirurghi statunitensi Zollinger ed Ellison, che hanno dato il loro nome alla sindrome eponima, dopo aver postulato l'esistenza di un tumore al pancreas secernente gastrina in uno studio su due casi insolitamente gravi di ulcere peptiche pubblicato nel 1955. Nel 2010, l'Organizzazione mondiale della sanit\u00e0 ha raccomandato che i PanNET siano indicati come \"neuroendocrini\" piuttosto che come \"tumori endocrini\".\nLa prima pancreaticoduodenectomia parziale \u00e8 stata eseguita dal chirurgo italiano Alessandro Codivilla nel 1898, ma il paziente sopravvisse solo diciotto giorni prima di spegnersi per via delle complicazioni. I primi interventi sono stati compromessi in parte a causa dell'erronea credenza che i pazienti sarebbero morti a seguito della rimozione del duodeno, e anche, in un primo momento, se il flusso di succhi pancreatici fosse stato fermato. In seguito si \u00e8 pensato, sempre erroneamente, che il dotto pancreatico potesse essere semplicemente legato senza gravi effetti negativi. Tra il 1907 e il 1908, dopo alcune operazioni fallite da parte di altri chirurghi, alcune procedure sperimentali sono state testate su cadaveri per mano di chirurghi francesi.\nNel 1912 il chirurgo tedesco Walther Kausch, che operava a Breslavia (Polonia), \u00e8 stato il primo a rimuovere in blocco gran parte del duodeno e del pancreas. Nel 1918 \u00e8 stato dimostrato, in operazioni su cani, che la rimozione totale del duodeno \u00e8 compatibile con la vita, ma ci\u00f2 non \u00e8 stato effettuato su esseri umani fino al 1935, quando il chirurgo statunitense Allen Oldfather Whipple pubblic\u00f2 i risultati di una serie di tre operazioni svolte al \"Columbia Presbyterian Hospital\" di New York. Solo uno dei pazienti era andato incontro alla completa rimozione del duodeno, ma era sopravvissuto per due anni prima di morire per le metastasi al fegato. Il successo di Whipple spian\u00f2 la strada per il futuro, ma l'operazione \u00e8 rimasta tuttavia difficile e pericolosa fino all'ultimo decennio del XX secolo. Egli pubblic\u00f2 diversi perfezionamenti al suo procedimento, ma esegu\u00ec in totale solo 37 operazioni.\nLe scoperte avvenute alla fine del 1930, riguardo alla capacit\u00e0 della vitamina K di impedire il sanguinamento con ittero e lo sviluppo della pratica trasfusionale come procedura di \"routine\", comportarono un miglioramento della sopravvivenza post-operatoria; tuttavia la mortalit\u00e0 rimase ancora molto alta. Nel 1970 un gruppo di chirurghi statunitensi ha pubblicato un documento ove si evidenziava che la procedura fosse troppo pericolosa e che dovesse essere abbandonata. Da allora, nei grandi centri, i risultati furono studiati con maggior attenzione e la mortalit\u00e0 operatoria scese al 4%. Nel 2006, \u00e8 stato pubblicato un rapporto su una serie di 1\u00a0000 pancreaticoduodenostomie consecutive effettuate da un singolo chirurgo del \"Johns Hopkins Hospital\" tra il 1969 e il 2003. Tale studio ha evidenziato come il numero di queste operazioni sia aumentato costantemente nel corso di quel periodo, con un tempo medio per l'operazione ridotto dalle 8,8 ore necessarie nel 1970 alle 5,5 ore del 2000 e con una mortalit\u00e0 a 30 giorni in solo l'1% dei casi. Un'altra serie di 2\u00a0050 operazioni registrate presso il \"Massachusetts General Hospital\", tra il 1941 e il 2011, ha mostrato un analogo quadro di miglioramento nei risultati.\nSegni e sintomi.\nPoich\u00e9 le neoplasie pancreatiche solitamente non causano sintomi riconoscibili nelle fasi iniziali, la malattia in genere non viene diagnosticata fino a quando non si \u00e8 diffusa oltre il pancreas stesso, e questo \u00e8 uno dei principali motivi per cui tassi di sopravvivenza appaiono scarsi. Le eccezioni a ci\u00f2 sono rappresentate dai PanNET funzionali, dove un'eccessiva produzione dei vari ormoni attivi pu\u00f2 dar luogo a sintomi precoci che dipendono dal tipo di ormone sovraprodotto.\nTenendo presente anche che la malattia \u00e8 raramente diagnosticata prima dei 40 anni di et\u00e0, i sintomi comuni dell'adenocarcinoma pancreatico che si possono verificare prima che venga formulata una diagnosi includono:\nAltre manifestazioni.\nAltre manifestazioni comuni provocate dalle neoplasie del pancreas comprendono: debolezza e facile affaticamento, bocca asciutta, insonnia e una massa addominale palpabile.\nSintomi della diffusione (metastasi).\nAnche la diffusione del tumore del pancreas ad altri organi (metastasi) pu\u00f2 causare sintomi. In genere, l'adenocarcinoma pancreatico si diffonde prima ai linfonodi pi\u00f9 vicini e poi al fegato o alla cavit\u00e0 peritoneale, all'intestino crasso o ai polmoni. Spesso, i pazienti con metastasi ad altri organi intra-addominali sviluppano ulteriori sintomi locali come ascite, masse addominali palpabili dall'esterno, epatomegalia e/o splenomegalia in caso di ostruzione della vena porta. Raramente si riscontra diffusione alle ossa o al cervello.\nFattori predisponenti.\nAlcuni fattori di rischio accertati (o fortemente indiziati) per il cancro del pancreas includono:\nAssunzione di alcol.\nAssumere alcolici in quantit\u00e0 eccessiva \u00e8 una delle principali cause della pancreatite cronica, che a sua volta \u00e8 un fattore predisponente per il tumore al pancreas. Tuttavia, una ricerca di notevoli dimensioni non \u00e8 riuscita a stabilire con certezza che il consumo di alcol sia un fattore di rischio diretto per questo tumore. Nel complesso, la correlazione appare costantemente debole e la maggior parte degli studi non ha trovato alcuna associazione, anche se l'eventuale tabagismo pu\u00f2 aver rappresentato un decisivo fattore di confusione nelle analisi statistiche. Vi sono prove pi\u00f9 consistenti nei caso di un importante abuso di alcol.\nPrecursori.\nSi ritiene che i tumori pancreatici derivino da diversi tipi di lesioni precancerose che si sono formate all'interno del pancreas. Tuttavia, non sempre queste lesioni progrediscono a tumore e spesso sono rilevate solo in seguito a indagini TC eseguite per altri motivi. Oltre al cistoadenoma sieroso pancreatico, quasi sempre con caratteristiche benigne, tre tipi di lesione precancerose sono state riconosciute.\nLa prima \u00e8 la neoplasia intraepiteliale pancreatica. Si tratta di un'anomalia microscopica situata nel pancreas, che spesso si riscontra durante l'esame autoptico di persone a cui non era stato diagnosticato alcun tumore. Queste possono passare da un basso a un alto grado istologico e quindi a un tumore. Pi\u00f9 del 90% dei casi possiedono un gene KRAS difettoso, mentre nei gradi 2 e 3 si riscontrano spesso danni a tre ulteriori geni: CDKN2A (p16), p53 e SMAD4.\nIn secondo luogo, la neoplasia mucinosa papillare intraduttale consiste in lesioni macroscopiche, che si verificano in circa il 2% di tutti gli adulti, con un aumento del rischio di circa il 10% dopo i 70 anni di et\u00e0 e presentano una probabilit\u00e0 del 25% di sviluppare un tumore invasivo. Inoltre, molto spesso presentano mutazioni del gene KRAS, in circa il 40%-65% dei casi e con un interessamento della via di segnalazione di Wnt. Anche se essa viene rimossa chirurgicamente, rimane comunque un considerevole aumento del rischio di sviluppare successivamente un tumore del pancreas.\nL'ultimo tipo, le neoplasie cistiche mucinose del pancreas, si verificano soprattutto nelle donne e possono rimanere a carattere benigno o evolvere verso la malignit\u00e0. Se diventano grandi, causano sintomi o assumono caratteristiche sospette, generalmente vengono rimosse con successo in seguito a un intervento chirurgico.\nGli eventi genetici riscontrati in un adenocarcinoma duttale sono stati ben caratterizzati ed \u00e8 stato effettuato un completo sequenziamento per i tipi pi\u00f9 comuni. Quattro geni sono stati trovati mutati nella maggioranza degli adenocarcinomi: KRAS (nel 95% dei casi), CDKN2A (anche nel 95%), TP53 (75%) e SMAD4 (55%). L'ultimo di questi \u00e8, in particolare, associato a una prognosi infausta.\nPanNET.\nI geni mutati che spesso si riscontrano nei PanNET sono spesso diversi da quelli dell'adenocarcinoma pancreatico. Ad esempio, solitamente la mutazione del gene KRAS \u00e8 assente. Invece, ereditarie mutazioni del gene MEN1 danno luogo alla sindrome MEN1, in cui i tumori primari si verificano in due o pi\u00f9 ghiandole endocrine. Circa il 40% \u00f7 70% delle persone nate con una mutazione MEN1 possono sviluppare un PanNET. Altri geni che sono frequentemente mutati sono DAXX, mTOR e ATRX.\nPrevenzione e \"screening\".\nOltre ad astenersi dal fumo, l\"'American Cancer Society\" raccomanda di mantenere un peso corporeo salutare, compiere regolare attivit\u00e0 fisica e aumentare il consumo di frutta, vegetali, pane e cereali a grano intero, diminuendo nel contempo il consumo di carne rossa e trasformati, anche se non vi sono prove certe che tutto ci\u00f2 possa prevenire o ridurre, nello specifico, le probabilit\u00e0 di sviluppare un tumore del pancreas. Uno studio pubblicato sul \"Journal of the National Cancer Institute\" del 2009 mette in relazione gli acidi grassi saturi e monoinsaturi delle carni animali con il carcinoma pancreatico, e dichiara che specialmente il consumo di carni rosse alla brace sarebbe correlabile a un aumento statistico di questa neoplasia. Un ulteriore studio di revisione effettuato nel 2014 ha concluso che non vi sono elementi sufficienti per sostenere che il consumo di agrumi e curcumina possano ridurre il rischio, mentre l'assunzione tramite alimentazione di cereali integrali, i folati, il selenio e il pesce non fritto potrebbero avere un effetto positivo. Il ruolo della vitamina D e i suoi analoghi, con la loro capacit\u00e0 di regolare la crescita cellulare, la differenziazione, l'apoptosi e l'angiogenesi, viene studiato in quanto potrebbe essere un fattore protettivo per i tumori in generale.\nNella popolazione generale, lo \"screening\" di grandi gruppi non \u00e8 attualmente una strategia considerata efficace nella prevenzione del tumore al pancreas, tuttavia sono in corso valutazioni riguardo all'impiego di nuove tecnologie e alla selezione di gruppi mirati. Al 2015, lo \"screening\" regolare mediante ecografia endoscopica e \"imaging\" RMN/TC \u00e8 raccomandato solo per coloro che presentano un alto rischio per via di fattori genetici ereditati.\nDiagnosi.\nIl tumore colpisce prevalentemente la testa del pancreas (nel 65% dei casi), mentre pi\u00f9 raramente il corpo (30%) e, a seguire, la coda (5%).\nSolitamente, i sintomi dell'adenocarcinoma pancreatico non compaiono nelle fasi iniziali della malattia e non sono suggestivi di questa condizione. Tuttavia, al momento della diagnosi, i sintomi possono variare a seconda della posizione della neoplasia sull'organo. Indipendentemente dalla posizione di un tumore, il sintomo pi\u00f9 comune \u00e8 una inspiegabile perdita di peso, che talvolta pu\u00f2 essere considerevole. Una percentuale oscillante tra il 35% e il 47% degli individui con diagnosi della malattia presenta nausea, vomito o una sensazione di debolezza.\nI tumori nella testa del pancreas in genere possono causare anche ittero, dolore, perdita di appetito, urine scure e feci di colore chiaro. I tumori del corpo e della coda di solito causano anche dolore.\nTalvolta i pazienti vanno incontro anche all'insorgenza del diabete di tipo 2, che \u00e8 atipico e difficile da controllare, a una inspiegabile infiammazione dei vasi sanguigni causata da coaguli di sangue (tromboflebite), nota come segno di malignit\u00e0 di Trousseau, o un attacco di pancreatite. Un medico pu\u00f2 sospettare un tumore pancreatico quando si riscontra l'insorgenza del diabete in una persona di pi\u00f9 di 50 anni di et\u00e0 con l'accompagnamento di sintomi tipici come l'inspiegabile perdita di peso, persistente dolore addominale o lombare, difficolt\u00e0 nella digestione, vomito o feci grasse. L'ittero accompagnato da un dolore e gonfiore alla colecisti (conosciuto come segno di Courvoisier) pu\u00f2 far sorgere il sospetto e pu\u00f2 aiutare a differenziare il cancro al pancreas dai calcoli biliari.\nTecniche di \"imaging\" medico, come la tomografia computerizzata (TC) e l'ecografia endoscopica (EUS) vengono utilizzate sia per confermare la diagnosi, sia per contribuire alla decisione sulla possibilit\u00e0 di rimuovere chirurgicamente la massa tumorale (la sua \"resecabilit\u00e0\"). La risonanza magnetica e la tomografia a emissione di positroni (PET) possono essere anch'esse d'aiuto, e in alcuni casi particolari, la risonanza magnetica colangiopancreatografica pu\u00f2 essere richiesta. L'ecografia addominale risulta essere meno sensibile, rispetto alla precedenti tecniche, e non sar\u00e0 in grado di evidenziare piccoli tumori, ma tuttavia pu\u00f2 identificare i tumori che hanno metastizzato al fegato e confermare la presenza di liquido nella cavit\u00e0 peritoneale (ascite). Inoltre, l'ecografia pu\u00f2 essere utilizzata come un rapido ed economico esame prima di approfondire con le altre tecniche. La colangio-pancreatografia endoscopica retrograda (ERCP) \u00e8 una tecnica diagnostica altamente sensibile (90% \u00f7 95%) per rilevare anomalie al pancreas o al dotto biliare nei casi di carcinoma pancreatico, tuttavia i cambiamenti osservati non sembrano essere altamente specifici per la condizione. Tale metodica comporta anche un rischio del 5% \u00f7 10% di complicanze significative e pertanto, solitamente, \u00e8 riservata solo come procedura terapeutica per l'ostruzione biliare o per la diagnosi di insolite neoplasie pancreatiche, come neoplasie pancreatiche mucinose intraduttali.\nUna biopsia da agoaspirato, spesso guidata tramite ecografia endoscopica, pu\u00f2 essere utilizzata nel caso di incertezza sulla diagnosi, ma un esame istologico di solito non \u00e8 necessario per decidere circa la rimozione del tumore mediante intervento chirurgico.\nI test della funzionalit\u00e0 epatica possono mostrare una combinazione di valori indicativi di una ostruzione delle vie biliari (come l'aumento della bilirubina coniugata, della gammaglutammiltransferasi e della fosfatasi alcalina). Il marcatore tumorale CA 19-9 (antigene carboidratico 19-9) risulta spesso elevato nei casi di cancro del pancreas. Tuttavia, esso \u00e8 carente di sensibilit\u00e0 e specificit\u00e0, poich\u00e9 il 5% degli individui \u00e8 privo dell'antigene di Lewis e non pu\u00f2 produrre CA19-9. Si \u00e8 dimostrato che tale marker possieda una sensibilit\u00e0 del 80% e una specificit\u00e0 del 73% nel rilevare l'adenocarcinoma pancreatico e, pertanto, viene utilizzato soprattutto per il monitoraggio dei casi gi\u00e0 diagnosticati piuttosto che per la diagnosi iniziale.\nLa forma pi\u00f9 comune di cancro pancreatico (l'adenocarcinoma) \u00e8 tipicamente caratterizzata da strutture ghiandolari che appaiono da moderatamente a scarsamente differenziate a un esame al microscopico. Tipicamente si riscontra una considerevole desmoplasia o la formazione di uno stroma fibroso denso o di tessuto strutturale costituito da una serie di tipi di cellule (compresi miofibroblasti, macrofagi, linfociti e mastociti) e materiale depositato (ad esempio collagene di tipo I e acido ialuronico). Questo crea un microambiente tumorale scarsamente vascolarizzato (con pochi vasi sanguigni) e quindi con poca presenza di ossigeno (ipossia tumorale). Si ritiene che questo impedisca a molti farmaci chemioterapici di raggiungere il tumore, un fattore che rende tale neoplasia particolarmente difficile da trattare.\nStadiazione.\nIl tumore al pancreas viene solitamente valutato soprattutto tramite tomografia computerizzata. Il sistema di stadiazione pi\u00f9 diffuso per questo tumore \u00e8 quello proposto dalla \"Joint Committee on Cancer\" (AJCC), insieme con lUnion for International Cancer Control\" (UICC). Il sistema AJCC-UICC indica quattro fasi generali principali, che vanno dallo stadio primitivo fino a quello relativo alla malattia avanzata. Tale sistema si basa sulla classificazione TNM in cui si considerano le dimensioni del tumore (T), il possibile coinvolgimento dei linfonodi (N) e l'eventuale presenza di metastasi (M\"').\nPer facilitare la decisione circa il possibile trattamento, i tumori sono divisi in tre categorie pi\u00f9 ampie, a seconda che la rimozione chirurgica possa apparire possibile. In questo modo, i tumori sono giudicati \"resecabili\", \"resecabili borderline\" o \"non resecabili\". Quando la malattia \u00e8 ancora in una fase iniziale (AJCC-UICC fasi I e II), senza che vi sia un coinvolgimento dei grandi vasi sanguigni o di organi distanti come il fegato o i polmoni, la resezione chirurgica del tumore pu\u00f2 normalmente essere eseguita, a condizione che il paziente sia disposto a sottoporsi a un intervento cos\u00ec complesso e si ritenga che sia sufficientemente in salute per affrontarlo. Il sistema di stadiazione AJCC-UICC consente la distinzione tra lo stadio III dei tumori che vengono giudicati \"resecabili borderline\" (dove la chirurgia \u00e8 tecnicamente possibile perch\u00e9 il tronco celiaco e l'arteria mesenterica superiore sono ancora liberi dalla malattia) e quelli che sono \"non resecabili\" (a causa di una malattia localmente avanzata); in termini di classificazione pi\u00f9 dettagliata TNM, questi due gruppi corrispondono rispettivamente allo stadio T3 e T4.\nDi seguito \u00e8 riportata la classificazione TNM in forma tabellare e grafica.\nGli stadi risultanti possibili sono:\nAnche la \"Japan Pancreas Society\" ha proposto una propria classificazione, che di seguito \u00e8 riportata:\nAlla classificazione vanno aggiunti eventualmente i seguenti parametri:\na cui possono essere attribuiti i seguenti punteggi: 0 se assente, 1 se sospetto, 2 se certo, 3 se grave.\nTrattamento.\nTumore esocrino.\nA seguito della diagnosi, si procede con la valutazione circa la possibilit\u00e0 di eseguire un intervento chirurgico di resezione, l'unico trattamento che possa essere curativo. La decisione \u00e8 vincolata soprattutto dal grado di diffusione del tumore, ma anche la posizione esatta della massa neoplastica \u00e8 un fattore significativo e le immagini ottenute tramite tomografia computerizzata (TC) possono mostrare il suo rapporto anatomico con i principali vasi sanguigni. Anche la condizione di salute generale del paziente deve essere valutata, tuttavia l'et\u00e0 di per s\u00e9 non rappresenta un ostacolo alla chirurgia.\nSe la prospettiva chirurgica non \u00e8 possibile, la chemioterapia e, in misura minore, la radioterapia sono approcci che possono essere proposti nella maggioranza dei casi. Gli specialisti consigliano di affidare la gestione di un tumore pancreatico a un gruppo multidisciplinare di cui facciano parte specialisti in diversi ambiti dell'oncologia e quindi sono da preferire i centri di riferimento pi\u00f9 grandi.\nChirurgia.\nL'intervento chirurgico a scopo curativo \u00e8 possibile solo in circa un quinto (20%) dei nuovi casi. Sebbene la TC aiuti molto a valutare la morfologia e i rapporti anatomici di un tumore, in pratica pu\u00f2 essere difficile determinare se esso pu\u00f2 essere completamente rimosso (ovvero, la sua \"resecabilit\u00e0\") senza ledere organi vitali vicini; talvolta ci\u00f2 pu\u00f2 essere valutato solamente durante l'intervento chirurgico stesso. La resezione chirurgica pu\u00f2 risultare un approccio non perseguibile per una serie di fattori, tra cui l'anatomia circostante alla massa o il coinvolgimento dei vasi sanguigni venosi o arteriosi, nonch\u00e9 la competenza del \"team\" chirurgico e un'attenta considerazione delle previsioni circa il decorso post-operatorio. L'et\u00e0 della persona non \u00e8 di per s\u00e9 un motivo per sconsigliare l'intervento, ma lo stato di salute generale del paziente deve essere valutato.\nUn particolare aspetto che pu\u00f2 rivelarsi determinante per una positiva valutazione circa la fattibilit\u00e0 dell'intervento \u00e8 l'eventuale presenza di uno strato di grasso posto a barriera tra il tumore e i vasi sanguigni adiacenti. Talvolta \u00e8 possibile procedere a una resezione anche nel caso che vi sia la presenza di vasi, soprattutto se risulta attuabile una terapia neoadiuvante preliminare, tramite la chemioterapia e/o la radioterapia al fine di diminuire le dimensioni della massa neoplastica.\nAnche quando si ritiene che l'operazione abbia avuto successo, possono esserci delle condizioni che portano a una ricrescita del tumore. Ad esempio, cellule cancerose possono rimanere attorno ai bordi (\"margini\") del tessuto rimosso e il successivo esame istologico effettuato da un patologo pu\u00f2 dimostrare se il tumore non sia stato effettivamente completamente resecato. Inoltre, le cellule staminali del tumore, solitamente non sono evidenti al microscopio e se sono presenti possono continuare a svilupparsi e diffondersi. Una laparoscopia esplorativa (un intervento chirurgico mini invasivo guidato da una fotocamera) pu\u00f2 quindi essere eseguito per avere un'idea pi\u00f9 chiara del risultato post-chirurgico.\nPer i tumori che coinvolgono la testa del pancreas, la procedura di Whipple \u00e8 il trattamento chirurgico pi\u00f9 comunemente adottato a scopo curativo. Esso consiste in un intervento di grande portata che comporta la rimozione della testa del pancreas e la curva del duodeno (\"pancreatoduodenectomia\"), andando a realizzare per il passaggio del cibo un \"bypass\" dallo stomaco al digiuno (\"gastro-digiuno-stomia\") e anastomizzando il digiuno al dotto cistico al fine di drenare la bile (\"colecisto-digiunostomia\"). Tale procedura pu\u00f2 essere eseguita solo se il paziente possiede una buona probabilit\u00e0 di sopravvivenza a una procedura chirurgica maggiore e se il tumore appare localizzato, senza che vi sia invasione delle strutture locali o la presenza di metastasi; pertanto solo pochi casi possone essere eleggibili. I tumori della coda del pancreas possono essere asportati utilizzando una procedura nota come pancreasectomia distale, che comporta spesso anche la rimozione della milza. A partire dagli anni 2000, tale intervento pu\u00f2 essere eseguito anche utilizzando la chirurgia mini-invasiva.\nLa radicalit\u00e0 dell'intervento \u00e8 classificabile in tre gradi:\nPer valutare l'estensione vascolare si usa la classificazione di Ishikawa sui dati risultanti da indagini angiografiche:\nIn caso di interessamento dal grado 1 al 3, \u00e8 possibile ricostruire i vasi tramite anastomosi, innesti autologhi, protesi, shunt portosistemico, \"patch\" peritoneali; a volte, \u00e8 anche possibile scegliere di non ricostruire (intervento di Appleby).\nAnche se la chirurgia curativa non \u00e8 pi\u00f9 caratterizzata dagli elevati tassi di mortalit\u00e0 che si registravano fino agli anni 1980, una percentuale rilevante di pazienti (circa il 30% \u00f7 45%) sono costretti a ricorrere a ulteriori trattamenti post-operatori non dovuti al tumore stesso. La complicanza pi\u00f9 comune della chirurgia \u00e8 la conseguente difficolt\u00e0 nello svuotamento dello stomaco. Alcuni interventi chirurgici pi\u00f9 limitati possono essere utilizzati per alleviare alcuni sintomi. Ad esempio, se il tumore sta invadendo o comprimendo il duodeno o il colon, la realizzazione di un \"bypass\" chirurgico pu\u00f2 superare l'ostruzione e migliorare di conseguenza la qualit\u00e0 della vita.\nChemioterapia.\nDopo l'intervento chirurgico e un periodo di recupero di 1-2 mesi, la chemioterapia come terapia adiuvante con gemcitabina o 5-FU pu\u00f2 essere proposta se il paziente risulta sufficientemente ristabilito. In coloro che non risultano adatti per la chirurgia curativa, la chemioterapia pu\u00f2 essere utilizzata per prolungare la vita o migliorarne la qualit\u00e0. Prima della chirurgia, chemioterapia o la chemioradioterapia neoadiuvante possono essere proposte nei casi considerati al limite della resecabilit\u00e0, al fine di ridurre la massa neoplastica a una dimensione in cui l'intervento chirurgico pu\u00f2 essere effettuabile e utile. In altri casi, la terapia neoadiuvante rimane controversa poich\u00e9 comporta un inevitabile ritardo nell'esecuzione dell'intervento chirurgico.\nPer i pazienti con carcinoma pancreatico avanzato, la gemcitabina \u00e8 stata approvata dalla statunitense \"Food and Drug Administration\" (FDA) nel 1997, dopo che uno studio clinico ha riportato miglioramenti nella qualit\u00e0 della vita e un aumento di cinque settimane nella durata mediana di sopravvivenza. La chemioterapia con la sola gemcitabina \u00e8 stata per circa un decennio lo \"standard\" e un certo numero di studi clinici che la vedevano in combinazione con altri farmaci non hanno dimostrato risultati significativamente migliori. Tuttavia, nel 2005, \u00e8 stato dimostrato che la combinazione di gemcitabina con erlotinib sia in grado di aumentare, seppur modestamente, la sopravvivenza e l'erlotinib \u00e8 stato quindi autorizzato dalla FDA per l'uso nelle neoplasie maligne pancreatiche.\nIl regime chemioterapico FOLFIRINOX, che comporta l'assunzione di quattro farmaci, si \u00e8 dimostrato pi\u00f9 efficace della gemcitabina, ma presenta effetti collaterali significativi, ed \u00e8 quindi adatto solo per le persone con una buona condizione di base. Identica cosa per il nab-paclitaxel, che \u00e8 stato autorizzato dalla FDA nel 2013 per l'uso combinato con la gemcitabina per i tumori pancreatici. Dalla fine del 2013, sia il FOLFIRINOX sia il nab-paclitaxel con gemcitabina, sono stati considerati come buone scelte per chi \u00e8 in grado di tollerare gli effetti collaterali e la terapia con la sola gemcitabina \u00e8 rimasta un'opzione efficace per coloro che non lo sono. Tuttavia, nonostante queste ricerche, i tempi di sopravvivenza appaiono aumentati di solo circa un paio di mesi. Qualora si manifesti progressione a seguito di trattamenti con questi regimi terapeutici, \u00e8 possibile utilizzare la combinazione nal-irinotecano (irinotecano nanoliposomiale) con fluorouracile. Sovente vengono intrapresi ulteriori studi clinici per realizzare nuove terapie adiuvanti.\nRadioterapia.\nFin dagli anni 1980, il ruolo della radioterapia come trattamento adiuvante ausiliario dopo un intervento chirurgico potenzialmente curativo, \u00e8 considerato un argomento controverso. Molti studi clinici hanno testato una variet\u00e0 di combinazioni di trattamento, ma non sono riusciti a risolvere la questione in modo conclusivo. La Societ\u00e0 Europea di Oncologia Medica raccomanda che la radioterapia adiuvante sia prescritta solo per le persone inserite in uno studio clinico.\nLa radioterapia pu\u00f2 far parte di un trattamento che mira a ridurre un tumore a uno stato resecabile, ma il suo utilizzo sui tumori non operabili rimane dubbio in quanto vi sono risultati contraddittori provenienti da numerosi studi. I risultati di uno studio, presentato nel 2013, hanno \"notevolmente ridotto l'entusiasmo\" per il suo utilizzo sui tumori localmente avanzati.\nPanNET.\nIl trattamento dei PanNET, inclusi i tipi maligni meno comuni, pu\u00f2 includere una serie di approcci. Alcuni piccoli tumori inferiori a 1\u00a0cm, che spesso vengono identificati casualmente, ad esempio durante una tomografia computerizzata eseguita per altri scopi, possono essere gestiti attraverso una vigile attesa. Questo dipende dalla valutazione del rischio chirurgico, correlato dalla posizione del tumore e alla presenza di eventuali altri problemi medici. I tumori unici all'interno del pancreas (tumori localizzati) o con limitate metastasi, ad esempio al fegato, possono essere rimossi a seguito di un intervento chirurgico. Il tipo di intervento dipende dalla localizzazione del tumore e dal livello di diffusione linfonodale.\nPer i tumori localizzati, le procedure chirurgiche possono essere nettamente meno invasive rispetto a quelle utilizzate per il trattamento dell'adenocarcinoma pancreatico, altrimenti sono molto simili a quelle per i tumori esocrini. I possibili risultati possono variare notevolmente: alcune tipologie hanno un tasso di sopravvivenza molto alto dopo l'intervento chirurgico, mentre altre hanno un decorso meno positivo. Essendo che queste situazioni si presentano abbastanza raramente, le linee guida sottolineano che il trattamento debba essere effettuato in un centro specializzato. Nei casi di presenza di metastasi epatiche pu\u00f2 essere considerato il ricorso al trapianto di fegato.\nPer i tumori endocrini (o \"funzionanti\"), i farmaci analoghi alla somatostatina, come l'octreotide, sono in grado di ridurre l'eccessiva produzione di ormoni. Il lanreotide pu\u00f2 rallentare la crescita del tumore. Se il tumore non \u00e8 suscettibile di rimozione chirurgica ed \u00e8 causa di sintomi, la terapia mirata con everolimus o sunitinib pu\u00f2 ridurre le sue manifestazioni e rallentare la progressione della malattia. La chemioterapia citotossica standard non \u00e8 in genere molto efficace per il trattamento dei PanNET, ma pu\u00f2 essere utilizzata quando altri trattamenti farmacologici non riescono a prevenire la progressione della malattia o nel caso di tumori PanNET scarsamente differenziati.\nLa radioterapia viene talvolta utilizzata se vi \u00e8 dolore dovuto alla compressione degli organi adiacenti conseguente all'estensione della massa tumorale, come ad esempio nelle metastasi alle ossa. Alcuni PanNET assorbono peptidi o ormoni specifici e possono rispondere alla terapia di medicina nucleare con peptidi radiomarcati o con ormoni come lo iobenguane (iodio-131-MIBG). L'ablazione a radiofrequenza (RFA), pu\u00f2 essere utilizzata anche con la crioablazione e l'embolizzazione dell'arteria epatica.\nCure palliative.\nLe cure palliative sono cure mediche che si concentrano sul trattamento dei sintomi di una malattia grave, come pu\u00f2 essere il tumore, al fine di migliorare la qualit\u00e0 della vita. Siccome l'adenocarcinoma pancreatico viene solitamente diagnosticato quando si trova gi\u00e0 a uno stadio avanzato, le cure palliative sono spesso l'unico trattamento possibile.\nEsse non si focalizzano sul trattamento del tumore stesso, ma sulla gestione dei sintomi, come il dolore e la nausea, aiutando nel processo decisionale di approccio alla malattia. Il dolore pu\u00f2 essere gestito tramite farmaci, come gli oppioidi o attraverso alcune procedure interventistiche, come un blocco nervoso sul plesso celiaco. Ci\u00f2 altera, o distrugge (a seconda della tecnica utilizzata), i nervi che trasmettono il dolore. Tale intervento \u00e8 un modo sicuro ed efficace per ridurre il dolore, diminuendo generalmente la necessit\u00e0 di utilizzare analgesici oppioidi che presentano significativi effetti collaterali negativi.\nAltri sintomi o complicazioni che possono essere trattati con la chirurgia palliativa sono le ostruzioni dovute alla massa tumorale dell'intestino o dei dotti biliari. Per questi ultimi, che vengono compromessi in pi\u00f9 della met\u00e0 dei casi, un piccolo tubo metallico, chiamato \"stent\" pu\u00f2 essere inserito tramite procedura endoscopica per mantenere i condotti pervi. Le cure palliative possono anche aiutare nella gestione della depressione clinica che spesso si accompagna alla diagnosi di una neoplasia pancreatica.\nSia la chirurgia sia i tumori inoperabili in fase avanzata, spesso portano a disturbi del sistema digerente per colpa di una mancanza di prodotti esocrini del pancreas (insufficienza esocrina). Questi possono essere trattati assumendo pancreatina che contiene enzimi pancreatici. La difficolt\u00e0 nello svuotamento dello stomaco \u00e8 frequente e pu\u00f2 rappresentare un problema serio, che comporta l'ospedalizzazione. Il trattamento pu\u00f2 comportare una variet\u00e0 di approcci, tra cui lo svuotamento dello stomaco mediante aspirazione nasogastrica e l'assunzione di farmaci chiamati inibitori della pompa protonica o antagonisti H2, i quali sono in grado di ridurre la produzione di succo gastrico.\nPrognosi.\nTipicamente, i pazienti con adenocarcinoma pancreatico o altri tumori esocrini meno comuni, non hanno una buona prognosi, in parte perch\u00e9 spesso la diagnosi viene formulata quando il tumore \u00e8 gi\u00e0 localmente avanzato o si \u00e8 diffuso ad altre parti del corpo.\nRisultati migliori si hanno nel caso dei PanNET, molti dei quali sono benigni e non presentano sintomi clinici e i casi non trattabili con la chirurgia hanno un tasso medio di sopravvivenza a cinque anni del 16%, anche se le prospettive variano notevolmente a seconda del tipo.\nPer l'adenocarcinoma pancreatico localmente avanzato e quello metastatico, che insieme rappresentano oltre l'80% dei casi, numerosi studi recenti mirati a confrontare i diversi regimi chemioterapici, hanno mostrato un aumento della sopravvivenza, ma non superiore all'anno. Negli Stati Uniti, la sopravvivenza globale a cinque anni per il tumore pancreatico \u00e8 migliorata negli anni, passando dal 2% nei casi diagnosticati tra il 1975 e il 1977, al 4% tra quelli rilevati dal 1987 al 1989, al 6% tra quelli scoperti dal 2003 al 2009. In meno del 20% dei casi di adenocarcinoma del pancreas con diagnosi di una crescita cancerosa localizzata e di scarse dimensioni (meno di 2\u00a0cm in fase T1), circa il 20% degli statunitensi sono sopravvissuti a cinque anni.\nNel Regno Unito, la sopravvivenza a un anno \u00e8 stimata del 19,2% nelle femmine e del 18,47% negli uomini, mentre a 5 anni appare rispettivamente del 4,7% e del 4,4%.\nSpesso il cancro pancreatico provoca collateralmente il diabete mellito. La produzione di insulina viene diminuita per la progressiva compressione, invasione e distruzione delle cellule \u03b2 nelle isole di Langerhans. Alcuni autori hanno suggerito che il cancro possa provocare l'instaurarsi del diabete e viceversa.\nStato della ricerca.\nIn tutto il mondo vi sono ricercatori impegnati su molti livelli al fine di comprendere il meccanismo di sviluppo e progressione del tumore al pancreas, ma i progressi appaiono lenti, soprattutto nella comprensione delle cause della malattia. Vi sono diversi interrogativi fondamentali che non hanno trovato ancora una risposta. La natura delle mutazioni che porta alla malattia viene intensamente studiata, come ad esempio il ruolo svolto da alcuni geni, come KRAS e p53. Una questione chiave \u00e8 la cronologia degli eventi, ovvero come la malattia si sviluppa e progredisce - in particolare correlandoli con il ruolo svolto dal diabete e le tempistiche e modalit\u00e0 della diffusione della malattia.\nVi \u00e8 anche in corso una ricerca sulla possibilit\u00e0 di ottenere una diagnosi precoce. Ad esempio, l'\"European Registry of Hereditary Pancreatitis and Familial Pancreatic Cancer\" (EUROPAC) \u00e8 stato istituito per indagare se lo \"screening\" regolare sia appropriato per coloro che hanno una storia familiare della malattia o che hanno pancreatite ereditaria.\nUn'altra area di interesse \u00e8 lo studio circa la validit\u00e0 della chirurgia mininvasiva (laparoscopia) rispetto alla procedura di Whipple, soprattutto in termini di tempo di recupero. L'elettroporazione irreversibile \u00e8 una tecnica di ablazione relativamente nuova che ha mostrato promettenti risultati nel \"downstaging\" (contenimento della malattia) e nel prolungare la sopravvivenza nelle persone in uno stadio avanzato della condizione. \u00c8 particolarmente adatta per il trattamento di tumori che sono in prossimit\u00e0 dei vasi peri-pancreatici senza che vi siano rischi di traumi vascolari. I limitati successi in seguito alla chirurgia hanno portato a una serie di studi circa l'utilizzo della chemioterapia o della radiochemioterapia prima dell'intervento chirurgico.\nVi sono, inoltre, notevoli sforzi circa lo sviluppo di nuovi farmaci. Alcuni di questi consistono in una terapia mirata contro i meccanismi molecolari delle cellule tumorali. Altri, invece, mirano a colpire le cellule staminali del tumore ad alta resistenza. Altri ancora hanno lo scopo di influenzare le cellule stromali non-neoplastiche e il microambiente del tumore, che \u00e8 noto per influenzare la proliferazione cellulare e le metastasi. Un ulteriore approccio implica l'uso dell'immunoterapia, come ad esempio i virus oncolitici."}
{"id": "864465", "revid": "729019", "url": "https://it.wikipedia.org/wiki?curid=864465", "title": "Home Championship 1937", "text": "Il torneo di rugby a 15 dell'Home Championship del 1937 si disput\u00f2 dal 16 gennaio al 3 aprile. Il torneo venne vinto dall'Inghilterra."}
{"id": "864469", "revid": "124730770", "url": "https://it.wikipedia.org/wiki?curid=864469", "title": "Christian Wolff", "text": "Biografia.\nWolff fu il pi\u00f9 eminente filosofo tedesco nel periodo tra Leibniz e Kant. La sua opera riguarda praticamente ogni aspetto della dottrina filosofica del suo tempo, esposta e spiegata con il suo metodo matematico dimostrativo-deduttivo che probabilmente rappresenta il picco della razionalit\u00e0 illuministica in Germania. \nWolff introdusse il tedesco come lingua scolastica e di ricerca, sebbene scrivesse spesso anche in latino, allo scopo di essere letto e compreso dagli studiosi internazionali. \nFu padre fondatore, tra l'altro, dell'economia e della pubblica amministrazione come discipline accademiche. In questi due campi ebbe particolare interesse, fornendo suggerimenti su argomenti pratici come il governo e sostenendo la natura professionale dell'istruzione universitaria. \nSebbene fosse sostanzialmente un pensatore dell'Europa continentale, sia per la forma che per i contenuti, si dice che la sua opera abbia avuto un forte impatto sulla Dichiarazione di indipendenza americana.\nPensiero.\nIl pensiero di Wolff si caratterizza per essere una sorta di sintesi del pensiero filosofico del tempo, sistematizzato e razionalizzato in un'ottica prevalentemente leibniziana.\nSecondo Wolff la filosofia \u00e8 scienza, intesa come scienza del possibile: ma possibile \u00e8 solo ci\u00f2 che \u00e8 pensabile, e ogni verit\u00e0 di fatto, seguendo la distinzione di Leibniz, va ricondotta entro le verit\u00e0 di ragione. Preliminare a questa operazione \u00e8 la fondazione di una logica rigorosa, la quale deve essere basata sul principio di non contraddizione e sul sillogismo, come metodo rigoroso e deduttivo. Rispetto a questa fondazione logica, la filosofia si divide in teorica e pratica.\nTra i suoi seguaci, il filosofo e matematico Johann Nicolaus Frobes.\nFilosofia teorica.\nLa filosofia teorica \u00e8 costituita anzitutto dall'ontologia come metafisica generale, che per Wolff coincide con quella di Aristotele e della Scolastica. Essa si pone come preliminare rispetto alla distinzione delle tre metafisiche speciali su anima, mondo e Dio: psicologia razionale, cosmologia razionale e teologia razionale. Le tre scienze sono dette razionali in quanto n\u00e9 empiriche n\u00e9 dipendenti dalla rivelazione.\nRiprendendo la monadologia di Leibniz, Wolff interpreta il mondo come un orologio automatico impostato in modo definitivo e irrevocabile, all'atto della creazione, da Dio, in base al criterio della necessit\u00e0 che determina in modo permanente la relazione fra le monadi. Secondo questa necessit\u00e0, ossia l'armonia prestabilita proposta da Leibniz, si svolge anche la relazione fra anima e corpo.\nFilosofia pratica.\nQuanto poi alla filosofia pratica, Wolff fonda la sua etica sull'intellettualismo socratico: la volont\u00e0 non pu\u00f2 volere che il bene, laddove lo conosce, e ideale morale \u00e8 quello della perfezione.\nIn ambito economico, Wolff contest\u00f2 il liberismo e propugn\u00f2 l'intervento dello stato secondo un'ottica di dispotismo illuminato.\nLe opere.\nLe pi\u00f9 importanti opere di Wolff sono le seguenti:\nLe opere complete sono state pubblicate dal 1962 in una ristampa annotata:\nUn'edizione moderna del famoso discorso (\"Halle speech\") sulla filosofia cinese \u00e8:"}
{"id": "864473", "revid": "104265", "url": "https://it.wikipedia.org/wiki?curid=864473", "title": "Home Championship 1938", "text": "L'Home Championship 1938 () fu la 34\u00aa edizione del torneo rugbistico che vedeva annualmente confrontarsi le nazionali di , , e , nonch\u00e9 la 51\u00aa in assoluto considerando anche le edizioni del Cinque Nazioni.\nSi tenne dal 15 gennaio al 19 marzo 1938 e fu vinto, per la 18\u00aa volta, dalla che si aggiudic\u00f2 il torneo a punteggio pieno; l'incontro di Twickenham che valse la conquista della Triple Crown grazie alla vittoria per 21-16 sull' fu il primo \"match\" di rugby a essere trasmesso in televisione dalla BBC."}
{"id": "864477", "revid": "287204", "url": "https://it.wikipedia.org/wiki?curid=864477", "title": "Vilanova i la geltr\u00f9", "text": ""}
{"id": "864478", "revid": "729019", "url": "https://it.wikipedia.org/wiki?curid=864478", "title": "Home Championship 1939", "text": "Il torneo di rugby a 15 Home Championship del 1939 si disput\u00f2 dal 21 gennaio al 18 marzo. Il torneo venne vinto da Galles, Irlanda e Inghilterra.\nClassifica.\n "}
{"id": "864479", "revid": "2091899", "url": "https://it.wikipedia.org/wiki?curid=864479", "title": "Lo Spagna", "text": "Biografia.\nNulla vi \u00e8 di certo sulla data e sul luogo di nascita di Giovanni di Pietro. Il fatto che egli, sin dagli esordi documentati della sua attivit\u00e0, abbia a lungo operato in Umbria lavorando in molte localit\u00e0 della regione, e che nella sua opera non si percepiscano influssi della coeva pittura spagnola - all'epoca ancora prevalentemente influenzata da modelli fiamminghi - lascia supporre che \"lo\" \"Spagna\" si sia formato interamente in ambiente italiano, forse per esservi addirittura nato da un certo Pietro e una famiglia di origine spagnola trasferitasi in Italia in epoca imprecisata. \nIn giovane et\u00e0 \u00e8 preso a lavorare presso la bottega del Perugino a Firenze e si ritiene, ma con molti dubbi, che nel 1470 sia gi\u00e0 presente ed attivo nella citt\u00e0 di Perugia. Comunque, nel luglio del 1502 il pittore \u00e8 per la prima volta identificato e documentato con certezza a Spello, forse connesso al Pintoricchio e al cantiere della pittura della Cappella Baglioni nella chiesa di Santa Maria Maggiore. Durante la sua vita gira buona parte dell'Umbria centro-orientale: oltre che a Spello, \u00e8 documentato a Perugia, Assisi, Campello sul Clitunno, Castel Ritaldi, Gavelli, Scheggino, Todi, Trevi, Visso e a Spoleto, citt\u00e0 nella quale sposa la nobildonna Santina Martorelli. Nel 1517 \u00e8 nominato Capitano delle Arti dei Pittori e degli Orefici e nel 1528 muore a Spoleto, probabilmente in seguito ad una epidemia di peste."}
{"id": "864481", "revid": "72396", "url": "https://it.wikipedia.org/wiki?curid=864481", "title": "Tullio Terni", "text": "Biografia.\nSi laure\u00f2 in medicina all'Universit\u00e0 di Firenze.\nAncora studente, frequent\u00f2 l'istituto di anatomia dell'ateneo fiorentino, diretto da Giulio Chiarugi, dove inizi\u00f2 la sua attivit\u00e0 di ricercatore, conoscendovi Giuseppe Levi, di cui divent\u00f2 allievo, collaboratore ed amico.\nNel 1910 segu\u00ec Giuseppe Levi, come aiuto, all'universit\u00e0 di Sassari; in seguito, nel 1915, lo segu\u00ec all'universit\u00e0 di Palermo e, infine, nel 1919, all'universit\u00e0 di Torino.\nNel 1916 aveva lasciato temporaneamente il mondo universitario per prestare servizio in zona di guerra sul Carso come capitano medico e venne insignito della croce di guerra al merito.\nNel 1924, vinto il concorso, divenne professore di istologia nell'Universit\u00e0 di Padova.\nNel 1932 gli venne offerto di succedere a Giulio Chiarugi nella cattedra di Anatomia Umana dell'Universit\u00e0 di Firenze, ma Terni, ormai integrato nell'ambiente accademico patavino, rifiut\u00f2.\nNel 1933 fu chiamato a succedere a Dante Bertelli nella cattedra di Anatomia Umana assumendo cos\u00ec anche la direzione dell'Istituto Anatomico dell'Universit\u00e0 di Padova.\nCre\u00f2 a Padova, in pochi anni, un centro di ricerca biomedica di rilievo internazionale, che ebbe cospicui finanziamenti dalla Fondazione Rockefeller e nel quale si formarono numerosi studiosi che nel dopoguerra insegnarono in varie universit\u00e0 italiane.\n\u00c8 stato autore di ricerche sperimentali in embriologia, citologia, genetica, neuroanatomia, neurobiologia, rigenerazione tissutale, anatomia comparata e teratologia.\nIdentific\u00f2 nel 1923 la colonna (o nucleo) di Terni (\"column of Terni\" o \"Terni column\" nella letteratura scientifica internazionale), costituita da un gruppo di neuroni pregangliari del midollo spinale.\nDal 1929 \u00e8 stato membro del CNR.\nFu socio dell'Accademia Nazionale dei Lincei dal 1932 e di numerose altre accademie e societ\u00e0 scientifiche.\nFascismo e leggi razziali.\nNel 1922 aveva aderito al fascismo.\nNel 1938 fu allontanato dall'insegnamento universitario ed espulso dalle accademie scientifiche di cui era membro (Accademia nazionale dei Lincei; Istituto veneto di scienze, lettere ed arti; Accademia galileliana di scienze, lettere ed arti; Societ\u00e0 italiana di neurologia di Bologna; Accademia di medicina di Torino; Unione zoologica italiana di Napoli) in seguito alla promulgazione delle leggi razziali fasciste, perch\u00e9 di origine ebraica.\nIl 16 ottobre venne allontanato dall'insegnamento universitario, ma Carlo Anti, rettore dell'ateneo di Padova, in via del tutto eccezionale, riusc\u00ec ad ottenere che potesse continuare a frequentare l'istituto di anatomia fino ai primi mesi del 1940, per poter completare le importanti ricerche che aveva in corso.\nIl 25 dicembre 1941 Tullio Terni si stabil\u00ec con la famiglia a Firenze e, in seguito, si nascose nella campagna toscana per sfuggire alla persecuzione nazi-fascista.\nDopoguerra.\nNel 1945, dopo la liberazione venne riammesso nella ricostituita Accademia dei Lincei, ma venne nuovamente epurato il 4 gennaio 1946 dalla commissione incaricata della ricostruzione dell'Accademia dei Lincei, di cui faceva parte anche Giuseppe Levi: fu uno dei 36 epurati (insieme ad altri due scienziati ebrei, i fisiologi Mario Camis e Carlo Fo\u00e0).\nLa decisione venne motivata con la sua adesione al fascismo e con il sostegno dato al regime.\nTerni, gi\u00e0 provato dalla persecuzione subita negli anni precedenti e malato per una grave forma di depressione, si suicid\u00f2 con una capsula di cianuro il 25 aprile del 1946, primo anniversario della liberazione.\nDopo la sua morte fu commemorato all'universit\u00e0 di Padova, nel 1947, ma manca una lapide che lo ricordi, insieme a quelle dedicate al suo predecessore Dante Bertelli e al suo successore Luigi Bucciante, nell'istituto di anatomia dove teneva le sue lezioni.\nNel secondo dopoguerra Tullio Terni fu presto dimenticato. Per via dell'amicizia e dei rapporti professionali con Giuseppe Levi, la sua figura appare di frequente tra le pagine di \"Lessico famigliare\" di Natalia Ginzburg, figlia di Levi.\nSolo nel 2004, grazie a Rita Levi-Montalcini, l'Accademia dei Lincei gli ha dedicato un convegno."}
{"id": "864490", "revid": "819238", "url": "https://it.wikipedia.org/wiki?curid=864490", "title": "Avenza", "text": "Avenza (\"Lavenza\" nel dialetto locale) \u00e8 una frazione del comune di Carrara, in provincia di Massa-Carrara.\nGeografia fisica.\nAvenza \u00e8 situata nella pianura costiera apuana, nell'estremit\u00e0 nord-occidentale della Toscana, lungo le rive del torrente Carrione. Sorge a sud-ovest del centro di Carrara, e a nord della localit\u00e0 di Marina di Carrara. La zona ha subito nel corso degli anni Settanta un'importante opera di bonifica, cui \u00e8 conseguito lo sviluppo dell'edilizia popolare e residenziale.\nIdrografia.\nIl comprensorio \u00e8 delimitato ad ovest dal torrente Parmignola, che segna anche il confine tra Toscana e Liguria, ed a est dal torrente Lavello che separa il comune di Carrara e quello di Massa. \nOrigine del nome.\nAlcuni studiosi fanno derivare il nome di Avenza da 'avanzo', ovvero 'avanzo di Luni'. L'ipotesi \u00e8 basata sul fatto che il borgo (vicinissimo a Luni) si organizz\u00f2 ed ebbe un certo sviluppo in seguito al declinare della gi\u00e0 fiorente colonia romana. Pi\u00f9 verosimilmente il toponimo Avenza (che nei documenti antichi si legge spesso anche nelle forme Aventia, Avencia, Laventia, Lauencia e Lavenza) deriva o dalla radice Avenza, cio\u00e8 \"al fiume\" (l'etimo \"-enza\") o dalla radice comune negli idiomi indoeuropei lav o liv (con significato di acqua) che si ritrova nel nome di corsi d'acqua italiani ed europei. Vedasi ad esempio: Lavello ad Avenza, Livenza nel Friuli, Lavenza nel Nizzardo francese e Lavenza o Lauencia in Austria (si trova anche Labenza in Pannonia e Lauenza o Lavenicz al confine tra Ungheria e Stiria \"limes Hungariae Styriae\"). Anche il fiume che attraversa Carrara (attualmente conosciuto come Carrione) nei documenti e nelle mappe antiche \u00e8 indicato come Lavenza. Il toponimo \"Flumen Aventia\", per indicare l'attuale Carrione, trova riscontro addirittura nella Tabula Peutingeriana e ha probabilmente dato nome al borgo sorto alla sua foce che si suole ancora comunemente chiamare in dialetto carrarese Lavenza e in antico avenzino Lauencia.\nStoria.\nOrigini.\nAvenza come nucleo nasce in modo pi\u00f9 stabile e definitivo nel 1080, quando, secondo lo storico Gerini, alcuni carraresi ottennero il permesso di organizzare un piccolo borgo sul litorale, poi munito nel XIII di un proprio castello, quando il borgo acquis\u00ec notevole importanza strategica anche per motivi commerciali.\nIl castello era particolarmente strategico per il controllo dei confini del Granducato di Toscana.\nSeconda guerra mondiale.\nDurante la seconda guerra mondiale Avenza fu ripetutamente bombardata dagli Alleati tra il 12 e il 22 maggio 1944 poich\u00e9 venne ritenuto che l'Istituto d'Avviamento, dove era posto l'Istituto Comprensivo Leonardo Da Vinci, fosse sede di un deposito meccanico dell'esercito tedesco. Nel bombardamento persero la vita 52 persone e altre 56 rimasero ferite, con ingenti danni causati anche agli edifici privati e pubblici. Il 10 novembre dello stesso anno, mentre Carrara veniva temporaneamente liberata dai partigiani locali, i tedeschi uccidevano ad Avenza undici civili disarmati.\nSociet\u00e0.\nEvoluzione demografica.\nL'andamento demografico del Comune di Carrara riguardo alle sue frazioni va letto con un'avvertenza: dal censimento del 1981 sono variate le confinazioni delle vecchie frazioni. Nel caso di Avenza le sono stati tolti i quartieri di Nazzano, Frassina, Sant'Antonio, Turigliano, Fossone ed altri (tra l'Aurelia e le colline) con popolazione stimata abitanti, attribuiti dopo quella data alla Circoscrizione \"Carrara Adiacenze\" che somma i dati delle frazioni di Fossola, Carrara Adiacenze, e i quartieri di Avenza sopra citati. Inoltre \u00e8 stata attribuita a Marina di Carrara la fascia costiera tra le foci del Carrione e del Lavello, di circa abitanti (via Delle Pinete e Viale G. Da Verrazzano tratto est). Si spiega cos\u00ec il crollo degli abitanti in quell'anno.\nInfrastrutture e trasporti.\nStrade.\nStoricamente Avenza, come Carrara, si \u00e8 sviluppata in prossimit\u00e0 del tracciato della via Aurelia integrata, nel 1915 dalla direttrice che taglia diagonalmente il territorio in direzione monti-mare e prende il nome di viale XX Settembre.\nL'autostrada A12 presenta, nel territorio comunale, il casello di Carrara.\nFerrovie.\nAd Avenza \u00e8 presente l'unica infrastruttura ferroviaria, la stazione di Carrara-Avenza posta lungo la dorsale Tirrenica.\nIn passato tale localit\u00e0 era configurata come stazione di diramazione con la tratta che collegava la stessa alla stazione di Carrara San Martino, iniziata di costruire nel 1863, finita e inaugurata nel 1866 e soppressa nel 1969. Tale tratta fu integrata nel tracciato della nota ferrovia Marmifera che fu operativa fra il 1876 e il 1964.\nCompletavano gli impianti ferroviari cittadini alcuni raccordi industriali i pi\u00f9 significativi dei quali raggiungevano le localit\u00e0 di Fiorino e Covetta, e comprendevano il tracciato della Marmifera fino al molo caricatore in localit\u00e0 Marina.\nPresso Marina di Carrara vi sono anche i raccordi della Zona Industriale Apuana, attivi dal 1938, che partono dalla localit\u00e0 di Massa Zona Industriale. In passato i capolinea principali erano anche la stazione di Avenza, fino ai primi anni '90, e la Zona Industriale Dalmine.\nMobilit\u00e0 urbana.\nLa rete di trasporto pubblico di Avenza comprende le seguenti relazioni gestite dalla societ\u00e0 CTT Nord:\nIn passato, fra il 1915 ed il 1955, \u00e8 esistita una linea tranviaria di collegamento con Marina di Carrara, realizzata contestualmente al viale XX Settembre, sostituita poi da una linea filoviaria prolungata verso Marinella di Sarzana, che fu a sua volta soppressa nel 1985.\nSport.\nAd Avenza, sono presenti due squadre di calcio, l'ASD San Marco Avenza, militante in Eccellenza Toscana e l'ASD Attuoni Sport Avenza, militante in seconda categoria toscana."}
{"id": "864492", "revid": "4175", "url": "https://it.wikipedia.org/wiki?curid=864492", "title": "Cinque Nazioni 1947", "text": "Il Cinque Nazioni 1947 si disput\u00f2 dal 1\u00ba gennaio al 19 aprile.\nFu il torneo di ritorno all'attivit\u00e0 internazionale dopo la seconda guerra mondiale, nonch\u00e9 quello che vide il rientro effettivo della , gi\u00e0 ammessa da prima del conflitto bellico ma impossibilitata a disputare il torneo.\nL'esordio fu proprio dei francesi che a Colombes ricevettero la .\nIl torneo fu vinto a pari merito da e , autrici ciascuna di tre vittorie e una sconfitta.\nPer gli inglesi si tratt\u00f2 del ventesimo successo in assoluto, per i gallesi del sedicesimo."}
{"id": "864495", "revid": "1305772", "url": "https://it.wikipedia.org/wiki?curid=864495", "title": "Drogone di Champagne", "text": "Origine.\nSecondo l'anonimo continuatore del cronista Fredegario, era il figlio primogenito del Maggiordomo di palazzo di Austrasia ed in seguito maggiordomo di palazzo di tutti i regni dei Franchi, Pipino di Herstal e di Plectrude, (ca. 650-\u2020 717), figlia del conte palatino, Ugoberto (?-\u2020 698) e di Sant'Erminia (650-\u2020 710), fondatrice e prima badessa del monastero di Oehren, nei pressi di Treviri.\nBiografia.\nPrima del 690 spos\u00f2 Adaltrude, figlia del maggiordomo di Neustria, Bertario e di Anstrude (figlia di un altro maggiordomo di Neustria, Warattone e di Ansflida).\nNel 694 il padre, dopo averlo istruito a dovere lo nomin\u00f2 duca di Champagne; mentre nel 695 il padre gli cedette il titolo di maggiordomo di Burgundia.\nPoco dopo che il padre era rientrato dalla Frisia carico di bottino, sempre secondo il continuatore del cronista Fredegario, Drogone fu colpito da una forte febbre e mor\u00ec, nel 708 e fu sepolto nella basilica di sant'Arnolfo a Metz.\nIl ducato di Champagne and\u00f2 al figlio primogenito, Arnolfo, mentre il fratello Grimoaldo divenne maggiordomo di Burgundia ed erede del padre Pipino.\nDiscendenza.\nDrogone e Adaltrude ebbero quattro figli:"}
{"id": "864496", "revid": "598770", "url": "https://it.wikipedia.org/wiki?curid=864496", "title": "Great Saiyaman", "text": ""}
{"id": "864498", "revid": "13833", "url": "https://it.wikipedia.org/wiki?curid=864498", "title": "Vilanova i geltr\u00f9", "text": ""}
{"id": "864500", "revid": "599013", "url": "https://it.wikipedia.org/wiki?curid=864500", "title": "Hkakabo Razi", "text": "Il Hkakabo Razi (in birmano \u1001\u102b\u1000\u102c\u1018\u102d\u102f\u101b\u102c\u1007\u102e) \u00e8 la montagna pi\u00f9 alta del Sudest Asiatico.\nGeografia.\nLa montagna \u00e8 situata nella Birmania (Myanmar) del Nord, nello Stato Kachin. La vetta si trova nel Parco Nazionale del Hkakabo Razi. \u00c8 quasi privo di altopiani e in gran parte ricoperto da una foresta pluviale nei primi 2.700, foresta che poi diventa caratterizzata da caducifoglie. La foresta dai 3.400 metri diventa di conifere e tipica dei luoghi alpini. Da 4500\u00a0m le nevi diventano perenni.\nStoria.\nTakashi Ozaki () e Nyama Gyaltsen () intrapresero la prima scalata nel 1996. Ozaki prov\u00f2 a scalare la montagna nel 1995 ma torn\u00f2 indietro a causa del mal tempo. La via dal campo di partenza \u00e8 lunga (quattro settimane) e ardua dato che c'\u00e8 la foresta e molti fiumicelli senza ponte. La recente prima scalata pu\u00f2 essere attribuita al fatto che fino al 1993 l'accesso all'area non era permesso agli stranieri."}
{"id": "864501", "revid": "729019", "url": "https://it.wikipedia.org/wiki?curid=864501", "title": "Cinque Nazioni 1948", "text": "Il torneo di rugby a 15 delle Cinque Nazioni del 1948 si disput\u00f2 dal 1\u00ba gennaio al 29 marzo. Il torneo venne vinto dall'Irlanda che ottenne l'unico grande slam della sua storia prima di quello del 2009.\nDa segnalare la prima vittoria esterna della Francia nella storia del Torneo a Swansea contro il Galles. Tra i francesi si mise in luce la seconda linea Robert Soro che sar\u00e0 da allora soprannominato \"Leone di Swansea\"\nClassifica.\n "}
{"id": "864503", "revid": "1776051", "url": "https://it.wikipedia.org/wiki?curid=864503", "title": "Make 'em Deaf Forever - A Tribute to the Loudest Band in the World - Mot\u00f6rhead", "text": "Make 'em Deaf Forever - A tribute to the loudest band in the world - Mot\u00f6rhead \u00e8 un album tributo ai Mot\u00f6rhead uscito nel 1998."}
{"id": "864520", "revid": "46480", "url": "https://it.wikipedia.org/wiki?curid=864520", "title": "Lampsaco", "text": "L\u00e0mpsaco (in greco antico \u039b\u03ac\u03bc\u03c8\u03b1\u03ba\u03bf\u03c2, \"L\u00e1mpsakos\", in latino \"Lampsacus\" o \"Lampsacum\", inizialmente conosciuta come Pityussa \u03a0\u03b9\u03c4\u03c5\u03bf\u1fe6\u03c3\u03c3\u03b1, \"Pityo\u0169ssa\") fu una polis greca della Misia, Asia minore, situata sulla riva sud dello stretto dei Dardanelli, nell'Ellesponto, vicino all'attuale citt\u00e0 turca di Lapseki.\nAl tempo delle colonie greche dell'Asia minore Lampsaco era sede di un'importante zecca."}
{"id": "864522", "revid": "834", "url": "https://it.wikipedia.org/wiki?curid=864522", "title": "Polarization mode dispersion", "text": ""}
{"id": "864525", "revid": "120807257", "url": "https://it.wikipedia.org/wiki?curid=864525", "title": "Chiesa della Santissima Annunziata (Pistoia)", "text": "La chiesa della Santissima Annunziata \u00e8 una chiesa di Pistoia, situata in Piazza dei Servi. Fondata nella seconda met\u00e0 del Duecento, fu completata alla fine del secolo successivo, quindi rimaneggiata durante il Quattrocento e, pi\u00f9 radicalmente, in epoca barocca, fra Seicento e Settecento. All'interno sono conservate numerose opere pittoriche, affreschi e tele, di varie epoche storiche, fra cui una \"Nativit\u00e0\" di Lodovico Cardi detto il Cigoli. Alla chiesa sono annesse altre strutture, quali un chiostro del Trecento rimaneggiato in epoche successive, un oratorio e un convento di fondazione cinquecentesca.\nStoria.\nLa fabbrica della chiesa fu iniziata nel 1269-1270 su terreno acquistato dalla nobile famiglia pistoiese Cancellieri, in localit\u00e0 detta Poggio, fuori delle mura cittadine (da qui il primo nome di \"Santa Maria del Poggio\"). Fu terminata nell'anno 1393 nella sua grandiosa mole (47 metri di lunghezza, 14 di larghezza e 16 di altezza) e nella semplicit\u00e0 dello stile trecentesco. Sub\u00ec una trasformazione durante il Seicento e il Settecento secondo il gusto barocco, che apport\u00f2 il ricco ornamento di stucchi e di dorature. Della primitiva struttura resta solamente il soffitto a cavalletti, ben conservato anche nella sua originale decorazione pittorica del Quattrocento, e il campanile quadrilatero alto 27 metri con quattro finestre gotiche. Le campane furono rifuse da Giovanni Battista Cari e fratelli pistoiesi nel 1794. Nel 1915 la chiesa sub\u00ec un notevole restauro che ne modific\u00f2 in parte l'interno e gli edifici di pertinenza, come il chiostro e il convento.\nAnticamente la chiesa presentava una grande semplicit\u00e0 architettonica. Nelle maestose pareti laterali, reggenti il soffitto a cavalletti dipinti, si internavano piccoli altari con relativi quadri fatti da esimi artisti, come fu riscontrato nei restauri fatti nel 1915 all'altare dell'Assunzione, dove rimane ancora sotto il quadro recente una fascia di pietra sagomata con scritta d'oro.\nDescrizione.\nAll'interno, la chiesa della Santissima Annunziata \u00e8 costituita da un grande ambiente con quattro altari di legno dorati nelle pareti di destra e di sinistra; due altari con stucchi dorati in fondo di chiesa; due cappelle laterali all'altare maggiore in via di ripristino dalle antiche linee; due ordini di figure a fresco attorno a tutta la chiesa, circondati da ornamenti in stucco e intramezzati da grandi croci pure in stucco dorato, ricordanti la consacrazione della chiesa fatta nel 1573 dal mons. Feliciano Capitoni Servita vescovo di Avignone. Gli affreschi dell'ordine superiore, rappresentanti 16 Santi e Beati dei Servi di Maria, e fra questi quelli di quattro Beati pistoiesi, sono dipinti dal pistoiese Nicola Manetti; quelli dell'ordine inferiore da Giovanni Domenico Ferretti.\nLato destro.\nEntrando dalla porta maggiore troviamo a destra, nell'altare Peraccini, \"La Vergine Annunziata\", affresco che appare nella figura della Madonna, una bella opera del secolo XIV, mentre la figura dell'Angelo, e la gloria sono sicuramente aggiunte dal veronese Sebastiano Vini nel 1590, come indica la sigla posta nel vaso di fiori a destra della Vergine. Dalle \"Ricordanze\" del p. Sebastiano M. Vongeschi (nativo di Cutigliano), si rileva che la Vergine fu eseguita nel secolo XIV in altro sito, cio\u00e8 in una cappella pi\u00f9 vicina al presbiterio. La pittura deve essere stata perci\u00f2 trasportata, col taglio del muro, in fondo di chiesa nei secoli posteriori, forse per imitazione della cappella della Madonna nella Basilica della Santissima Annunziata di Firenze, dello stesso Ordine religioso e allora gi\u00e0 in grande venerazione. Ma nel taglio o nel trasporto del muro deve essersi frantumata la pittura dell'Angelo e rimasta intatta soltanto la parte superiore della figura della Vergine; di qui forse venne l'incarico nel 1590 a Sebastiano Vini di ricompletare l'affresco. Tutto ci\u00f2 viene confermato dalla osservazione attenta che si faccia da vicino sul quadro, ove si scorgono bene i punti di attacco di intonaco e di colore pi\u00f9 recente accanto a quello pi\u00f9 antico.\nA destra dell'altare della Santissima Annunziata si vede il monumento sepolcrale cinquecentesco ad Antonio Galeazzo Elefanti bolognese, che per evitare le cospirazioni in patria si rifugi\u00f2 a Pistoia, dove mor\u00ec; gli fu edificato il monumento dal padre Francesco e dai fratelli addolorati.\nDalla porta di sotto al monumento descritto si passa nell'Oratorio della Compagnia dei Sette Dolori di Maria Vergine. Nell'atrio vi sono pitture dello Scalabrino, danneggiate da umidit\u00e0 nel soffitto e nella parete di contro all'ingresso.\nRientrando in chiesa e proseguendo il giro a destra troviamo l'altare Gori - \"La Visitazione di Maria Vergine\", tela del pistoiese Giuseppe Giusti.\nSegue l'altare Puccini\u00a0\u2013 L'Addolorata, statua opera del Collina Graziani di Faenza.\nProseguendo sempre a destra si ha la cappella moderna con statua di San Giuseppe sempre di Collina Graziani, ed il tabernacolo in bronzo, lavoro del pistoiese Ulisse Lippi, gi\u00e0 ammirato nella Esposizione di Arte Sacra tenuta nel Palazzo di Giano nel 1929.\nIl presbiterio.\nSalendo al presbiterio vediamo nello sfondo della cappella a destra, una tavola, \"La Circoncisione di Ges\u00f9\", la quale, secondo il Tolomei, \u00e8 uno dei pi\u00f9 belli e grandiosi dipinti del Veronese: ha la data del 1577. Nel mezzo della composizione \u00e8 una tavola, sulla quale \u00e8 posto il Bambino Ges\u00f9, davanti ad esso \u00e8 il sacerdote preparato alla cerimonia; dietro a questo vi \u00e8 la figura di un frate Servo di Maria, forse quello che ordin\u00f2 il quadro; ed attorno si affolla il popolo, mentre nel davanzale del quadro, di grandezza poco minore del vero, si vedono due donne con putti e l'immancabile canino.\nNativit\u00e0 del Cigoli.\nNella cappella di sinistra del presbiterio si trova la magnifica tela di Lodovico Cardi detto il Cigoli \"La Nativit\u00e0 della Vergine\". La bella scena \u00e8 raffigurata in un'ampia sala, con in fondo un ricco \u00e8 grandioso letto, nel quale sta Sant'Anna assistita da alcune donne, le cui figure per\u00f2 restano nell'oscuro. Due ancelle invece in prima luce sono sul dinanzi del dipinto, e mentre una se ne sta china lavando la pargoletta in un bacino, l'altra le sta in piedi e vicina tenendo in mano un mesciacqua. Il dipinto ha la data 1608 e la firma dell'autore a destra presso il gattino. Di questo lavoro disse B. Valiani che \u00e8 \"fatto con sommo studio e coll'intelligenza propria di questo artista\". Il Burci pi\u00f9 recentemente diceva essere il presente un \"dipinto fra i pi\u00f9 rari di questo insigne pittore, da figurare nelle primarie gallerie\".\nIl coro.\nEntrando nel coro, nella parete di destra esiste il quadro in tela di M. Alessio da Pistoia rappresentante San Carlo Borromeo.\nNella parete centrale vi \u00e8 la bella tavola - \"La Vergine in trono col Bambino\" seduto in grembo, ed alcuni Santi, cio\u00e8 San Giovanni Evangelista, San Bartolomeo, San Giacomo e San Filippo, Apostoli, grandi quasi al vero. Vari giudizi sono stati fatti intorno all'autore di questo dipinto che \u00e8 uno dei pi\u00f9 belli della chiesa. Da alcuni si attribuisce a Fra Paolino da Pistoia, altri col Valiani lo dicono di Leonardo Malatesta: ma generalmente e con pi\u00f9 probabilit\u00e0 altri lo ritengono di Bernardino di Antonio Detti, chiamato il Signoraccio. Ha la data del 1535.\nAi lati della magnifica tavola sopra descritta sono due statue del padre servita Giovanni Angelo M. Lottini, una rappresentante San Filippo Benizi col triregno ai piedi ed il libro in mano, l'altra il Beato Bonaventura Bonaccorsi pistoiese col Crocifisso a mano predicante perdono e pace.\nNella parete di sinistra del coro \u00e8 un dipinto in tavola sagomata, \"L'Assunzione di Maria Vergine\", attribuito generalmente a Santi di Tito. \u00c8 un quadro di fattura assai accurata, ma fu danneggiato dalla caduta di un fulmine, che ne ha tolto in vari punti il colore. La Madonna \u00e8 seduta fra le nubi luminose e circondata da una gloria di Angeli. In basso stanno genuflessi San Pietro Apostolo, San Francesco d'Assisi, San Giacomo apostolo ed altro Santo, che sembra San Benedetto Abate. L'ubicazione attuale di questo quadro non \u00e8 originaria; ma esso fu dipinto e posto in origine all'altare di chiesa, dedicato all'Assunta, ora detto di San Filippo. La volta del Coro \u00e8 affrescata da Giovanni Domenico Ferretti con la rappresentazione della \"Annunciazione di Maria\" alquanto rovinata.\nSagrestia.\nDal presbiterio, lato sinistro, si accede alla Sagrestia ampia e circondata da pregevoli banchi di noce. Nella parte superiore sono sei quadri in tela rappresentanti i fatti o miracoli principali di San Filippo Benizi, dipinti da buona mano, e cos\u00ec pure due quadri con paesaggi. Le cronache del padre Peraccini dei Servi di Maria ci dicono che i Padri chiamarono nel 1600 a dipingere i miracoli di San Filippo il celebre pittore Bernardino Poccetti. Ma non consta che egli realmente abbia dipinto questi quadri: anzi non parrebbero essi del Poccetti, sebbene siano dipinti da buona mano. Ma soprattutto interessante in sagrestia si vede sopra la porta, che mette in presbiterio, una bella tavola \"La Concezione\" coi relativi simboli scritturali. Da alcuni \u00e8 attribuita a Giovanni Cristiani, ma il p. Sebastiano Vongeschi, nelle sue \"Ricordanze\" narra chiaramente come il quadro fosse dipinto da Giuliano d'Iacopo Panciatichi nel 1532 ed a sue spese egli stesso vi facesse apporre la corona d'argento. L'ubicazione di questa tavola non \u00e8 originaria, ma probabilmente fu eseguita per una delle piccole cappelle, che erano internate nelle pareti laterali della Chiesa, come abbiamo detto sopra.\nLato sinistro.\nRitornando in chiesa e proseguendo la visita agli altari, troviamo quello Peraccini (\"L'Assunzione di Maria\"), detto ora di San Filippo Benizi. La tela rappresentante il B. Buonaventura Bonaccorsi con ai lati San Filippo Benizi e Santa Giuliana Falconieri in atto di venerare Maria Assunta in cielo, fu eseguita dal Prof. Ugo Casanova nel 1915, nell'occasione del 6\u00ba centenario dalla morte del B. Bonaccorsi. Sotto la mensa dell'altare riposano in urna dorata le spoglie del beato portate a Pistoia, sua patria, da Orvieto ove mor\u00ec nel 1315, nell'occasione del centenario.\nProseguendo si trova l'altare di San Pellegrino Laziosi dei Servi di Maria. La tela, rappresentante il \"Cristo che staccandosi dalla Croce risana la gamba incancrenita del Santo\", dal Tolomei \u00e8 attribuita a Giovanni Battista Cigoli, dal Tigri al pittore Gigli.\nIn fondo di chiesa \u00e8 l'altare della \"Concezione\". La tela, dipinta da Tommaso Redi, rappresenta la \"Vergine con Angeli\" ecc. in alto il Padre Eterno, e in basso San Giovanni Battista genuflesso.\nIl chiostro.\nCostruito insieme col convento annesso nel secolo XIV, sarebbe di bello stile romanico, ma fu deturpato nel secolo XVIII con una soprastruttura per abitazione, e pi\u00f9 ancora nel 1905 con la semichiusura degli archi, fatta per necessit\u00e0 di statica in seguito alla rottura avvenuta di una colonna nell'angolo sud est, con conseguente caduta del fabbricato sopra stante e sconquassamento del resto del porticato. Tuttavia \u00e8 sempre ammirevole per le ventisei lunette affrescate tutte all'intorno da insigni pittori nel secolo XVII, insieme ai ritratti di 18 Cardinali e Vescovi appartenuti ai Servi di Maria, e similmente per l'ornato di festoni retti da giganti nelle pareti del medesimo, scoperti in parte nel 1915 e in questi anni riportati alla luce.\nQuesti affreschi, parecchi di pregio artistico, sono tutti di importanza storica, sia perch\u00e9 danno un'idea dalla scuola fiorentina e pistoiese del sec. XVII, sia perch\u00e9 riportano le scene e i costumi del tempo, e specialmente ritratti di eminenti personaggi, monumenti dell'epoca ecc.\nSarebbe pertanto interessantissimo questo chiostro per il suo stile, se potesse essere liberato dalle aggiunte edificazioni. Ma sarebbe pi\u00f9 ammirevole. se potessero essere ripristinate le cappelle storiche del Capitolo e della Compagnia dei Rossi alle quali d\u00e0 accesso il medesimo chiostro e che furono tolte dal loro primitivo e storico uso e deturpate con altre aggiunte di muraglie divisorie, in seguito alla soppressione degli Ordini religiosi del 1808-1810 ed in quella del 1866.\nOratorio dei Rossi o Disciplinati di Santa Maria dei Servi.\nDal chiostro, lato ovest, si accede all'Oratorio dei Rossi. Il B. Buonaventura Bonaccorsi istitu\u00ec la Confraternita dei novelli convertiti, ponendola sotto la protezione della Santa Vergine, e dando loro il nome di \"Disciplinati di Santa Maria o dei Servi di Santa Maria\". A ricordanza poi del sangue che avevano sparso quei convertiti nelle lotte cittadine, e per indicare ad essi che dovevano esser pronti a dare il proprio sangue per la Fede e per Cristo, volle che vestissero un sacco rosso: e di qui la loro Confraternita o Compagnia ebbe anche il nome di \"Compagnia dei Rossi\".\nI frati diedero alla Compagnia sede nel convento; e cos\u00ec qui ebbe un conveniente Oratorio, con ingresso separato nella pubblica via, e di un'ampiezza rilevante, come si vede in un grafico del convento e della chiesa del Cinquecento.\nNel 1450 la Compagnia apri a sue spese un ospedale per ricevervi i pellegrini poveri nel monastero di San Desiderio, posto poco lontano dalla Chiesa della SS. Annunziata, donato loro dal Vescovo Donato dei Medici con l'onere di dare quattrocento lire al benefizio di Santa Maria Maddalena trasferito da questa chiesa alla Cattedrale. Al servizio dei pellegrini furono deputate alcune pie donne dell'Ordine dei Servi, dette le \"Ammantellate\", le quali pur vivendo ciascuna a casa nella propria famiglia, compirono questo servizio fino che nel 1516 fu chiuso l'Ospedale. Nella chiesa di San Desiderio Domenico Amati fece dipingere, sulla parete maggiore, a Sebastiano Vini, la crocifissione di San Desiderio e dei diecimila suoi compagni.\nLe Cronache Servitane e il Tolomei ci assicurano che Giovanni di Bartolomeo Cristiani nel 1396 aveva dipinto a buon fresco tutto all'intorno l'Oratorio dei Rossi, ripartendo il lavoro in quindici storie della genealogia e della \"Vita di Ges\u00f9 Cristo\". Di tali affreschi ne \u00e8 rimasto salvo uno, rappresentante la \"Vergine Annunziata e l'Angelo\", con ai piedi prostrato uno dei fratelli col sacco rosso e buffa in capo. Sotto questo affresco abbastanza ben conservato sono quattro figure di Santi della stessa epoca.\nAnche la parte ambientale di questo Oratorio sub\u00ec modificazione nel secolo XVIII, quando fu ampliato il convento, e sopra all'Oratorio fu costruito il grandioso edificio, ora Caserma Gavinana.\nLa Compagnia de' Rossi fu soppressa dal Vescovo giansenista Scipione de' Ricci, insieme a tante altre Confraternite e Compagnie memorabili nella storia pistoiese.\nIl Capitolo.\nDal medesimo chiostro, lato est, si accede alla cappella del Capitolo. Infatti qui sono stati celebrati i primi Capitoli o Comizi Generali dei Servi di Maria: qui due volte tenne Capitolo Generale anche San Filippo Benizi, cio\u00e8 nel 1268 e nel 1276; e fu in questa ultima circostanza che tenendo il Santo un fervido ed apostolico discorso sopra il salmo: \"Super flumina Babilonis illic sedimus et flevimus\", e rilevando otta la gravit\u00e0 dei mali provenienti dalle contese e lotte fratricide cittadine delle fazioni guelfa e ghibellina, riport\u00f2 a Pistoia tranquillit\u00e0, ordine, prosperit\u00e0 e produsse la conversione del gran fomentatore di parte ghibellina, Buonaventura Bonaccorsi.\nQuesta Cappella fu tenuta sempre, come tutte le aule capitolari degli Ordini Religiosi, in grande cura dai Servi di Maria: onde ben presto vollero che fosse arricchita di bei dipinti, e le cronache servitane dicono che Giovanni Cristiani vi rappresent\u00f2 alla fine del secolo XIV, in dieci quadri tutta la \"Passione di Ges\u00f9 Cristo\". Il Tolomei poi nella sua Guida di Pistoia dice che la sala del Capitolo fu affrescata da Francesco Maria Piastrini del '600.\nDi tali dipinti non si hanno ora tracce apparenti, perch\u00e9 i muri sono stati pi\u00f9 volte scialbati; ma in un saggio fatto nel 1915 furono scoperte delle pitture in medaglioni stile secentesco. Probabilmente perci\u00f2 sopra le pitture trecentesche del Cristiani il Piastrini fece nuovi dipinti. Anche la struttura ambientale di questa antica e interessante Cappella Capitolare \u00e8 stata modificata e deturpata da muri intermezzi, innalzati per formarne vari ambienti."}
{"id": "864526", "revid": "88740", "url": "https://it.wikipedia.org/wiki?curid=864526", "title": "Calder\u00f3n", "text": "Il nome Calder\u00f3n pu\u00f2 essere riferito a:"}
{"id": "864528", "revid": "287204", "url": "https://it.wikipedia.org/wiki?curid=864528", "title": "Calderon", "text": ""}
{"id": "864531", "revid": "1534511", "url": "https://it.wikipedia.org/wiki?curid=864531", "title": "Elettrogravimetria", "text": "L'elettrogravimetria \u00e8 una metodica elettroanalitica che permette di determinare quantitativamente, in modo molto accurato, il contenuto in metallo di un campione portato in soluzione acquosa.\nIn termini pratici si tratta di una elettrolisi effettuata a \"potenziale catodico controllato\", ovvero a \"corrente costante\", collegando al catodo un terzo elettrodo che funge da elettrodo di riferimento. In questo modo \u00e8 possibile aumentare il potenziale del catodo per compensare la diminuzione di corrente dovuta alla minore concentrazione della soluzione in seguito all'avanzamento del processo elettrolitico, diminuzione di corrente elettrica che altrimenti protrarrebbe eccessivamente la durata dell'elettrolisi col rischio di ottenere alla fine un minore deposito catodico di analita. Tuttavia in alcuni casi, ad esempio quando si lavora con soluzioni contenenti specie i cui potenziali standard di riduzione differiscono di poco e che potrebbe quindi codepositarsi al catodo, \u00e8 preferibile eseguire l'elettrolisi a \"potenziale costante\".\nLa differenza di potenziale minima necessaria per effettuare un'analisi elettrogravimetrica \u00e8 definita \"tensione pratica di elettrolisi\" ed \u00e8 data dalla somma della forza controelettromotrice (\"f.c.e.m.\") della pila indotta (o \"tensione teorica di elettrolisi\"), delle sovratensioni anodica e catodica dovute a polarizzazione degli elettrodi e dalla somma del contributo dovuto alla resistenza ohmica dell'elettrolita (iR). Gli elettrodi solitamente sono in platino; in casi particolari, per diminuire la tensione di elettrodeposizione di metalli pi\u00f9 nobili, vengono utilizzati dei catodi in mercurio i quali presentano bassa sovratensione di deposito per effetto della formazione di amalgami e alta sovratensione di sviluppo per l'idrogeno gassoso. Un accurato controllo del potenziale applicato al catodo permette di effettuare l'analisi elettrogravimetrica di una miscela di cationi metallici.\nLa quantit\u00e0 di metallo solido ottenuto viene determinata dalla differenza tra il peso del catodo, lavato con etanolo e seccato in stufa, dopo elettrogravimetria e il peso iniziale dello stesso elettrodo."}
{"id": "864534", "revid": "1543377", "url": "https://it.wikipedia.org/wiki?curid=864534", "title": "Peso filippino", "text": "Il peso filippino (piso in filipino, peso in inglese e spagnolo) \u00e8 la moneta ufficiale della Repubblica delle Filippine. \u00c8 suddiviso in 100 sentimo (o centavos). Il suo codice ISO 4217 \u00e8 \"PHP\".\nMonete.\nLe monete attualmente in circolazione sono nei tagli:\nBanconote.\nLe banconote attualmente in circolazione sono nei tagli:"}
{"id": "864537", "revid": "287204", "url": "https://it.wikipedia.org/wiki?curid=864537", "title": "Ban\u016b Qaynuq\u0101\u02bf", "text": "I Ban\u016b Qaynuq\u0101\u02bf (arabo \ufe91\ufee8\ufeee \ufed7\ufef4\ufee8\ufed8\ufe8e\ufec9) erano una delle tre trib\u00f9 ebraiche (assieme a Nad\u012br e Banu Qurayza) insediate nella citt\u00e0-oasi di Medina (chiamata ancora Yathrib) nel VII secolo, allorch\u00e9 Maometto vi giunse, compiendo l'Egira, su invito di una delegazione di suoi abitanti.\nEra con ogni probabilit\u00e0 la trib\u00f9 ebraica pi\u00f9 importante, sia per ricchezza, sia per consistenza numerica (1.000-2.000 individui come minimo) ed era insediata nell'area sud-occidentale della citt\u00e0, in \"fortezze\" (\"\u0101\u1e6d\u0101m\", pl. di \"u\u1e6dum\") tra loro vicine.\nAnche con questa trib\u00f9 il profeta dell'Islam sottoscrisse il cosiddetto \"Patto di Medina\" (o \"Rescritto di Medina\", o \"Costituzione di Medina\") nell'anno 1 dell'Egira, corrispondente al 623 d. C.\nAl contrario dei loro correligionari dei Ban\u016b Quray\u1e93a (probabilmente specializzati nella concia di pelli) e dei Ban\u016b Na\u1e0d\u012br (essenzialmente agricoltori o artigiani specializzati nella lavorazione del ferro e dell'oro), i Qaynuq\u0101\u02bf - pur esperti fabbri e orefici anch'essi - sembra fossero basilarmente commercianti e, come tali, in cordiali e proficui rapporti con gli altri mercanti della Penisola Araba in genere e del \u1e24ij\u0101z e di Mecca pi\u00f9 in particolare.\nI rapporti coi musulmani cominciarono a deteriorarsi dopo la battaglia di Badr, a causa dell'atteggiamento poco collaborativo degli israeliti medinesi nei confronti dei musulmani e poco orientato a partecipare alla politica di Maometto nei confronti dei pagani di Mecca che l'avevano indirettamente costretto a prendere la via dell'esilio.\nLa scusa fu quella delle dure reazioni di alcuni dei Qaynuq\u0101\u02bf all'atteggiamento oltraggioso verso una donna ebrea da parte di un musulmano che fu ucciso per reazione dai correligionari della donna offesa.&lt;br&gt;\nLa reazione dei seguaci di Maometto fu durissima e si espresse con un assedio durato 15 giorni agli \"\u0101\u1e6d\u0101m\" in cui i Qaynuq\u0101\u02bf s'erano rifugiati e con la finale riduzione in prigionia dell'intera parte maschile della trib\u00f9 ebraica, malgrado questa potesse vantare una consistenza doppia dei suoi avversari: segno evidente delle forti complicit\u00e0 su cui i musulmani potevano contare anche fra gli arabi pagani, probabilmente mossi da antichi motivi di rancore e d'invidia nei confronti dei Qaynuq\u0101\u02bf.\nUna soluzione violenta fu evitata solo grazie al solidale intervento di \u02bfAbd All\u0101h b. Ubayy, \"sayyid\" degli arabi Khazraj e degli \"Ipocriti\" (\"Mun\u0101fiq\u016bn\" ). Ci\u00f2 permise agli ebrei di vedersi commutare la pena capitale in un pi\u00f9 moderato bando dalla citt\u00e0.\nAi condannati all'esilio fu concesso un periodo di tempo (3 giorni), utile per vendere quanto essi non avrebbero potuto trasportare, prima di dirigersi infine verso la Siria o l'oasi higiazena di Khaybar. "}
{"id": "864539", "revid": "19933", "url": "https://it.wikipedia.org/wiki?curid=864539", "title": "MuOnline", "text": ""}
{"id": "864541", "revid": "729019", "url": "https://it.wikipedia.org/wiki?curid=864541", "title": "Cinque Nazioni 1949", "text": "Il torneo di rugby a 15 delle Cinque Nazioni del 1949 si disput\u00f2 dal 15 gennaio al 26 marzo. Il torneo venne vinto dall'Irlanda.\nClassifica.\n "}
{"id": "864555", "revid": "15756", "url": "https://it.wikipedia.org/wiki?curid=864555", "title": "Storia della Guinea Equatoriale", "text": "La storia della Guinea Equatoriale fu fortemente influenzata dalla colonizzazione spagnola, protrattasi dalla fine del XIX secolo fino al 1968. La Guinea Equatoriale indipendente ha conosciuto una storia relativamente meno travagliata di altri paesi dell'Africa Centrale (con due soli presidenti susseguitisi dal 1968 a oggi) ma non meno drammatica dal punto di vista economico e della sicurezza interna.\nStoria precoloniale.\nI primi abitanti della regione che corrisponde all'odierna Guinea Equatoriale furono probabilmente i pigmei, oggi diffusi solo in alcune zone isolate nei dintorni del Rio Muni settentrionale. Fra il XVII e il XIX secolo nuovi gruppi tribali giunsero nella zona in conseguenza delle migrazioni bantu, popolando soprattutto le coste. Con queste migrazioni giunsero probabilmente in Guinea gli odierni Bubi, uno dei gruppi etnici pi\u00f9 importanti dell'area.\nLa scoperta dell'isola di Bioko, al largo della Guinea Equatoriale e parte integrante del suo territorio nazionale, viene attribuita all'esploratore portoghese Fernando Po (Fern\u00e3o do Po), che avrebbe avvistato l'isola nel 1471 mentre cercava una rotta per le Indie. Egli chiam\u00f2 l'isola \"Formosa\" (\"bella\"), ma presto essa fu ribattezzata col nome del suo scopritore, \"Fernando P\u00f3o\".\nL'Isola di Annob\u00f3n venne scoperta il 1\u00ba gennaio del 1475 dai navigatori portoghesi Pedro Escobar e Jo\u00e3o de Santar\u00e9m.\nPrimi insediamenti coloniali.\nBioko e la vicina Annob\u00f3n furono colonizzate dai Portoghesi nel 1494. Insieme all'isola di Corisco vennero utilizzate come basi per il commercio degli schiavi. Nel 1642 la Compagnia Olandese delle Indie Orientali s'impossess\u00f2 del controllo delle basi ed oper\u00f2 fino al 1648 quando i portoghesi cacciarono gli olandesi dalle isole mantenendone il controllo fino ai trattati di San Ildefonso (1777) e di El Pardo (1778) con i quali le isole e i diritti commerciali nella zona furono ceduti alla Spagna in cambio di alcuni territori sudamericani. Da questo momento le isole entrarono a far parte del Vicereame del R\u00edo de la Plata come Governatorato di Fernando Poo e Annob\u00f3n, in tal modo innaturalmente separata da Sao Tom\u00e8 e Principe. Di fatto gli spagnoli non ebbero mai un reale controllo della zona: la distanza da Buenos Aires, le avversit\u00e0 climatiche e le malattie tropicali che decimarono i soldati inviati dalla Spagna, il rifiuto della popolazione Bubi di accettare i nuovi colonizzatori, spinsero gli spagnoli ad abbandonare le isole al proprio destino.\nI britannici occuparono l'isola di Bioko tra il 1827 e il 1832 per combattere il commercio degli schiavi, fondando l'insediamento di Port Clarence, l'odierna capitale Malabo. La Spagna riassunse nel 1836 il controllo di Annob\u00f3n, nel marzo del 1843 quello di Bioko, nel 1843 Corisco pass\u00f2 alla Spagna grazie ad un accordo con il Re Benga Bonkoro I, mentre la parte continentale, Rio Muni, divenne un protettorato nel 1885 e una colonia nel 1900. Tra il 1926 e il 1959 l'intera regione costitu\u00ec la colonia della Guinea Spagnola. Durante la prima guerra mondiale, le truppe tedesche si ritirarono in questo territorio dal Camerun, sfruttando la neutralit\u00e0 spagnola.\nColonia spagnola.\nDurante la prima met\u00e0 del XX secolo la Spagna non dimostr\u00f2 interesse, o non ebbe le risorse, per sviluppare l'economia della Guinea Spagnola. Vennero tuttavia create grandi piantagioni di cacao, specialmente a Bioko, dove furono inviati come braccianti molti Nigeriani. Grazie a queste piantagioni, il reddito pro capite in Guinea Equatoriale risult\u00f2 essere fra i pi\u00f9 elevati dell'intero continente. Gli spagnoli diffusero anche l'alfabetizzazione e fornirono alla Guinea una buona rete di strutture sanitarie, sebbene il personale indigeno in servizio in tali strutture fosse dell'ordine di poche unit\u00e0.\nDurante gli anni '30 la Guinea Spagnola rimase fedele alla Seconda repubblica spagnola fino al 14 ottobre 1936 quando, gi\u00e0 iniziata la guerra civile spagnola, venne presa dai militari ribelli di Francisco Franco. Uomini di Franco provenienti da Fernando Poo, precedentemente occupata, bombardarono il porto di Bata, costringendo gli amministratori repubblicani a lasciare il paese, rifugiandosi in Camerun.\nNel 1959, ai territori spagnoli nel Golfo di Guinea fu attribuito lo stato di provincia della Spagna, col nome di Regione Equatoriale Spagnola. Le prime elezioni locali si tennero nello stesso anno, e i primi rappresentanti nativi ebbero un seggio presso le \"Cortes Generales\" (il parlamento spagnolo). L'autonomia concessa alla provincia port\u00f2 la conseguenza paradossale che nella Regione Equatoriale si svilupp\u00f2 un sistema multipartitico mentre la Spagna si trovava in una condizione di regime monopartitico. Nello stesso periodo la provincia acquis\u00ec il nuovo nome di \"Guinea Equatoriale\".\nL'indipendenza.\nIl 15 dicembre 1963, un referendum tra la popolazione della Guinea Equatoriale approv\u00f2 a grande maggioranza un progetto di autonomia della colonia.Nel novembre del 1965 l'Assemblea delle Nazioni Unite adott\u00f2 un progetto di risoluzione che invitava la Spagna a fissare prima possibile la data per l'indipendenza della Guinea Equatoriale. Nel dicembre 1966 il Consiglio dei ministri del governo spagnolo accett\u00f2 di preparare la conferenza costituzionale, aperta nell'ottobre del 1967.\nNel marzo 1968, in seguito a pressioni da parte dei nazionalisti indigeni e delle Nazioni Unite, la Spagna annunci\u00f2 che avrebbe concesso l'indipendenza alla Guinea Equatoriale. Fu istituita una convenzione costituzionale che produsse una legge elettorale e una bozza di costituzione. Sotto il controllo di osservatori delle Nazioni Unite, l'11 agosto 1968 si tenne un referendum in cui il 63% della popolazione si espresse a favore della costituzione.\nNel settembre dello stesso anno Francisco Mac\u00edas Nguema fu eletto primo presidente della Guinea Equatoriale, e in ottobre l'indipendenza fu ufficializzata.\nLa prima dittatura Nguemista: l'amministrazione Macias.\nNel luglio del 1970, Macias dichiar\u00f2 illegali tutti i partiti tranne il suo, e nel maggio dell'anno successivo abrog\u00f2 gran parte della costituzione in senso autoritario, autoproclamandosi presidente a vita nel luglio 1972.\nNel 1973 promulg\u00f2 una nuova Costituzione, su misura, creando uno stato unitario, sovrascrivendo il precedente status di federazione tra Fernando Poo e Rio Muni. Vagamente marxista, Nguema condusse una repressione spietata contro gli oppositori politici e commise terribili violazioni dei diritti umani. A causa dei suoi metodi dittatoriali pi\u00f9 di 100.000 persone fuggirono verso i paesi limitrofi, vennero uccisi almeno 50.000 di coloro che rimasero nel paese e altri 40.000 furono condannati ai lavori forzati. Ostile verso gli spagnoli, li costrinse alla fuga: come conseguenza, la produzione agricola croll\u00f2, con conseguenze economiche disastrose. L'agricoltura, infatti, prima della cacciata dei coloni era molto fiorente e rappresentava il cardine dell'economia. Il suo governo si occup\u00f2 quasi esclusivamente della sicurezza interna, perseguita attraverso l'instaurazione di un regime di terrore che port\u00f2 alla morte o all'esilio di un terzo della popolazione. Le infrastrutture del paese andarono in rovina. Gli stessi lavoratori nigeriani impiegati a Bioko fuggirono dal paese in massa nel 1976.\nNel 1975 furono chiuse le scuole, mentre nel marzo 1976 venne decretato il servizio militare obbligatorio per tutti i ragazzi di et\u00e0 compresa tra 7 e 14 anni (tutti i genitori che avessero tentato di opporsi al decreto sarebbero stati \"imprigionati o giustiziati\").\nNel 1978 furono chiuse anche le chiese.\nNguema attu\u00f2 inoltre una campagna di \"africanizzazione\", eliminando tutti i segni della presenza coloniale a partire dai toponimi: la capitale \"Santa Isabel\" fu ribattezzata Malabo, l'isola di Fernando Poo divenne Masie Nguema Biyogo, e Annob\u00f3n divenne Pagalu. I cognomi di origine europea furono cancellati dall'anagrafe in favore di nomi africani; lo stesso Macias modific\u00f2 il proprio nome in \"Masie Nguema Biyogo \u00d1egue Ndong\".\nLa nuova dittatura Nguemista: l'amministrazione Obiang.\nIl 3 agosto del 1979, il nipote di Nguema Teodoro Obiang Nguema Mbasogo port\u00f2 a compimento un colpo di Stato; Nguema fu arrestato, processato e condannato a morte. Obiang, che era stato direttore della famigerata prigione di Black Beach, divenne presidente nell'ottobre del 1979. Le isole cambiarono di nuovo nome, diventando Bioko e Annob\u00f3n. Il nuovo presidente si trov\u00f2 di fronte un paese sull'orlo della rovina; la popolazione si era ridotta a un terzo di quella presente al momento dell'indipendenza.\nDue colpi di stato, nel 1981 e nel 1983, fallirono: il primo fu organizzato dai seguaci di Nguema, il secondo dall'opposizione, rimasta sempre forte sia dentro che fuori dal Paese.\nNel luglio del 1982, il Consiglio Militare Supremo nomin\u00f2 Presidente Obiang per un periodo di sette anni e promulg\u00f2 una nuova costituzione (la terza), approvata con un referendum il 15 agosto 1982. Poco dopo, la Guinea Equatoriale ader\u00ec alla Comunit\u00e0 economica e monetaria dell'Africa centrale (CEMAC), adottando il Franco CFA come moneta nel 1984. Aprendo ai paesi occidentali, il nuovo Capo di Stato riusc\u00ec anche ad ottenere aiuti internazionali che si dimostrarono molto importanti, inoltre instaur\u00f2 buoni rapporti con la Spagna.\nNel 1983 si sono tenute le elezioni parlamentari, a cui ha partecipato una sola lista di candidati. Nel 1987, Obiang ha annunciato la formazione del Partito Democratico della Guinea Equatoriale (PDGE) in vista delle elezioni presidenziali svoltesi nel 1989. Candidato unico, Obiang \u00e8 stato rieletto. Tuttavia, il paese non \u00e8 riuscito a uscire dalla profonda crisi economica in cui si trovava.\nNel 1991, una timida apertura ai paesi occidentali: un inizio di democratizzazione, essenziale per continuare ad accedere agli aiuti economici di Spagna e Francia. Nel mese di novembre un referendum ha approvato una nuova costituzione (la quarta), che istituisce un sistema di rappresentanza parlamentare per i partiti politici ora legalizzati. Molti oppositori politici rientrarono dall'estero, ma solo per essere imprigionati da Obiang. Nonostante la nuova costituzione le elezioni del 1993, del 1996, del 1999 e del 2002 sono state boicottate dalla maggioranza dei partiti e degli aventi diritto al voto. Il presidente ha assunto col tempo derive autoritarie, se non dittatoriali.\nIl 1996 \u00e8 stato l'anno della svolta per il paese: furono scoperte enormi riserve di petrolio, e da allora il contesto economico e sociale \u00e8 profondamente cambiato, generando da una parte una crescita economica notevole, dall'altro tensioni e squilibri causati da una distribuzione assolutamente ineguale delle ricchezze derivanti dal petrolio nero.\nGrazie a proventi del petrolio, la Guinea Equatoriale ha sperimentato tassi di crescita del 33%. Anche se un tale afflusso di ricchezza non \u00e8 servito a migliorare le condizioni della popolazione, \u00e8 servito al regime per \"comprare\" una sorta di legittimit\u00e0 internazionale. Sotto la pressione da parte dell'industria petrolifera statunitense (presente in Guinea Equatoriale, con ExxonMobil, ChevronTexaco e Triyo Energia), gli Stati Uniti hanno ripreso le relazioni diplomatiche (sospese dal 1995) nel 2003. La Guinea Equatoriale \u00e8 il terzo maggior produttore di greggio dell'Africa sub-sahariana (dopo Angola e Nigeria).\nNel 2004, mercenari europei e sudafricani tentarono invano un colpo di Stato; Obiang \u00e8 ancora al governo del paese. Questo tentato golpe ha attirato l'attenzione dei media per il coinvolgimento di Sir Mark Thatcher, figlio di Margaret Thatcher, che avrebbe finanziato l'operazione. Questo tentativo di rimuovere Mbasogo ha forse ricevuto il tacito sostegno di alcuni governi occidentali e di alcune multinazionali.\nSebbene il presidente Obiang abbia firmato un decreto anti-tortura nel 2006 che ne vieta ogni forma di abuso e uso improprio e con il quale ha commissionato la ristrutturazione e l'ammodernamento di carcere di Black Beach per garantire il trattamento umano dei prigionieri, la violazione dei diritti umani continua. Human Rights Watch, Amnesty International e altre organizzazioni non governative hanno documentato gravi abusi dei diritti umani nelle carceri, torture, pestaggi, morti inspiegabili e la detenzione illegale.\nSecondo la BBC, la politica interna del paese \u00e8 dominata da tensioni tra il figlio di Obiang, Teodorin, e altri parenti stretti con posizioni di potere nelle forze di sicurezza. La tensione \u00e8 riconducibile allo spostamento negli equilibri di potere derivanti dall'enorme aumento nella produzione di petrolio che si \u00e8 verificato dal 1997."}
{"id": "864556", "revid": "30610", "url": "https://it.wikipedia.org/wiki?curid=864556", "title": "Ninfa (martire)", "text": "Agiografia.\nSecondo una \"Passio\" manoscritta risalente al XII secolo, Ninfa sarebbe stata figlia di Aureliano, prefetto di Palermo al tempo di Costantino, cio\u00e8 agli inizi del IV secolo. Per la conversione di Ninfa al cristianesimo fu decisivo l'incontro e la frequentazione del vescovo di Palermo, Mamiliano. Il padre, Aureliano, cerc\u00f2 in tutti i modi di far recedere la figlia dalla nuova religione, fece persino arrestare Mamiliano con duecento altri cristiani e li sottopose a torture. Poich\u00e9 ogni tentativo risult\u00f2 vano, li fece rinchiudere in carcere, ma un angelo li liber\u00f2 e li condusse in riva al mare, dove trovarono pronta una barca per prendere il largo. Si diressero verso nord e viaggiarono per mare fino all'isola del Giglio, dove rimasero qualche tempo in preghiera e solitudine.\nIl desiderio di visitare le tombe degli apostoli Pietro e Paolo li spinse a raggiungere la citt\u00e0 di Roma, dove Mamiliano mor\u00ec subito dopo aver realizzato il suo desiderio e Ninfa lo fece seppellire vicino al mare, ad un miglio da una localit\u00e0 denominata Bucina.\nUn anno dopo, esattamente il 10 novembre, dopo un lungo periodo di stenti, anche Ninfa mor\u00ec e fu sepolta in una cripta, sempre a Bucina. Gli abitanti del luogo, in seguito all'afflizione provata durante un periodo di siccit\u00e0, pregarono la santa di intercedere presso Dio affinch\u00e9 piovesse. Si verific\u00f2 il tanto desiderato miracolo e i fedeli cominciarono a venerarla come una santa.\nCulto.\nIl nome di santa Ninfa fu ricordato nella tradizione cristiana in associazione ad altri santi martiri (p.es. i santi Mario e Marta), creando confusione. Poi nel Martirologio Romano curato dal cardinale Cesare Baronio (1586) una santa Ninfa \u00e8 commemorata il 10 novembre con i santi Trifone e Respicio, martiri a Nizza\nLe prime notizie riguardanti santa Ninfa risalgono ad un documento pontificio di papa Leone IV (847-855), che cita la chiesa della beata Ninfa martire, nella citt\u00e0 di Porto. Successivamente le reliquie della santa furono collocate nella chiesa di San Trifone in Posterula (nel 1113), nella Cattedrale di Sant'Agapito martire a Palestrina (nel 1116), e nella Basilica di San Crisogono a Roma (nel 1123). Fino al 1593, la sua testa era venerata nella chiesa romana di Santa Maria in Monticelli, dove fu portata nel 1098, durante il pontificato di Urbano II.\nLa venerazione per la santa si diffuse nel Meridione e il 5 settembre 1593 l'urna argentea contenente la testa della santa giunse a Palermo, sua citt\u00e0 natale. La reliquia fu accolta solennemente dal Senato cittadino prima di essere riposta sotto l'altare della cattedrale di Palermo, dov'era venerata almeno dal 1483. La traslazione dell'urna, dalla chiesa romana di Santa Maria in Monticelli alla citt\u00e0 natale, fu possibile per l'attiva opera di mediazione che la Contessa d'Olivares riusc\u00ec a compiere presso il Vaticano.\nA Palermo, santa Ninfa fu eletta patrona della citt\u00e0 assieme ad altre quattro sante vergini, santa Rosalia, sant'Agata, santa Oliva e santa Cristina. Da Palermo il suo culto si diffuse in tutta la Sicilia, tanto che un paese in provincia di Trapani porta il suo nome per volont\u00e0 del fondatore, il barone Luigi Arias Giardina (1605), devoto della santa."}
{"id": "864557", "revid": "729019", "url": "https://it.wikipedia.org/wiki?curid=864557", "title": "Cinque Nazioni 1950", "text": "Il torneo di rugby a 15 delle Cinque Nazioni del 1950 si disput\u00f2 dal 14 gennaio al 25 marzo. Il torneo venne vinto dal Galles.\nClassifica.\n "}
{"id": "864558", "revid": "64860", "url": "https://it.wikipedia.org/wiki?curid=864558", "title": "Glen tipton", "text": ""}
{"id": "864559", "revid": "486946", "url": "https://it.wikipedia.org/wiki?curid=864559", "title": "Scandalo del calcio italiano 2006", "text": ""}
{"id": "864560", "revid": "228587", "url": "https://it.wikipedia.org/wiki?curid=864560", "title": "Dispersione dei modi di polarizzazione", "text": "La dispersione dei modi di polarizzazione o PMD (sigla dell'inglese \"polarization mode dispersion\") \u00e8 una forma di dispersione modale in cui due diverse polarizzazioni della luce in una guida d'onda, che normalmente viaggiano alla stessa velocit\u00e0, viaggiano a velocit\u00e0 diverse a causa di imperfezioni ed asimmetrie casuali nel mezzo; questo determina un allargamento casuale degli impulsi. A meno di tecniche di compensazione, piuttosto complesse, la PMD limita il tasso con cui si pu\u00f2 trasmettere in fibra.\nPanoramica.\nIn una fibra ottica ideale, il core ha una sezione trasversa perfettamente circolare. In questo caso, il modo fondamentale ha due diverse polarizzazioni (ossia l'orientamento del campo elettrico) ortogonali che viaggiano alla stessa velocit\u00e0. Il segnale che viene trasmesso in fibra ha una polarizzazione casuale, ossia una sovrapposizione casuale di queste due polarizzazioni; questo non comporterebbe nessun problema in un caso ideale, poich\u00e9 le due polarizzazioni si propagherebbero alla stessa velocit\u00e0, e sarebbero cio\u00e8 degeneri.\nIn una fibra reale tuttavia, esistono imperfezioni casuali che spezzano la simmetria circolare, determinando differenti velocit\u00e0 per le due polarizzazioni. In questo caso le due componenti di polarizzazione del segnale tendono a separarsi lentamente e quindi a generare allargamento e sovrapposizione degli impulsi. Poich\u00e9 le imperfezioni sono casuali, l'effetto dell'allargamento dell'impulso \u00e8 una random walk e quindi ha un differenziale temporale medio che dipende dalla polarizzazione formula_1, detto anche DGD (Differential Group Delay, ritardo di gruppo differenziale), proporzionale al quadrato della distanza di propagazione:\nformula_3 \u00e8 il \"parametro di PMD\" della fibra, tipicamente misurato in ps/\u221akm, una misura dell'intensit\u00e0 e della frequenza delle imperfezioni.\nLe imperfezioni casuali che spezzano la simmetria, ricadono in diverse categorie. Primo, le asimmetrie geometriche, ad esempio core non perfettamente circolari ma ellittici. Secondo, esistono birifrangenze del materiale dovute alla trazione per cui l'indice di rifrazione dipende dalla lunghezza d'onda. Entrambi questi effetti possono derivare o dall'errato del processo di produzione (che non \u00e8 mai perfetto o esente da trazioni) o da stress sia meccanici che termici imposti alla fibra posta in campo; questi ultimi generalmente variano nel tempo.\nCompensazione della PMD.\nUn sistema per la compensazione della dispersione \u00e8 un dispositivo che utilizza un controllore di polarizzazione per compensare la PDM delle fibre. Essenzialmente quello che fa \u00e8 dividere l'uscita della fibra in due polarizzazioni principali (solitamente quelle con formula_4, ossia senza variazioni del primo ordine del ritardo in funzione della frequenza) ed applicare un ritardo differenziale in modo da riportare in sincronia le due componenti. Dato che gli effetti della PMD sono casuali e variano nel tempo, \u00e8 necessario un componente attivo che risponda ad un feedback nel tempo. Questi sistemi sono quindi complessi e sofisticati; unito al fatto che la PMD non \u00e8 ancora un fattore limitante ai bassi tassi di segnalazione attualmente in uso, ci\u00f2 ha determinato una scarsa diffusione dei compensatori di PMD nei sistemi di telecomunicazione su larga scala.\nUn'altra alternativa sarebbe quella di utilizzare fibre a mantenimento di polarizzazione (fibre PM), una fibra in cui la simmetria \u00e8 cos\u00ec rotta (ossia con un core cos\u00ec ellittico) che una polarizzazione lungo un asse principale \u00e8 mantenuta fino all'uscita. Poich\u00e9 la seconda polarizzazione non \u00e8 mai eccitata, la PMD non si verifica. Tali fibre attualmente presentano problemi pratici, come perdite pi\u00f9 elevate rispetto alle fibre tradizionali e costi di produzione superiori. Un'estensione di questa idea sarebbe una fibra a singola polarizzazione, in cui solo ad una polarizzazione \u00e8 consentito di propagarsi lungo la fibra, mentre l'altra non viene guidata.\nFenomeni collegati.\nUn fenomeno collegato \u00e8 il PDL (polarization-dependent loss, perdita dipendente dalla polarizzazione), per cui le due polarizzazioni subiscono perdite diverse dovute, ancora, ad asimmetrie. Anche il PDL degrada il segnale.\nA rigore, un core circolare non \u00e8 strettamente richiesto per avere due stati di polarizzazione degeneri; \u00e8 sufficiente piuttosto che la simmetria del core ammetta una rappresentazione bidimensionale irriducibile. Ad esempio core quadrati o a triangolo equilatero avrebbero due polarizzazioni del modo fondamentale con uguale velocit\u00e0; queste forme generali compaiono anche nelle fibra a cristallo fotonico. Ancora una volta per\u00f2, qualunque imperfezione che rompesse la simmetria causerebbe la PMD in queste guide."}
{"id": "864566", "revid": "429852", "url": "https://it.wikipedia.org/wiki?curid=864566", "title": "Andrea Carafa", "text": "Biografia.\nPresentatosi nel 1496 presso il sovrano Ferdinando II di Aragona, detto Ferrandino, reclam\u00f2 diritti sui feudi di Santa Severina,\nPolicastro, Roccabernarda, Le Castella e Cir\u00f2, offrendo al re ingenti somme di denaro; questo'ultimo bisognoso di denaro per le casse dello stato, accolse la richiesta del Carafa che si impossess\u00f2 cos\u00ec di quelle terre.\nFu condottiero molto spregiudicato e partecip\u00f2 alla guerra contro i francesi al servizio del re Federico I di Napoli a partire dal 1502; al ritorno nelle sue terre, seppur osteggiato dagli abitanti di Santa Severina, ottenne la conferma dal \"Gran Capitano\", Consalvo di Cordova e dal nuovo sovrano Ferdinando il Cattolico dei suoi diritti feudali.\nCostretto a muovere d'assedio contro la citt\u00e0, che ancora gli si opponeva, riusc\u00ec a impadronirsene in armi solo nel 1506 nonostante la strenua resistenza di Angelo De Luca, capitano delle truppe cittadine (che si oppose alle truppe del Carafa anche nel secondo assedio del 1513-14).\nNel 1523, alla partenza del vicer\u00e9 spagnolo in carica Carlo di Lannoy, divenne luogotenente generale del Regno di Napoli e nel suo governo fu affiancato dal duca di Montalto: invidiato dai parenti dovette spesso guardarsi le spalle e combattere su pi\u00f9 fronti come nel caso dell'invasione dei veneziani in Puglia e lo sbarco dei Turchi a Otranto.\nDurante il suo periodo napoletano si fece costruire una sontuosa residenza sulla collina di Pizzofalcone, oggi noto come Palazzo Carafa di Santa Severina; alla sua morte, avvenuta nel 1526 fu sostituito nei suoi feudi dal conte di Policastro, Giovanni Carafa, suo oppositore."}
{"id": "864567", "revid": "666668", "url": "https://it.wikipedia.org/wiki?curid=864567", "title": "Dos Santos", "text": ""}
{"id": "864568", "revid": "729019", "url": "https://it.wikipedia.org/wiki?curid=864568", "title": "Cinque Nazioni 1951", "text": "Il torneo di rugby a 15 delle Cinque Nazioni del 1951 si disput\u00f2 dal 13 gennaio al 7 aprile. Il torneo venne vinto dall'Irlanda.\nClassifica.\n "}
{"id": "864572", "revid": "92439119", "url": "https://it.wikipedia.org/wiki?curid=864572", "title": "Figlio di Kattatsu", "text": ""}
{"id": "864573", "revid": "287204", "url": "https://it.wikipedia.org/wiki?curid=864573", "title": "Chiesa di San Benedetto (Pistoia)", "text": "La chiesa di San Benedetto \u00e8 una chiesa pistoiese del XIV secolo.\nStoria.\nIl 28 agosto 1380 il vescovo di Pistoia Giovanni Vivenzi assistito dai canonici della cattedrale e dal clero cittadino benedisse la prima pietra del monastero per poi posarla nello scavo delle fondamenta. Fu Bartolomeo Franchi, canonico che ricopr\u00ec importanti incarichi alla corte pontificia, a prendere l'iniziativa per la fondazione di un monastero a Pistoia che seguisse la regola di Monteoliveto, allora tenuta molto in considerazione dai pontefici, stanziando ottomila fiorini d'oro. La data esatta della fine dei lavori non \u00e8 conosciuta, ma lo storico Natale Rauty afferma che sicuramente \u00e8 anteriore al 1386 in quanto in questa data la comunit\u00e0 di monaci aveva gi\u00e0 raggiunto le dodici unit\u00e0, ovvero la quantit\u00e0 prescritta nell'atto di donazione da parte di Piero Guidotti. Ricevente della donazione per conto dell'Ordine e primo abate del monastero fu il pistoiese Giovanni Donati.\nIl giorno successivo alla benedizione della prima pietra da parte del vescovo, questi un\u00ec al nuovo monastero la chiesa di Santa Maria a Spedalino Asnelli, in localit\u00e0 Agliana. L'obiettivo del vescovo era duplice: riportare decoro all'ospedale aglianese e utilizzare nel frattempo le sue rendite per garantire la regolarit\u00e0 dei lavori di costruzione del monastero. Con l'incorporazione dei beni dell'ospedale di Osnello i monaci s'impegnavano a mantenere le case di Osnello e ad accogliervi i poveri; un patto con altre condizioni sarebbe poi stato ratificato il 15 marzo 1437 da don Lorenzo abate degli Olivetani.\nSuppone il Rauty che il monastero doveva essere ben considerato dalle gerarchie dell'Ordine in quanto dal 1\u00ba al 4 maggio 1391 ne ospit\u00f2 il capitolo generale, per la prima volta non tenutosi a Monte Oliveto Maggiore in quanto quest'ultima localit\u00e0 non era agibile per cause belliche. Diversa fu invece la considerazione delle famiglie di alto blasone della citt\u00e0, almeno fino al Cinquecento. Per un priore pistoiese, dopo il periodo di Giovanni Donati, si dovr\u00e0 attendere fino al 1516, ma ciononostante non mancarono le donazioni anche cospicue da parte di cittadini che permisero al monastero di finanziare i lavori di sistemazione e ampliamento del complesso. Solo dalla seconda met\u00e0 del Cinquecento le famiglie nobili pistoiesi rivolgono pi\u00f9 attenzione a San Benedetto e difatti si trovano tra gli abati molti membri di tali famiglie. Questa graduale integrazione del monastero nella vita sociale e artistica della citt\u00e0 si attesta tra la fine del XVI e l'inizio del XVII: le famiglie pi\u00f9 importanti della citt\u00e0 finanziano interventi artistici nell'edificio e come maestro di cappello \u00e8 presente Jacopo Melani.\nIl declino.\nIl 18 agosto 1782 le guardie armate del Bargello impongono ai monaci di lasciare immediatamente l'edificio come decretato dal granduca Pietro Leopoldo su richiesta del vescovo Scipione de' Ricci. Egli, con l'appoggio del Granduca Pietro Leopoldo, soppresse molte istituzioni religiose e monasteri pistoiesi, i cui beni furono incorporati al \"Patrimonio ecclesiastico\" con lo scopo di costruire nuove chiese parrocchiali e mantenere i sacerdoti. Nel caso del monastero di San Benedetto l'esecuzione dell'ordine del sovrano fu pi\u00f9 brutale e sbrigativa in quanto il Ricci aveva gi\u00e0 destinato lo stabile a sede dell'Accademia ecclesiastica. Questa nuova istituzione avrebbe dovuto costituire un centro di cultura teologica collegato con altri centri giansenisti come Port-Royal e Utrecht. Fu proprio nella chiesa del monastero, ribattezzata San Leopoldo in onore al Granduca, che venne ospitato dal 18 al 28 settembre 1786 il rinomato Sinodo di Pistoia.\nDopo la vendita del palazzo vescovile in piazza Duomo dello stesso anno tutti gli uffici della Curia furono trasferiti nell'area vicino a porta Lucchese, la stessa del monastero olivetano. In attesa della nuova sede vescovile il Ricci si trasfer\u00ec nel monastero, divenuto sede dell'Accademia, nel settembre 1788 e qui visse fino al 24 aprile 1790, quando lasci\u00f2 la citt\u00e0 durante un violento moto popolare.\nDopo il periodo del Ricci il monastero sub\u00ec un progressivo abbandono: nel 1799 fu utilizzato come caserma dalle truppe francesi, ospitando fino a mille soldati, e rimase adibito a tale funzione fino al 1827 quando il vescovo Toli ne un\u00ec la fabbrica con quella del seminario vescovile a suo tempo trasferito dal Ricci nel vicino monastero di S. Chiara.\nStoria recente.\nIn tempi recenti il fabbricato del monastero olivetano non \u00e8 stato pi\u00f9 utilizzato dal Seminario. La chiesa, che ha riottenuto dal vescovo il titolo di San Benedetto nel 1957, assieme agli edifici vicini, \u00e8 utilizzata come succursale della parrocchia di San Vitale.\nL'ala sud-ovest del monastero \u00e8 stata restaurata - con alcune interruzioni - dal 1978 al 1984 grazie al finanziamento della Cassa di Risparmio di Pistoia e Pescia affinch\u00e9 i locali fossero a disposizione di un'opera di assistenza agli anziani; i lavori furono progettati e diretti dall'architetto Carlo Sguazzoni e Natale Rauty.\nDescrizione.\nIl terreno donato da Piero si trovava in prossimit\u00e0 delle mura occidentali della citt\u00e0, in una zona allora quasi del tutto inedificata e adibita alla coltivazione ad orti. Il terreno consisteva in sei staiora pistoiesi (circa 7500 metri quadrati) confinati da tre vie pubbliche: via dello Stallone a nord (poi via degli Spensieriti e oggi via Bindi); a est la via che portava al monastero di S. Chiara, oggi via del Seminario; a ovest via delle Cerchie, oggi scomparsa, interna alle mura e che circonvallava la citt\u00e0. Infine a sud vi erano orti di altri enti ecclesiastici che gli Olivetani comprarono una ventina d'anni dopo. Questi campi erano delimitati a sud da una via secondaria ortogonale alle mura, oggi scomparsa, che li separava dal monastero di S. Chiara.\nNel 1630 la chiesa fu ristrutturata; anche il portico antistante la facciata risale a quel periodo. Nell'interno, l\"Annunciazione\" di Giovanni Bartolomeo Cristiani (1390), \"San Benedetto, il Redentore, la Vergine e San Bartolomeo\", di scuola fiorentina del XVI secolo, e una \"Santa Francesca Romana\" di Giacinto Gimignani. Il chiostro piccolo \u00e8 decorato con le \"Storie dell'ordine dei Cavalieri di San Benedetto\" di Giovan Battista Vanni (1660). Il monastero fu soppresso nel 1782 e il complesso ospit\u00f2 l'Accademia Ecclesiastica. Nel 1786 nella chiesa si tenne il Sinodo Diocesano che approv\u00f2 le tesi gianseniste ispirate dal vescovo Scipione de' Ricci."}
{"id": "864574", "revid": "729019", "url": "https://it.wikipedia.org/wiki?curid=864574", "title": "Cinque Nazioni 1952", "text": "Il torneo di rugby a 15 delle Cinque Nazioni del 1952 si disput\u00f2 dal 12 gennaio al 5 aprile. Il torneo venne vinto dal Galles.\nClassifica.\n "}
{"id": "864577", "revid": "363629", "url": "https://it.wikipedia.org/wiki?curid=864577", "title": "Escobar", "text": ""}
{"id": "864586", "revid": "729019", "url": "https://it.wikipedia.org/wiki?curid=864586", "title": "Cinque Nazioni 1953", "text": "Il torneo di rugby a 15 delle Cinque Nazioni del 1953 si disput\u00f2 dal 10 gennaio al 28 marzo. Il torneo venne vinto dall'Inghilterra.\nClassifica.\n "}
{"id": "864588", "revid": "287204", "url": "https://it.wikipedia.org/wiki?curid=864588", "title": "Tullio Gregory", "text": "Biografia.\nNato a Roma nel 1929, si laure\u00f2 in filosofia nel 1950 presso la Facolt\u00e0 di Lettere e Filosofia dell'Universit\u00e0 degli Studi di Roma \"La Sapienza\" con Bruno Nardi. Di questo ateneo fu professore ordinario dal 1962 come titolare della cattedra di Storia della filosofia medievale e dal 1967 di quella di Storia della filosofia. Fu anche direttore del Dipartimento di Ricerche storico-filosofiche e pedagogiche della stessa Universit\u00e0.\nDal 1951 fu collaboratore dell'Istituto dell'Enciclopedia Italiana, contribuendo tra l'altro alla pubblicazione del \"Dizionario Enciclopedico Italiano\". In seguito divenne direttore della sezione di Storia della filosofia e del cristianesimo del \"Lessico Universale Italiano\", collabor\u00f2 alla Terza Appendice, al \"Dizionario Biografico degli Italiani\", alla \"Dantesca\", alla \"Virgiliana\" e diresse la redazione dell\"Enciclopedia della moda\". Presso l'Istituto dell'Enciclopedia Italiana, del cui Consiglio scientifico era membro, fu direttore dell\"Enciclopedia Italiana di Scienze, Lettere e Arti\" (Treccani).\nDai primi anni sessanta fu consulente della Casa editrice Laterza per la filosofia; in tale ruolo, fra le molte altre iniziative, diresse la collana \"I filosofi\", divenuta ormai una vera e propria enciclopedia filosofica d\u2019alto livello.\nFu fondatore e direttore, dal 1964, del Centro di Studio per il Lessico Intellettuale Europeo del Consiglio Nazionale delle Ricerche, che diresse dal 1970. Inoltre era membro del Comitato direttivo del Centro italiano di studi sull'alto medioevo e del Consiglio direttivo dell'Istituto Nazionale di Studi sul Rinascimento di Firenze.\nCondirettore, prima con Paul Dibon, poi con Marc Fumaroli e Marta Fattori, delle Nouvelles de la R\u00e9publique des Lettres, era membro del Consiglio scientifico dell'Institut de la Langue Fran\u00e7aise di Parigi, \"directeur d'\u00e9tudes\" all'\u00c9cole Pratique des Hautes \u00c9tudes della Sorbona e della Soci\u00e9t\u00e9 Internationale pour l'Etude de la Philosophie M\u00e9di\u00e9vale; di questa era Presidente dal 1987.\nAccademico Ordinario dell'Accademia delle arti del disegno di Firenze e socio nazionale dell'Accademia Nazionale dei Lincei e dell'Accademia Pontaniana, fu anche \"fellow\" della British Academy di Londra dal 1993 e dell'American Academy of Arts and Sciences dal 1994. \u00c8 stato anche consigliere d'amministrazione della Rai nel 1993-1994, all'epoca dei cosiddetti \"Professori\".\nCollabor\u00f2 con l'Istituto dell'Enciclopedia Italiana e con l'inserto domenicale de \"Il Sole 24 ore\". In questo inserto espresse il proprio punto di vista su Wikipedia (18 e 25 febbraio 2007); negli articoli sopra citati si rileva che a suo giudizio, in Wikipedia, \u00able singole voci sono un coacervo di notizie che, mancando di sistemazione critica, non offrono neppure una sicura informazione\u00bb.\n\u00c8 morto a Roma il 2 marzo 2019 a novant'anni.\nStudi.\nSi occup\u00f2 soprattutto delle fasi di trapasso del pensiero filosofico, scientifico e teologico europeo dal medioevo al XVII secolo.\nOpere.\nScritti principali:\nOnorificenze.\nInoltre Gregory fu nominato \"Chevalier officier de l'ordre des arts et des lettres de France\"."}
{"id": "864589", "revid": "1605525", "url": "https://it.wikipedia.org/wiki?curid=864589", "title": "Ho pensato che mio padre fosse Dio", "text": "Ho pensato che mio padre fosse Dio (\"I Thought My Father Was God\") \u00e8 un libro pubblicato da Paul Auster nel 2001.\nSi tratta di una raccolta di racconti riguardanti le esperienze di alcuni cittadini americani, raccolti da Auster e riscritti.\nInfatti lo scrittore nel 1999, dall'emittente radiofonica NPR, lanci\u00f2 una sfida agli ascoltatori: cercava storie vere, capaci di sfidare le aspettative sul mondo. Gli ascoltatori risposero in maniera entusiastica; giunsero infatti oltre quattromila storie, di cui il libro raccoglie le migliori."}
{"id": "864591", "revid": "1782831", "url": "https://it.wikipedia.org/wiki?curid=864591", "title": "Chiesa dello Spirito Santo (Pistoia)", "text": "La chiesa dello Spito Santo, o di Sant'Ignazio, \u00e8 una chiesa pistoiese del XVII secolo.\nPur essendo stata dedicata al santo fondatore dei Gesuiti Ignazio di Loyola, ha preso il nome pi\u00f9 comune dal fatto che vi risiedettero i preti della Congregazione dello Spirito Santo.\nStoria e descrizione.\nFu edificata a partire dal 1647 per iniziativa della famiglia Rospigliosi, per accogliere i Gesuiti, su disegno dell'architetto gesuita Tommaso Ramignani. Per la decorazione interna un ruolo centrale fu svolto dal cardinale Giulio Rospigliosi, poi papa Clemente IX.\nNel 1668 Gian Lorenzo Bernini progett\u00f2 l'altar maggiore. Del 1670 \u00e8 la grande tela dell'altar maggiore con l\"Apparizione di Cristo a sant'Ignazio\" di Pietro da Cortona.\nDopo la soppressione nel 1773 della Compagnia di Ges\u00f9 subentr\u00f2 la Congregazione dello Spirito Santo, a sua volta soppressa nel 1783. Dopo un lungo intervento di consolidamento e di recupero la chiesa \u00e8 stata riaperta al culto nel 1988.\nAll'interno si trovano anche i pregevoli dipinti, tra cui l\"Assunzione di Maria\" di Giuseppe Nasini, la \"Santa Lucia\" di Giovanni Battista Gigli e la \"Vergine Annunziata\", commissionati dalla nobile famiglia dei conti Manni per la vicina chiesa di San Biagio altrimenti detta Santa Maria in Borgo Strada e da l\u00ec rimossi anni or sono.\nNella cappella dei Banchieri, la prima entrando sulla sinistra, si trova il pregevole dipinto su tela di Ottaviano Dandini, \"Cristo deposto con santi gesuiti\" (dopo il 1726).\nOrgani a canne.\nOrgano Hermans.\nA met\u00e0 della parete di sinistra della navata, dopo la cappella dei Banchieri (famiglia) in prossimit\u00e0 del pulpito, si trova, sopra una piccola cantoria marmorea, entro una cassa lignea dorata e finemente intagliata, un antico organo a canne costruito nel 1664 dall'organaro Willem Hermans. Lo strumento, a trasmissione meccanica, ha un'unica tastiera di 45 note con prima ottava scavezza ed una pedaliera scavezza di 9 ad essa costantemente unita.\nOrgano Ghilardi.\nClemente IX Rospigliosi commission\u00f2, nella seconda met\u00e0 del XVII secolo, la costruzione di un secondo organo di fronte al primo, ma questo non fu mai realizzato (vennero realizzate solamente la cantoria e la facciata). Il progetto, con varie aggiunte e modifiche, \u00e8 stato ripreso in considerazione solo ai nostri giorni ed \u00e8 stato affidato a Glauco Ghilardi, organaro lucchese, che lo ha completato nel 2008. Lo strumento, ispirato agli organi barocchi tedeschi, ha due tastiere di 48 note ciascuna ed una pedaliera di 26. \u00c8 a trasmissione meccanica."}
{"id": "864593", "revid": "1543377", "url": "https://it.wikipedia.org/wiki?curid=864593", "title": "Trachemys stejnegeri", "text": "La tartaruga scivolatrice delle Antille Centrali (Trachemys stejnegeri ()), chiamata \"jicotea\" nei Caraibi, \u00e8 una testuggine appartenente alla famiglia degli emididi.\nTassonomia.\nMorfologia.\nIl carapace \u00e8 prevalentemente marrone o verde oliva, dentellato posteriormente e misura tra i 18\u00a0cm e i 27\u00a0cm. Il capo non \u00e8 maculato nella parte superiore ma ha una frangia di colore rosso-bruno e righe gialle che delineano il timpano tra gli occhi ed il collo.\nDimorfismo sessuale.\nIl riconoscimento del sesso avviene attraverso l'individuazione dei caratteri sessuali secondari.\nla coda del maschio \u00e8 lunga, robusta e grossa alla base, unghie molto sviluppate e carapace appiattito. La femmina ha coda e unghie corte e carapace bombato.\nDistribuzione.\nPresente a Cuba, Bahamas, Haiti, Porto Rico e Santo Domingo, introdotta in Florida nel 1946.\nA Porto Rico sono state censite colonie di \"jicotea\" nella laguna Tortuguero (tra Vega Baja e Manat\u00ed), nel parco naturale di Humacao, nel Ca\u00f1o Tiburones, nei canali di irrigazione nell'area di Gu\u00e1nica, negli stagni naturali ed artificiali in Isabela e nel Bosco di Pi\u00f1ones presso Lo\u00edza.\nBiologia.\nHabitat.\nI loro habitat preferiti sono i laghi, gli stagni e i fiumi dal corso d'acqua lento e fangoso con abbondanza di piante acquatiche.\nD'estate al prosciugarsi delle pozze d'acqua scavano delle buche nel fango o si riparano nei boschi o nell'erba alta.\nAlimentazione.\nCome molte tartarughe del genere \"Trachemys\", la \"T. stejnegeri\" \u00e8 onnivora e da adulta si ciba di piante acquatiche, di invertebrati e di piccoli animali.\nI giovani esemplari sono prevalentemente carnivori.\nRiproduzione.\nI maschi durante il corteggiamento adottano la tipica ritualit\u00e0 delle \"Trachemys\" nordamericane e delle Indie occidentali, vibrando le zampe anteriori innanzi il muso della femmina.\nLe deposizioni delle uova avvengono tra aprile e luglio con schiuse tra luglio e settembre. Alla nascita il carapace dei giovani esemplari \u00e8 lungo intorno ai 3\u00a0cm ed \u00e8, rispetto agli adulti, pi\u00f9 arcuato e con colorazione pi\u00f9 brillante.\nFuturo della specie.\nLa \"jicotea\" \u00e8 minacciata soprattutto per fattori antropogenici quali la distruzione dell'habitat naturale e l'uccisione per usi alimentari.\nNell'isola di Santo Domingo i pescatori locali catturano con gran facilit\u00e0 soprattutto le femmine quando escono dall'acqua per deporre le uova.\nSi stima che nell'isola di Inagua siano rimasti solo 2000 esemplari di \"T.s.malonei\" in piccoli laghetti e pozze artificiali."}
{"id": "864596", "revid": "729019", "url": "https://it.wikipedia.org/wiki?curid=864596", "title": "Cinque Nazioni 1954", "text": "Il torneo di rugbistico del Cinque Nazioni 1954 si disput\u00f2 dal 9 gennaio al 10 aprile.\nFu vinto da , e , alla sua prima vittoria in 44 anni di presenza nel torneo.\nLa consegu\u00ec il suo 3\u00b0 \"whitewash\" consecutivo.\nClassifica.\n "}
{"id": "864597", "revid": "729019", "url": "https://it.wikipedia.org/wiki?curid=864597", "title": "Battaglia di Stones River", "text": "La battaglia di Stones River, o seconda battaglia di Murfreesboro (negli Stati del Sud, ricordata semplicemente come battaglia di Murfreesboro) fu combattuta dal 31 dicembre 1862 al 2 gennaio 1863 nella zona centrale del Tennessee (\"Middle Tennessee\") al culmine della \"Campagna di Stones River\" nell'ambito del Teatro Occidentale della guerra di secessione americana.\n\u00c8 ricordata come una delle pi\u00f9 cruenti battaglie combattute durante la Guerra civile, con quasi 25.000, tra morti e dispersi. Tuttavia, la battaglia in s\u00e9 stessa, non fu tatticamennte decisiva per le sorti della guerra: l'esercito dell'Unione respinse due attacchi dei Confederati, fatto che risollev\u00f2 il morale degli uomini dell'Unione dopo la sconfitta nella battaglia di Fredericksburg e contribu\u00ec ad infrangere le speranze dei Confederati di riuscire a controllare la parte centrale del Tennessee."}
{"id": "864601", "revid": "2056951", "url": "https://it.wikipedia.org/wiki?curid=864601", "title": "Giunta di Valladolid", "text": "La Giunta di Valladolid (che diede vita alla Disputa di Valladolid) fu un consiglio di personalit\u00e0 esperte di diritto e di teologia, convocato da Carlo V d'Asburgo in due sessioni distinte tra il 1550 e il 1551 con lo scopo di discutere la natura giuridica e spirituale delle popolazioni native dell'America centrale e meridionale, sottomesse al potere spagnolo, in particolare per dirimere la controversia sulla presenza dell'anima negli indios (poi effettivamente riconosciuta).\nA seguito di una lunga polemica sul diritto da parte degli spagnoli di muovere guerra agli indigeni, il 16 aprile 1550 re Carlo V (1500-1558) sospese tutte le esplorazioni e convoc\u00f2 quella che prender\u00e0 il nome di Giunta di Valladolid (1550-1551) con lo scopo di creare una solida base teologica e giuridica che legittimasse la conquista del Nuovo Mondo da parte degli spagnoli.\nLa Giunta di Valladolid vide contrapposte la teoria del frate domenicano Bartolom\u00e9 de Las Casas, sostenitore dell'incolumit\u00e0 degli indios, e quella dell'umanista Juan Gin\u00e9s de Sep\u00falveda, difensore del diritto degli spagnoli a sottomettere i nativi (di uguale posizione era il portoghese fra Tommaso Ortiz che sosteneva che \"gli uomini di terraferma delle Indie mangiano carne umana e sono sodomiti pi\u00f9 di qualunque altra gente\"), in polemica da molti anni, ed ebbe luogo nell\"Aula Triste\" del Palacio de Santa Cruz a Valladolid.\nPrecedenti.\nNel 1493 la bolla Inter Caetera di papa Alessandro VI e il successivo Trattato di Tordesillas (1494) dividevano il Nuovo Mondo in possedimenti spagnoli e portoghesi. Nella bolla papale Sublimis Deus (1537) papa Paolo III afferma esplicitamente che gli indigeni, in quanto esseri razionali, avevano il diritto alla propriet\u00e0 e alla libert\u00e0.\nI tentativi di porre una base legislativa per la conquista del Nuovo Mondo da parte degli spagnoli furono molteplici. Primo fra tutti le Leggi di Burgos, nel 1512, che limitavano il potere dell'encomendero e creavano una base giuridica per la tutela dei diritti dell'indigeno. Questi provvedimenti, per\u00f2, risultarono inefficaci e nel 1542 vennero promulgate le Leggi nuove, pi\u00f9 restrittive rispetto alle precedenti, ma ugualmente inefficaci.\nLa Giunta di Valladolid venne convocata anche in seguito alle pressioni di Bartolom\u00e9 de Las Casas. Gli interrogativi sollevati dai frati domenicani sull'uguaglianza tra cristiani e indigeni e sulla legittimit\u00e0 di una guerra risalgono al 1511, anno in cui Antonio de Montesinos sosteneva che i cristiani dovevano comportarsi nei confronti degli indigeni secondo il vangelo; negli anni a venire il dibattito fu sempre pi\u00f9 aspro, alimentato soprattutto da ragioni economiche e teologiche. L'influenza pi\u00f9 determinante sul pensiero di De Las Casas e Sepulveda fu per\u00f2 di Francisco de Vitoria (1483/1486 \u2013 1546), al quale si pu\u00f2 riconoscere una presenza quantomeno spirituale nel dibattito di Valladolid.\nIl pensiero di Francisco de Vitoria.\nFrancisco de Vitoria \u00e8 considerato uno dei padri fondatori del diritto internazionale e uno dei maggiori rappresentanti della scuola filosofica di Salamanca.\nL'universalizzazione dei diritti concepita da Vitoria si basa sul concetto di guerra giusta elaborato da Tommaso d'Aquino, che viene per\u00f2 reinterpretato in quanto il mondo cristiano \u00e8 diviso e non ha pi\u00f9 un unico capo spirituale in grado di decidere sulla giusta causa di una guerra. Vitoria contesta le giustificazioni in base alle quali si legittima la conquista, anche negli argomenti pi\u00f9 accreditati come la bolla Inter Caetera e il Trattato di Tordesillas. Anche le argomentazioni basate sul concetto aristotelico della naturale schiavit\u00f9 introdotte da John Mair sono contestate da Vitoria, convinto del fatto che gli indigeni, prima dell'arrivo degli spagnoli, governavano legittimamente le loro terre ed era quindi esclusa la schiavit\u00f9 naturale.\nIl suo pensiero \u00e8 per\u00f2 contraddittorio. \u00c8 proprio sulla base dell'universalizzazione dei diritti che Vitoria definisce una serie di \u201ctitoli legittimi\u201d della conquista, come il diritto di evangelizzare, di commerciare e di diventare cittadini. Se questi diritti venissero negati, allora la guerra sarebbe legittima, in assenza di alternative. Anche nel caso vigano usanze disumane, come i sacrifici umani e il cannibalismo la guerra sarebbe legittima.\nLe argomentazioni della Giunta.\nIl pensiero di Bartolom\u00e9 de Las Casas.\nBartolom\u00e9 de Las Casas, un ex encomendero, \u00e8 convinto dell'infondatezza della guerra agli indigeni, e ne \u00e8 convinto a tal punto da legittimare una guerra indigena contro gli spagnoli. Riprende da Vitoria l'idea dei diritti individuali universali e l'attribuzione agli indigeni dello status di padroni delle loro terre. Una guerra agli indigeni, inoltre, non pu\u00f2 essere legittimata dalla negazione del diritto alla vita con pratiche come i sacrifici umani o il cannibalismo. Infatti si trovano tracce di queste pratiche anche nell'antichit\u00e0 classica e nelle sacre scritture e inoltre sono tollerate dai membri pi\u00f9 saggi e radicate nella cultura di quei popoli, condizione che renderebbe inutile una guerra.\nIl pensiero di Juan Gin\u00e9s de Sep\u00falveda.\nSepulveda \u00e8 di opinione contraria. Riprende la teoria della legittimit\u00e0 della conquista di Vitoria, riproponendo anche la tesi secondo la quale gli indigeni sono servi per natura ridando cos\u00ec valore al concetto aristotelico della naturale schiavit\u00f9. Considera la negazione del diritto alla vita e la conversione al cristianesimo come motivi validi per fare la guerra agli indigeni.\nConclusioni.\nNon usc\u00ec nessun vincitore dalla disputa del 1550, per questo venne nuovamente convocata l'anno seguente, ma la commissione di giuristi e teologi non prese una decisione ed entrambi i contendenti si considerarono vincitori. \u00c8 da aggiungere, per\u00f2, che Carlo V era propenso ad accettare la tesi di Bartolom\u00e9 de Las Casas, soprattutto per limitare il potere degli encomenderos.\nFilmografia.\n\"La Controverse de Valladolid\", di Jean-Daniel Verhaeghe (r\u00e9alisation) e Jean-Claude Carri\u00e8re (sc\u00e9nario), 1992. Film in versione originale francese al link: https://www.youtube.com/watch?v=0fJkaB871e4 "}
{"id": "864604", "revid": "2149408", "url": "https://it.wikipedia.org/wiki?curid=864604", "title": "Perez", "text": ""}
{"id": "864606", "revid": "1655", "url": "https://it.wikipedia.org/wiki?curid=864606", "title": "Battaglia di Murfreesboro", "text": ""}
{"id": "864610", "revid": "729019", "url": "https://it.wikipedia.org/wiki?curid=864610", "title": "Cinque Nazioni 1955", "text": "Il torneo di rugby a 15 delle Cinque Nazioni del 1955 si disput\u00f2 dall'8 gennaio al 26 marzo. Il torneo venne vinto da Galles e Francia.\nClassifica.\n "}
{"id": "864616", "revid": "122467216", "url": "https://it.wikipedia.org/wiki?curid=864616", "title": "Palio dei Normanni", "text": "Il Palio dei Normanni \u00e8 una rappresentazione in costume di un fatto storico accaduto circa mille anni fa. Si svolge tutti gli anni a Piazza Armerina, nel cuore della Sicilia, nei giorni 12, 13 e 14 agosto, dal 1952, quando venne realizzata la prima edizione sotto questo nome. Infatti la manifestazione che oggi conosciamo affonda le sue origini tra la fine del XVII e gli inizi del XVIII secolo, quando le allora dodici confraternite della citt\u00e0 organizzarono per la prima volta un corteo storico in occasione dei festeggiamenti in onore di Maria Santissima delle Vittorie (che hanno luogo sin dal XIV secolo), noto come la \"Cavalcata\", appellativo che ancora oggi \u00e8 usato dagli abitanti per indicare il Palio.\nIl Palio dei Normanni di Piazza Armerina \u00e8 la pi\u00f9 importante ricostruzione di storia medievale del Sud Italia, con oltre 600 figuranti. Fa parte della FIGeST Federazione Italiana Giochi e Sport Tradizionali ed \u00e8 iscritto nel Registro delle Eredit\u00e0 Immateriali (REI) della Regione Siciliana.\nIl contesto storico.\nL'evento trae ispirazione dalla guerra di liberazione della Sicilia dai Saraceni per opera dei Normanni guidati da Ruggero I di Sicilia, figlio pi\u00f9 giovane di Tancredi d'Altavilla. La conquista Normanna ha inizio nel 1061, con lo sbarco a Messina avvenuto con l'appoggio del fratello di Ruggero, Roberto il Guiscardo e soprattutto grazie all'emiro arabo di Siracusa Ibn al Thumna. Infatti quest'ultimo, essendo in contrasto con gli altri emiri di Sicilia e in particolare con il cognato Ibn al-\u1e24aww\u0101s, signore di Castrogiovanni, nel 1061 si rec\u00f2 a Mileto da Ruggero I d'Altavilla, al quale giur\u00f2 e promise il suo appoggio contro i musulmani in Sicilia.\nL'azione di Ruggero e Roberto era stata ufficialmente autorizzata da papa Niccol\u00f2 II nel famoso Concilio di Melfi del 1059, a seguito della vittoria Normanna sulle truppe pontificie a Civitate, nel 1053, che aveva messo a serio rischio l'autorit\u00e0 papale di Leone IX. I Normanni, dopo averlo preso in ostaggio, lo lasciarano in libert\u00e0 a patto che egli riconoscesse tutte le conquiste Normanne del Sud Italia, compresa quella futura della Sicilia. Riconoscimento che avvenne con il Trattato di Melfi, siglato durante l'omonimo concilio, nel 1059. In questo modo i Normanni si facevano paladini della cristianit\u00e0 prima per aver risparmiato la vita al Pontefice e poi giustificando le loro mire espansionistiche con il pretesto di liberare la Sicilia dagli infedeli Saraceni, forti anche dell'appoggio di Ibn al Thumna. Sbarcati dunque a Messina nel 1061, presero nello stesso anno Troina e in seguito buona parte della Sicilia centrale e nord-orientale.\nIl crocevia della conquista fu segnato nel 1063, sulle alture dei Nebrodi, dove venne strenuamente combattuta e vinta la celebre battaglia di Cerami (della quale abbiamo un dettagliato racconto di Goffredo Malaterra, nel suo libro \"De rebus gestis Rogerii Calabriae et Siciliae comitis et Roberti Guiscardi ducis fratris eius\" ove narra le tappe dell'impresa Normanna).\nQui la storia delle conquiste Normanne si lega con la tradizione della citt\u00e0 di Piazza Armerina.\nAlla fine della battaglia di Cerami, vinta grazie all'aiuto divino, Ruggero I di Sicilia invi\u00f2, in segno di riconoscenza, parte del bottino di guerra e quattro cammelli a Papa Alessandro II (succeduto a Niccol\u00f2 II nel 1061). Quest'ultimo, per ricambiare il favore concesse l'indulgenza plenaria al Conte e gli don\u00f2 a sua volta un vessillo con le insegne papali, che leggenda vuole, raffiguri la Madonna con Ges\u00f9 Bambino e che si dice accompagn\u00f2 il Conte durante le sue vittorie in Sicilia (per questo ribattezzata Maria Santissima delle Vittorie, oggi patrona della citt\u00e0 e della Diocesi di Piazza Armerina). Pur non avendo notizie riguardo ad un eventuale passaggio di Ruggero nell'antica Piazza Armerina, sempre la leggenda narra che il conte Ruggero, al termine della conquista della Sicilia (avvenuta nel 1091 con la presa di Noto), volle che il Vessillo Mariano fosse donato alla citt\u00e0 lombarda di Platia (in latino, ma anche Platza in bizantino e Iblatasah in arabo) e custodito nella chiesa madre. L'esistenza dell'antica Piazza Armerina \u00e8 attestata, e compare come nome latino Platea o Placia nella diplomatica intorno al 1122, mentre il nome greco Platza e quello latino Placea in due diplomi di Simone Del Vasto, uno del 1141 e l'altro del 1148. Sempre di questo periodo (1140) si conoscono le descrizioni ne \"Il libro di Ruggero\" del geografo e botanico arabo Al Idrisi, a servizio di Ruggero II, il quale narra che: \"Iblat\u00e2sah \u00e8 un ben munito fortilizio, da cui dipende un vasto contado con terre da semina benedette. Famoso \u00e8 il suo mercato, abbondanti le derrate, gli alberi, la frutta.\"\nUn tratto peculiare della citt\u00e0 di Piazza Armerina \u00e8 proprio quello di fare parte dei cosiddetti comuni lombardi di Sicilia. Infatti, durante la conquista, i Normanni ripopolarono o fondarono molti centri della Sicilia centro-orientale con gente proveniente dal Nord Italia (Piemonte, Liguria ed Emilia) grazie all'alleanza con la famiglia degli Aleramici (Marchesi di Saluzzo, Monferrato e Savona), suggellata dal matrimonio nel 1087 tra Adelasia Del Vasto e lo stesso Ruggero I. Egli affid\u00f2, nel 1092, il controllo della Contea di Patern\u00f2 e della Contea di Butera al fratello di Adelasia, Enrico Del Vasto (padre del sopra citato Simone Del Vasto, il quale lo succeder\u00e0 alla guida delle Contee di Butera e Patern\u00f2).\nL'afflusso della gente \"lombarda\" in centri quali Piazza Armerina, Aidone, Nicosia, Sperlinga, San Fratello, ha fatto s\u00ec che si sviluppasse in queste zone della Sicilia una parlata molto diversa da quella del resto dell'isola tanto da formare una vera e propria lingua, il cosiddetto dialetto gallo-italico, che sopravvive ancora oggi tra le viuzze medievali di questi meravigliosi centri (appunto detti lombardo-siculi).\nL'antica citt\u00e0 di Platia doveva quindi rivestire un ruolo di rilevante importanza all'interno della Contea di Butera e Patern\u00f2, tanto da meritarsi l'appellativo di \"\"noblissimum lombardorum oppidum\" \"(nobilissima citt\u00e0 lombarda) conferitogli dallo storico normanno Ugo Falcando, vissuto nella seconda met\u00e0 dell'XII secolo, nel suo libro \"Liber de Regno Siciliae\", che narra la storia del Regno Normanno durante gli anni 1154-1169, quando era Re Guglielmo I detto il Malo. Furono proprio questi gli anni che per\u00f2 videro la fine dell'antica citt\u00e0 di Platia.\nIn quel tempo, infatti, si era determinata una pericolosa contrapposizione tra il potere reale e le colonie lombarde di Sicilia a causa della politica filo-islamica del sovrano e favorevole alle forze borghesi emergenti. Nel marzo 1161 fall\u00ec la rivolta popolare promossa a Palermo da Matteo Bonello contro il re Guglielmo I e i musulmani che ancora vivevano in Sicilia, considerati usurpatori. Fallita la rivolta, alcuni degli sconfitti si rifugiarono nei territori Aleramici dell'isola a Butera e Piazza Armerina (Platia) ; da queste posizioni, Ruggero Sclavo (figlio illegittimo di Simone Del Vasto), appena nominato conte di Butera, alleatosi con Tancredi d'Altavilla, conte di Lecce e futuro re di Sicilia, scagli\u00f2 i suoi uomini contro i numerosi casali saraceni vicini (ancora oggi molte contrade della zona portano nomi di derivazione araba): saccheggiarono il territorio e fecero un massacro della popolazione musulmana. Il re Guglielmo I rispose mettendo insieme un esercito di Saraceni e si diresse verso Piazza Armerina e Butera, che conquist\u00f2 e rase al suolo nell'estate del 1161.\nDopo la distruzione dell'antica Platia, fu concessa sempre da Guglielmo il Malo, nel 1163, la ricostruzione della citt\u00e0 in un luogo diverso da quello fino allora conosciuto. Il luogo individuato fu il Colle Mira (che oggi corrisponde al Quartiere Monte) e l\u00ec la citt\u00e0 fu ricostruita. Il Re in persona, venendo per la posa della prima pietra, n\u00e9 approv\u00f2 l'impianto urbano, la cui topografia \u00e8 il classico esempio dell'insediamento di matrice normanna, che appare ancora oggi come una vera e propria roccaforte, come citt\u00e0 militare, la cui struttura a \u201clisca di pesce\u201d col suo decumano (oggi via Monte), nel quale confluiscono da destra e da sinistra le varie strade, tutte parallele tra loro. La prima chiesa edificata nella nuova citt\u00e0 fu dedicata a San Martino, santo caro ai Re e patrono delle milizie normanne.\nIn questo ampio scenario storico si colloca il Palio dei Normanni, come massima espressione simbolica della consegna del Vessillo di Maria SS delle Vittorie alla citt\u00e0 di Platia, che nel corso dei secoli sar\u00e0 al centro delle leggende popolari della citt\u00e0. Infatti si racconta che nella funesta circostanza della distruzione, nel 1161, alcuni fedeli custodi del Vessillo pontificio dell'Assunta, chiusero l'icona in una cassa di legno e la seppellirono in un luogo sicuro e da pochi conosciuto, sull'eremo dove ora sorge la chiesetta di S. Maria di Piazza Vecchia ma dove fin dall'epoca bizantina esisteva un cenobio di monaci basiliani sopravvissuti al dominio saraceno, del quale oggi restano poche rovine. Proprio in questo luogo fu ritrovata pi\u00f9 tardi, nel 1348, anno della grande peste che decim\u00f2 le popolazioni di tutta Europa. Il ritrovamento miracoloso della Sacra icona della Vergine fu reso possibile, secondo la tradizione, da un sogno rivelatore del sacerdote Giovanni Candilia che abitava nella contrada Piazza vecchia (\u00e8 certo che gi\u00e0 nel 1148 la localit\u00e0 era gi\u00e0 denominata Piazza vecchia, senza che ancora esistesse la nuova, e veniva donata con tutto il piano Armerino dal Conte Simone, nel diploma suddetto, all'Ordine del Santo Sepolcro, insieme alla chiesa di Sant'Andrea). Il 3 di Maggio del 1348 l'icona ritrovata fu portata in trionfo dall'eremo di campagna alla Chiesa Madre di Piazza (San Martino) dai cittadini scampati alla pestilenza. Ancor oggi in ricordo dell'evento, ogni anno nell'ultima domenica di aprile, i piazzesi si portano all'eremo di Piazza Vecchia per partecipare al trasporto in pellegrinaggio di una copia dell'icona in citt\u00e0, mentre il 3 di Maggio successivo avviene il pellegrinaggio inverso.\nIl Palio diventa quindi una miscela unica di storia e leggenda, di devozione popolare e tradizione storica, e che lo rende unico e incredibilmente affascinante.\nIl programma della manifestazione.\n12 agosto - Consegna delle armi.\nNel primo pomeriggio del 12 di agosto, dalla chiesa madre di ogni quartiere (Canali in rosso, Casalotto in verde, Castellina in blu e Monte in giallo), si snoda il corteo in costume che percorre le vie della citt\u00e0, riunendosi qualche ora dopo in Piazza Semini (Teatro Garibaldi). Qui, il Gran Magistrato, quale rappresentante del potere giudiziario e di governo della citt\u00e0, con un atto rituale consegna le armi ai Cavalieri giostranti dei quattro quartieri e il pubblico Bando al Banditore di Platia. Dopo questa cerimonia, l'intero corteo storico si porta nella Basilica Cattedrale per la cerimonia religiosa della benedizione dei Cavalieri giostranti e dei Quartieri, e la donazione da parte del Gran Magistrato di una lampada votiva che viene posta ai piedi del fercolo che custodisce la Sacra immagine di Maria SS. delle Vittorie. \u00c8 bene sottolineare che il primo giorno non sono presenti le truppe dell'esercito Normanno, le quali, insieme alla figura del Conte Ruggero, sfileranno il 13 e 14 agosto.\n13 agosto - Consegna delle chiavi.\nIl giorno 13, dalla chiesa madre dei quattro quartieri si dipartono i relativi cortei di figuranti in costume che si dirigono al piazzale antistante la cattedrale dove avverr\u00e0 la rappresentazione simbolica dell'incontro con il Conte Ruggero. Fra squilli di trombe e rullo di tamburi, si ha l'ingresso trionfale del Conte Ruggero, al comando delle sue truppe. Qui, dopo la simulazione della celebre pugna contro i Saraceni, il conte riceve l'omaggio del Gran Magistrato che gli porge simbolicamente le chiavi della citt\u00e0. Terminata la cerimonia, il corteo si ricompone e sfila per le vie della citt\u00e0 tra la folla plaudente.\n14 agosto - Quintana del Saraceno.\nIl giorno 14, prende luogo il Palio vero e proprio presso l'attuale campo sportivo della citt\u00e0. Qui si svolgono le gare cavalleresche che vedono destreggiarsi i cavalieri in costume, in rappresentanza dei quattro quartieri storici della citt\u00e0. La squadra che totalizzer\u00e0 il maggior punteggio vincer\u00e0 il Palio e ricever\u00e0 in premio l'antica immagine della Madonna delle Vittorie, la cui effigie verr\u00e0 esposta per tutto l'anno presso la chiesa parrocchiale del rione vincitore.\nLa Quintana del Saraceno.\nLa Quintana (o Giostra) del Saraceno \u00e8, come detto, il momento culminante dei tre giorni di Palio. I quartieri, dalle loro chiese madre, sfileranno nel primo pomeriggio per recarsi all'Arena devota a Sant'Ippolito. Qui, la folla sugli spalti, acclama i cinque Cavalieri di ogni quartiere che si sfideranno di l\u00ec a poco per la conquista simbolica del Vessillo. La Quintana si compone di quattro prove:\n\"1\u00aa Prova: \"Colpire con la lancia da gara lo scudo del Saraceno.\nOgni cavaliere giostrante dovr\u00e0 partire al galoppo da una linea di partenza indicata sul campo di gara eseguendo un percorso prestabilito, dovr\u00e0 colpire con la lancia in resta preventivamente inchiostrata il bersaglio posto sullo scudo del Saraceno (un \"pupo\"). Il punteggio attribuito varia in base al punto colpito e va da 2 a 20 pt.\n\"2\u00aa Prova: \"Colpire con la mazza da gara lo scudo del Saraceno.\nOgni cavaliere giostrante dovr\u00e0 partire al galoppo da una linea di partenza indicata sul campo di gara e, seguendo un percorso prestabilito, dovr\u00e0 colpire con una mazza di legno preventivamente inchiostrata il bersaglio posto sullo scudo del Saraceno. Il punteggio realizzato \u00e8 ricavato dall'impronta lasciata dalla mazza sul bersaglio e varia da 2 a 20 pt.\n\"3\u00aa Prova: \"Centrare e prendere con la lancia da gara un anello posto sul Saraceno.\nOgni cavaliere giostrante dovr\u00e0 partire al galoppo da una linea di partenza indicata sul campo di gara e con la lancia in resta dovr\u00e0 centrare e prendere un anello (sul quale sono stati preventivamente applicati dei nastrini colorati per facilitarne la localizzazione) posto sul braccio destro del Saraceno. Il punteggio di 20 pt \u00e8 ricavato dalla presa dell'anello.\n\"4\u00aa Prova: \"Lanciare un giavellotto attraverso un anello posto su una forca.\nOgni cavaliere giostrante dovr\u00e0 partire al galoppo da una linea di partenza indicata sul campo di gara e dovr\u00e0 lanciare il giavellotto facendolo passare attraverso un anello di carta appeso ad una forca posta a5 metri d'altezza. Il punteggio realizzato (25 pt) si ottiene a confermata foratura dell'anello. Dato l'elevato punteggio della prova, essa diventa spesso l'ago della bilancia dal quale dipende il risultato finale del Palio.\nConclude la serata una sfilata con tutti i figuranti guidati dai cavalieri rappresentanti il quartiere vincitore."}
{"id": "864617", "revid": "124731307", "url": "https://it.wikipedia.org/wiki?curid=864617", "title": "Uatu", "text": "Uatu, spesso chiamato semplicemente l'Osservatore (\"Watcher\"), \u00e8 un personaggio dei fumetti creato da Stan Lee e Jack Kirby nel 1966, pubblicato dalla Marvel Comics. La sua prima apparizione avviene in \"The Fantastic Four\" (prima serie) n. 13. Uatu \u00e8 un membro degli Osservatori, una specie umanoide extraterrestre molto avanzata. Viene usato anche come narratore per le varie serie di \"What If\".\nBiografia del personaggio.\nUatu \u00e8 un alieno che fa parte della razza degli Osservatori. Divenuti virtualmente immortali, dopo aver assistito alla distruzione di un pianeta alieno che si era evoluto grazie alla tecnologia avanzata che avevano condiviso con gli abitanti, decisero che potevano osservare mentalmente e registrare tutti gli eventi del multiverso, senza pi\u00f9 intervenire. Siccome l'Osservatore che diede tale tecnologia fu proprio suo padre, Uatu inizi\u00f2 ad osservare e salvare mondi e universi spinto dal desiderio di trovare un pianeta per cui l'atto di suo padre potesse essere considerato la cosa giusta da fare.\nFin dagli albori della civilt\u00e0, Uatu risiede nella zona blu della Luna e osserva gli eventi che si susseguono sulla Terra 616 (l'Universo Marvel canonico). Si rivel\u00f2 per la prima volta agli esseri umani salvando i Fantastici Quattro dal Fantasma rosso, che aveva invaso la Zona Blu. Permise ai Fantastici Quattro di ricordare quell'incontro. I Fantastici Quattro lo incontrarono nuovamente quando ferm\u00f2 il criminale Molecola gettandolo in un'altra dimensione perch\u00e9 non distruggesse la Terra. Uatu aiut\u00f2 diverse volte i Fantastici Quattro, anche durante il matrimonio di Reed Richards e Susan Storm. Quando il divoratore di pianeti Galactus arriv\u00f2 sulla Terra, Uatu utilizz\u00f2 la sua tecnologia per nascondere il pianeta. Galactus arriv\u00f2 comunque e non volle sentire le ragioni di Uatu, che cerc\u00f2 di spiegargli la grandezza dell'umanit\u00e0. Per fermarlo, Uatu mand\u00f2 in missione la Torcia Umana sulla nave di Galactus per recuperare l'unica arma che il divoratore di pianeti temeva: il Nullificatore Assoluto. Pur di non scatenare il terribile Nullificatore, Galactus lasci\u00f2 la Terra.\nDa allora Uatu ha rotto continuamente il suo voto ed ha avvertito i terrestri delle grandi minacce che incombevano su di loro. Per queste sue ripetute violazioni al codice di non interferenza Uatu venne processato (e rilasciato) dagli stessi Osservatori. Nonostante la promessa di non interferire pi\u00f9 negli affari terrestri, non cess\u00f2 di avvertire i supereroi della Terra dei pericoli incombenti.\nCivil War.\nIn \"Civil War\" appare ai supereroi al Baxter Building poco prima della votazione dell'Atto di Registrazione dei Superumani.\nSecret Invasion.\nAnche qui Uatu appare, senza interferire, poco prima della battaglia finale degli eroi contro gli alieni Skrull.\nFear Itself.\nDurante \"Fear Itself\" incontra Odino ad Asgard, ma, stranamente, rimane silente alle continue domande del \"Padre di tutti\". Il suo comportamento viene giustificato dal fatto che egli aveva predetto l'arrivo del Serpente e che voleva testare la fermezza di Odino nel prepararsi alla minaccia.\nAvengers vs. X-Men.\nDurante l'evento \"Avengers vs. X-men\" osserva Ciclope atterrare furioso sulla Luna dopo aver subito un duro colpo, i due incrociano i loro sguardi per un istante, poi Ciclope riparte per la Terra ancora pi\u00f9 arrabbiato.\nOriginal Sin.\nAll'inizio della storia, il cadavere di Uatu viene ritrovato, privo degli occhi, scatenando un'indagine dei Vendicatori e di altri supereroi per trovare il suo assassino. In seguito viene rivelato che l'Orb, il Dottor Midas, ed Exterminatrix avevano attaccato Uatu, strappandogli uno dei suoi occhi, ma che l'Osservatore era sopravvissuto. Nick Fury giunse poco dopo per parlare con Uatu, ma questi si rifiut\u00f2 di identificare i suoi aggressori e condividere la posizione dell'occhio mancante. Uatu sembr\u00f2 raccogliere il suo potere per un attacco imminente, e Fury lo uccise per legittima difesa, prendendo l'altro occhio.\nPoteri e abilit\u00e0.\nCome membro degli Osservatori, il livello di Uatu in quanto ad abilit\u00e0 fisiche e mentali \u00e8 sconosciuto, e incalcolabile da un qualunque essere umano. Come tutti gli Osservatori, \u00e8 virtualmente immortale. Possiede una vista molto potente, grazie alla quale riesce a vedere in ogni angolo del multiverso."}
{"id": "864620", "revid": "125112243", "url": "https://it.wikipedia.org/wiki?curid=864620", "title": "This Used to Be My Playground", "text": "This Used to Be My Playground \u00e8 una canzone della cantautrice statunitense Madonna del 1992.\nLa canzone.\nIl brano \u00e8 il tema principale del film con Tom Hanks, Geena Davis e la stessa Madonna: \"Ragazze vincenti\".\n\u00c8 stato pubblicato nella compilation celebrativa dei Giochi Olimpici di Barcellona \"Barcelona Gold\".\nLa canzone doveva far parte dell'album \"Erotica\" ma fu lanciata prima dell'uscita del disco. Fu invece pubblicata nella raccolta di ballate di Madonna uscita nel 1995, \"Something to Remember\".\nIl singolo.\nIl singolo della canzone, uscito il 4 luglio 1992 (giorno della festa d'Indipendenza americana), si piazz\u00f2 in prima posizione nella Billboard e rimase prima per 3 settimane consecutive nella classifica del Canada. Inoltre raggiunse il primo posto in Messico, Brasile, Giappone, Svezia, Italia, Lituania e Finlandia e scal\u00f2 le top 10 di tutto il mondo.\nIn Italia, fu il 5\u00ba singolo pi\u00f9 venduto del 1992.\nIl video.\nIl video di \"This Used to Be My Playground\" \u00e8 diretto da Alek Keshishian. Il tema del video \u00e8 la nostalgia per il tempo passato e vi compare un uomo (ripreso solo dall'alto) che sfoglia le pagine di un vecchio album di fotografie, dove Madonna canta con diversi look e in diverse ambientazioni all'interno delle varie immagini. Appaiono anche alcune scene tratte dal film Ragazze vincenti. A circa un minuto dalla fine del video, l'uomo scorre l'album a ritroso attraverso le pagine precedenti.\nIl video presenta notevoli somiglianze con il video del 1987 \"To Be Reborn\" di Boy George: nella sua autobiografia, il cantante britannico ha dichiarato di essersi infuriato dopo aver visto il video di Madonna e di avelo ribattezzato \"This Used to Be My Video\"."}
{"id": "864621", "revid": "287204", "url": "https://it.wikipedia.org/wiki?curid=864621", "title": "Stepanka Hilgertova", "text": ""}
{"id": "864625", "revid": "729019", "url": "https://it.wikipedia.org/wiki?curid=864625", "title": "Chiesa di San Francesco (Pistoia)", "text": "La chiesa di San Francesco \u00e8 un luogo di culto cattolico di Pistoia, in piazza San Francesco, sede dell'omonima parrocchia affidata ai Padri betharramiti.\nStoria.\nLa costruzione del complesso inizi\u00f2 nel settembre 1289; in precedenza, nello stesso sito, sorgeva un convento pi\u00f9 piccolo annesso alla chiesa di Santa Maria al Prato, nel quale si erano stabiliti i frati francescani nella prima met\u00e0 del XIII secolo. I lavori si protrassero fino al XIV secolo; tuttavia la facciata venne completata soltanto nel 1707, in stile con il resto della chiesa. Nel corso del XVII secolo, all'interno del luogo di culto vennero eretti numerosi altari laterali da famiglie nobili locali. Nel 1926 il convento venne affidato ai frati minori conventuali, dopo che la comunit\u00e0 aveva dovuto lasciare il complesso nel 1808 in seguito alle soppressioni napoleoniche. I Conventuali hanno lasciato la parrocchia nel 2016.\nDescrizione.\nLa chiesa fu costruita secondo il modello francescano, con un'unica aula coperta a capriate e transetto articolato in cappelle; la semplicit\u00e0 decorativa e stilistica rende appena riconoscibile il linguaggio gotico. La facciata \u00e8 a capanna, ed \u00e8 caratterizzata dal rivestimento marmoreo a bande bianche e verdi; al centro, si apre un unico portale, strombato e sormontato da una lunetta affrescata, in asse con il quale vi \u00e8 il rosone circolare.\nInternamente, presenta una pianta a croce latina, con ampia navata unica con soffitto a capriate, sulle cui pareti vi sono ancora tracce della decorazione con affreschi realizzati nel corso del XIV secolo. Al di l\u00e0 del grande arco trionfale si apre la cappella maggiore (affiancata da quattro pi\u00f9 piccole), decorata con gli affreschi delle \"Storie di san Francesco\" (1343); nella cappella Bracciolini, affreschi con le \"Storie di Maria\" eseguiti entro il secondo decennio del XV secolo; nella cappella Pazzaglia, affreschi con \"Storie dei santi Antonio e Ludovico\" di Giovanni di Bartolomeo Cristiani; nella cappella Gatteschi, \"Storie di san Donnino\" di Bonaccorso di Cino. Fra il 1386 e la fine del secolo furono decorate la sala del capitolo (affreschi di Antonio Vite) e la sacrestia.\nCappella maggiore.\nConcentrando l'attenzione sugli affreschi della cappella maggiore in San Francesco a Pistoia, scoperti durante gli anni venti del Novecento, si ha la percezione, osservando i lacerti meglio conservati, di un'esecuzione di qualit\u00e0 primaria. Il programma decorativo della cappella, incentrato sulle storie di san Francesco, richiama molto il ciclo di tema analogo della Basilica superiore di Assisi. Le storie del santo risaltano per la loro impostazione monumentale che permette all'esecutore di raffigurare personaggi in scala naturale inseriti in suggestive quinte architettoniche. Le scene della vita del santo sono disposte nelle pareti laterali articolate in tre registri e seguendo un andamento da sinistra a destra, dall'alto in basso si riconoscono: \nLe cattive condizioni di conservazione rendono difficile la lettura anche della maggior parte dei busti dell'arcone centrale che presenta figure di \"Apostoli\", \"Dottori della Chiesa\" e \"Santi\" non sempre riconoscibili tranne quelli negli stipiti tra i quali: \"San Francesco\", \"San Gerolamo\", \"Sant'Agostino\" e un santo Vescovo (\"San Zeno\"?). Sulla parete di fondo si trovano le figure entro edicole di \"Lazzaro\", di una \"Santa\" e di una \"Maddalena\", mentre sulle volte sono rappresentate le \"Virt\u00f9 francescane\".\nVasari indic\u00f2 come autore degli affreschi in questione Puccio Capanna ed \u00e8 in questa direzione che si mosse il primo studio su questo ciclo, condotto dal Chiappelli, il quale qualific\u00f2 come \u201csenesi le intonazioni cromatiche che sfuggivano a una prassi fiorentina\u201d.\nQuesti affreschi costituiscono in effetti uno dei rarissimi esempi nei quali la cultura figurativa toscana apre a quella d'oltre Appennino. Unanimemente la critica ha individuato per essi un autore di matrice bolognese ed \u00e8 stato Longhi a proporre il nome di Dalmasio degli Scannabecchi sulla base della presenza del pittore sia a Firenze che a Pistoia verso e oltre la met\u00e0 del XIV secolo. La personalit\u00e0 di questo pittore fu un importante punto di contatto e mediazione artistica tra i centri di Bologna e Firenze, facendo pensare a Pistoia quale centro di confluenza e diffusione di molteplici istanze pittoriche. Per capire i motivi dell'inserimento di un pittore \u201cdi chiara estrazione bolognese per la sua naturale inquietudine\u201d (Mellini) in ambiente toscano, pu\u00f2 tornare utile portare alla luce due aspetti: il primo \u00e8 relativo alla figura di Bandino dei Ciantori, il committente, ovvero uno dei pi\u00f9 ricchi mercanti pistoiesi, con traffici nell'Italia del Nord, che ebbe la concessione \"in perpetuum\" della cappella maggiore del San Francesco, e il secondo riguarda la bottega di Giotto che in quel periodo subiva la perdita del grande maestro ed era impegnata a Milano.\nUn riferimento cronologico plausibile pu\u00f2 essere la data 1343 della lapide nella cappella (Previtali, Mellini, Boskovitz) che stabilirebbe un termine \"post quem\" per l'attivit\u00e0 di Dalmasio a Pistoia. Inoltre, nel maggio 1343 i frati affidano a Lippo Memmi la realizzazione del polittico d'altare (oggi perduto), che secondo il Vasari fu eseguito dal Memmi su disegno di Simone Martini.\nUna pluralit\u00e0 di elementi culturali emergono dal linguaggio pittorico che Dalmasio dispiega sulle pareti della cappella, primo fra tutti \u00e8 quello emiliano richiamato dalla carica espressiva delle figure nella scena del \"Dono del mantello\", ma si avvertono echi anche della poetica solenne e arcaizzante di Pietro Lorenzetti che nel 1340 termin\u00f2 una \"Madonna con Bambino e angeli\" (oggi agli Uffizi) per questa chiesa. La spazialit\u00e0 messa in scena da Dalmasio nelle storie del santo pu\u00f2 richiamare quella assisiate, in particolar modo nel \"Sogno di Innocenzo III\", anche se con l'inserimento di dettagli architettonici (ravvisabili nelle decorazioni dell'architrave della stanza e del letto del pontefice) che si discostano un po' dal modello umbro e nella \"Visione del crocifisso\" integrata con particolari interessanti come l'evidente ispirazione alla cupola del Pantheon per la struttura del catino absidale o l'inserimento di un fagotto sulla finestra, indice di un personale naturalismo descrittivo. Questa intenzione spaziale potrebbe essere mediata dalla lezione di Ambrogio Lorenzetti, come dimostra la scena della \"Predica agli uccelli\" dove viene meno il riferimento al modello assisiate e pi\u00f9 marcata risulta la matrice senese nella veduta di citt\u00e0 murata e nell'accesa intonazione rossastra. Ulteriori testimonianze naturalistiche possono essere colte nella precisione descrittiva delle figure di animali selvatici e, nella scena delle \"Stimmate\", nella figura di frate Elia, il quale distoglie lo sguardo dal libro volgendosi alla sua destra (aspetto pu\u00f2 essere considerato ancora una volta una variante dal modello di Pietro e Giotto di analogo tema ad Assisi) e nella rappresentazione dello sfondo paesaggistico, predominante sui personaggi, che risente di certe evocazioni d'ambiente che ebbero echi nella pittura tardo-gotica, gi\u00e0 apparse negli affreschi della cappella della Maddalena al Bargello. Rimandi a questi ultimi affreschi sono evidenti nei polilobi della volta e nella composizione misurata delle edicole nelle quali appaiono le figure di Lazzaro e della Maddalena sulla parete di fondo. Nella scena della \"Prova del fuoco\" invece le possenti figure, in particolare quella del giannizzero sulla destra, evocano lo stile di Maso di Banco, mentre l'impianto architettonico sempre sulla destra rimanda agli affreschi bolognesi di Francesco da Rimini.\nOrgani a canne.\nA ridosso della parete di fondo del braccio di sinistra del transetto, vi \u00e8 il principale organo a canne della chiesa. Esso venne costruito nel 1896 dalla ditta organaria William Hill &amp; Sons per la Rosslyn Hill Unitarian Chapel di Hampstead, quartiere del London Borough of Camden; nel 1997 venne rimosso e, dopo un restauro condotto tra il 2002 e il 2004 dalla ditta Goetze &amp; Gwynn, installato nella chiesa pistoiese. Lo strumento si compone di un corpo unico ed \u00e8 a trasmissione pneumatica; dispone di 27 registri. La sua consolle ha tre tastiere e pedaliera concavo-radiale, con ai lati dei manuali i pomelli dei registri, delle unioni e degli accoppiamenti.\nUn secondo organo a canne, di modeste dimensioni, \u00e8 situato a pavimento nell'abside, dietro l'altare maggiore; costruito dalla ditta Costamagna alla met\u00e0 del XX secolo, dispone di 14 registri su due manuali e pedale ed \u00e8 integralmente racchiuso entro cassa espressiva."}
{"id": "864626", "revid": "339392", "url": "https://it.wikipedia.org/wiki?curid=864626", "title": "Chakra (Naruto)", "text": ""}
{"id": "864628", "revid": "287204", "url": "https://it.wikipedia.org/wiki?curid=864628", "title": "Bernard Thibault", "text": "Biografia.\nNato da una famiglia originaria di Morvan, all'et\u00e0 di 15 anni entra nel centro di apprendistato della SNCF di Noisy-le-Sec, da cui esce nel settembre 1976 con un CAP di meccanica generale. Viene presto impiegato dalla SNCF al deposito di Parigi-la Villette. A 24 anni, diventa segretario dell'organizzazione di ferrovieri di Parigi-Est. Nel 1977, aderisce alla CGT, e diventa responsabile della Commissione giovani del sindacato. Nel 1980, \u00e8 segretario del sindacato del suo deposito. Tre anni pi\u00f9 tardi \u00e8 eletto segretario dei ferrovieri CGT di Parigi-Est.\nDopo gli scioperi della fine del 1986, d\u00e0 impulso al ritmo della mobilitazione integrando il modo di funzionamento dei coordinamenti, sui quali i sindacati erano stati fino ad allora particolarmente reticenti, e attirando scioperanti non iscritti al sindacato nelle delegazioni facendo votare degli AG le principali decisioni. Questa pratica si ritrover\u00e0 nei movimenti del 1995. \u00c8 dunque una delle figure principali del movimento e diviene uno dei simboli del rinnovamento della CGT. \nNel 1987, aderisce al Partito Comunista Francese. Il mese di novembre dello stesso anno entra nel Bureau f\u00e9d\u00e9ral dei ferrovieri CGT. Nel 1997, entra nel Bureau conf\u00e9d\u00e9ral. Infine tra il gennaio-febbraio 1999, dopo il 46\u00ba congresso, succede a Louis Viannet alla testa della confederazione. Lascer\u00e0 le sue responsabilit\u00e0 nazionali al PCF per rimarcare la fine del concetto di sindacato come corriere di trasmissione del partito.\nPi\u00f9 giovane dei suoi predecessori e ugualmente a favore della ripresa economica nella Francia della fine del XX secolo, riesce ad aumentare gli effettivi della CGT. Le difficolt\u00e0 interne della CFDT nate dagli strascichi della legge Fillon sui pensionati, che intraprendono dei trasferimenti di adesioni da una confederazione all'altra, rinforzano il ruolo della CGT. La volont\u00e0 di Thibault di trascinare la CGT su un sindacalismo pi\u00f9 riformista si scontra tuttavia con la diffidenza dei quadri dirigenti, materializzata dal rifiuto da parte del Consiglio Nazionale di non dare delle consegne di voto per il referendum sulla Costituzione Europea."}
{"id": "864629", "revid": "124972438", "url": "https://it.wikipedia.org/wiki?curid=864629", "title": "Oh Father", "text": "Oh Father \u00e8 una canzone della cantautrice statunitense Madonna, quarto singolo estratto dall'album \"Like a Prayer.\" La canzone \u00e8 stata inserita nella compilation di ballate Something to Remember.\nScritta e prodotta da Madonna e Patrick Leonard, il tema centrale di \"\"Oh Father\" \u00e8 la presenza di figure maschili autoritarie nella vita di Madonna, in particolare la canzone fa riferimento al padre della cantante, Tony Ciccone. La relazione tra Madonna e il padre si guasta dopo la morte della madre, avvenuta nel 1963, quando la cantante aveva cinque anni, deteriorandosi ancora di pi\u00f9 quando il padre decide di risposarsi solo due anni dopo la morte della moglie. Con questa canzone Madonna rievoca la sua infanzia difficile, condizionata dalla morte della madre. In \"Like A Prayer,\" il tema della madre morta \u00e8 presente anche nel brano \"Promise To Try\", che \u00e8 una sorta di dialogo immaginario della cantante con la madre.\n\"Oh Father\"\" ha ricevuto pareri positivi dalla critica, ma ebbe un minore successo commerciale rispetto ai precedenti singoli della cantante. Il singolo arriv\u00f2 soltanto al 20\u00ba posto della classifica statunitense Billboard \"Hot 100\", rompendo il record di Madonna di pi\u00f9 Top 10 negli Stati Uniti. Nei paesi in cui il singolo fu rilasciato, la canzone non riusc\u00ec a raggiungere la top-ten, tranne che in Finlandia e Italia, dove il singolo raggiunse la posizione numero sei in classifica.\nIl video musicale della canzone fu un tentativo della cantante di abbracciare e accettare la morte della madre. Diretto da David Fincher e girato in bianco e nero, mostra una bambina giocare nella neve, mentre la madre muore. Una Madonna cresciuta segue la bambina mentre canta la canzone. Descritto dai critici come \"autobiografico\", il video fu inserito da Rolling Stone come uno dei 100 migliori video. Gli studiosi hanno notato che, nel video, la figura di Madonna \u00e8 sdoppiata: una Madonna da adulta che segue se stessa da bambina. Uno dei critici ha descritto la scena della veglia, in cui Madonna saluta la madre notandone la bocca cucita, come una delle scene pi\u00f9 inquietanti nella storia dei videoclip musicali. Questa scena \u00e8 ispirata da un reale ricordo di Madonna durante il funerale della madre. \"Oh Father\" fu eseguita solo nel Blond Ambition Tour, nel 1990, dove Madonna rappresentava una donna che cerca di trovare la sua religione e combatteva per questo.\nIl 24 dicembre 1995 Madonna ripubblic\u00f2 \"Oh Father\" dal suo secondo greatest hits \"Something to Remember\"\nLa canzone.\nAntecedenti.\nQuando Madonna aveva cinque anni, nel 1963, la madre, Madonna Louise Fortin, muore di cancro al seno all'et\u00e0 di trent'anni. Alcuni mesi prima di questo evento, Madonna not\u00f2 dei cambiamenti nella personalit\u00e0 e nel comportamento della madre, ma Madonna non se ne spiegava i motivi. Il padre della cantante, non avendo idea sulle reali condizioni fisiche della moglie, era solito piangere quando Madonna gli faceva delle domande, e a questo atteggiamento Madonna rispondeva stringendo fra le sue braccia la madre. \"Ricordo che mi sentivo pi\u00f9 forte di lei\", Madonna rifer\u00ec in un'intervista, \"Io ero cos\u00ec piccola, eppure sentivo che la bambina fosse lei. Successivamente, Madonna riconobbe che: \"a quel tempo, non aveva capito che mia madre stesse per morire. Molte cose non erano state dette, molte erano le emozioni irrisolte di rimorso, colpa, perdita, rabbia, confusione... Vidi mia madre, era bellissima ed era distesa come se dormisse in una bara aperta. Solo dopo notai che la bocca di mia madre appariva strana. C'\u00e8 voluto del tempo per capire che la sua bocca era stata cucita. Fu in quel terribile momento che iniziai a capire cosa avevo perduto per sempre. L'ultima immagine che ho di mia madre, allo stesso tempo pacifica e grottesca, mi perseguita ancora oggi\".\nAlla fine, Madonna impar\u00f2 a prendersi cura di se stessa e dei suoi fratelli, e rivolse le sue attenzioni alla sua nonna paterna, sperando di trovare un poco di conforto per la morte della madre. In un'intervista per Vanity Fair, Madonna afferm\u00f2 che lei vedeva se stessa come una \"ragazza sola alla ricerca di qualcosa. Non ero ribelle in un certo modo. A me importava essere buona a qualcosa. Non mi rasavo le ascelle e non mi truccavo come normalmente fanno molte ragazze. Ma studiavo e prendevo buoni voti. Volevo essere qualcuno\". Terrificata dal fatto che anche il padre potesse essere portato via da lei, Madonna spesso faticava a prendere sonno se non era accanto a lui. Due anni pi\u00f9 tardi, Tony Ciccone si rispos\u00f2 con la governante, Joan Gustafson. Fu allora che Madonna inizi\u00f2 a mostrare degli irrisolti problemi di rabbia verso il padre, che durarono per anni e questo cre\u00f2 in lei un atteggiamento ribelle. In un'intervista alla rivista Interview, Madonna spieg\u00f2 che:\nQuell'atteggiamento ribelle si present\u00f2, credo, quando mio padre si rispos\u00f2. Perch\u00e9 dopo la morte di mia madre mi ero aggrappata a lui. Era come se io dicessi, Ok, sei mio e non andrai da nessuna parte. Come tutte le ragazze, ero innamorata di mio padre, e non volevo perderlo. Avevo perso mia madre e allora io ero mia madre e mio padre era mio. Allora lui mi \u00e8 stato portato via quando ha sposato la mia matrigna. Fu allora che io dissi, ok, non ho pi\u00f9 bisogno di nessuno. Nessuno mi spezzer\u00e0 pi\u00f9 il mio cuore. Non avr\u00f2 pi\u00f9 bisogno di nessuno. Posso starmene da sola e non appartenere a nessuno\".\nScrittura e ispirazione.\nQuando inizi\u00f2 a lavorare sul suo quarto album in studio, \"Like a Prayer\", Madonna si trovava in uno stato mentale molto emotivo, a causa del divorzio dal suo allora marito Sean Penn, il suo trentesimo compleanno, e le critiche sfavorevoli per il suo lavoro di attrice. Tutto questo la spinse a scrivere e a capire quale direzione dare all'album. Il risultato fu una serie di tre canzoni: \"Till Death Do Us Part\", \"Promise to Try\" e \"Oh Father\", in cui Madonna cerc\u00f2 di liberarsi da certi demoni. In \"\"Oh Father\", la cantante voleva ripercorrere il dolore e la confusione che avevano caratterizzato la sua relazione con il padre. Generalmente, i critici la considerano come una lettere d'amore al padre o un atto di accusa. Tuttavia, Madonna non ha mai detto cosa l'abbia ispirata nello scrivere \"Oh Father\"\", eccetto che la canzone riguardasse il padre e che fosse un tributo a Simon &amp; Garfunkel, che, in quel periodo, era il suo gruppo preferito. La cantante ha aggiunto: \"La canzone \u00e8 quello che l'ascoltatore pensa, una canzone aperta a tutte le interpretazioni. Io ho semplicemente scritto la canzone, agli altri tocca interpretare quello che vogliono interpretare. Sebbene la cantante non abbia mai fatto cenno di violenze fisiche in famiglia, lei ha affermato che il padre era un uomo molto autoritario e la matrigna era spesso severa con lei. L'autrice Lucy O' Brien scrisse nel suo libro \"Madonna: Like an Icon,\" che la canzone deriva dal vuoto emotivo che la cantante ha dovuto affrontare, poich\u00e9 suo padre era intrappolato nel suo dolore. Quando il padre si \u00e8 risposato, la nuova moglie era presa dai suoi figli, quindi i pi\u00f9 grandi spesso venivano abbandonati a loro stessi.\nBill Meyers, che ha realizzato l'arrangiamento delle corde per quasi tutte le canzoni dell'album \"Like a Prayer,\" ricord\u00f2 che Madonna era molto commossa quando registr\u00f2 \"Oh Father\", dato che la canzone evocava il tema dell'incesto e della violenza domestica. Quando Madonna sbagliava una nota o diminuiva il tono della sua voce, la riprovava costantemente. Alla fine della registrazione, Meyers si compliment\u00f2 con la cantante, dicendole che quella era la sua performance vocale pi\u00f9 forte.\nLa canzone pu\u00f2 essere descritta come una ballata barroque pop, in cui Madonna gioca con i toni, a volte alti, a volte bassi, della sua voce. La canzone inizia con il suoni di violini per circa venti secondi. Dopo di che un pianoforte, un arrangiamento di corde e il suono di una drum machine accompagnano il suono dei violini. mentre Madonna canta i versi del ritornello: \"You can't hurt me now, I got away from you, I never thought I would.\". Dopo il secondo ritornello, un pezzo strumentale accompagna il verso in cui Madonna si rende conto che il padre non intendeva ferirla, ma lei \u00e8 fuggita comunque. La canzone termina con i suoni della chitarra e dei violini che svaniscono insieme alla voce di Madonna. In un'intervista con Paul Zollo, Madonna comment\u00f2 che con la parola \"Father\" (in italiano \"Padre\") si poteva riferire al padre Tony, a Dio e a tutte le \"autorit\u00e0 nella sua vita\".\nIl video.\nDiretto da: David Fincher, il video \u00e8 stato descritto da Carol Clerk come \"autobiografico\". Avvolto da un'atmosfera inquietante, esso ricrea la scena di morte di una giovane donna, che esamina il rapporto tempestoso tra il marito e la figlia che lascia. La bambina che rimane orfana della madre \u00e8 abbandonata a s\u00e9 stessa da un padre burbero e scontroso, che si arrabbia se la bambina, giocando, indossa i vestiti e i gioielli della madre morta. Fulcro del video \u00e8 il momento in cui la bambina si avvicina alla bara della madre morta e nota che le sue labbra sono cucite, a quel punto la bambina fugge dal funerale. Anche questo \u00e8 un particolare autobiografico. In un'intervista per Vanity Fair, la cantante afferm\u00f2 che le labbra della madre durante il funerale erano strane: \"notai che la bocca di mia madre appariva strana. C'\u00e8 voluto del tempo per capire che la sua bocca era stata cucita\". Madonna stessa ha affermato che quell'immagine la torment\u00f2 per tutta la giovinezza. Madonna stessa, commentando il video, ha affermato che esso \u00e8 \"un tentativo di accettazione della morte di mia madre\".\nLa scrittrice femminista E. Ann Kaplan afferm\u00f2 che, con il video, Madonna mette in primo piano la repressiva educazione cattolica con la quale \u00e8 cresciuta, e la sua relazione conflittuale non solo con il padre reale, ma con un padre simbolico - Dio, la Legge e il patriarcato. Bruce David Forbes, autore di \"Religion and Popular Culture in America\", afferm\u00f2 che il video deriva dalle esperienze infantili della cantante e drammatizza sui suoi sforzi di negoziazione relazionale, in particolare nei rapporti interpersonali con il padre, con gli uomini, e al suo rapporto con il Cattolicesimo, un esempio di ci\u00f2 \u00e8 la frase \"Oh Father, I have sinned\" (in italiano: \"oh padre, ho peccato).\nEsecuzioni dal vivo.\n\"Oh Father\" \u00e8 stata eseguita nel \"Blond Ambition Tour\" in un medley con \"Live to Tell\". Dopo aver eseguito \"Like a Prayer\", Madonna, inginocchiata su una panca confessionale, inizia a cantare \"Live to Tell\", sullo sfondo vi sono colonne romane e candele votive. Giunti a met\u00e0 della canzone, la cantante inizia a cantare \"\"Oh Father\",\" mentre la raggiunge un ballerino, vestito con un abito da prete nero. Il ballerino, Carlton Wilborn, ricorda che per questa performance sono state richieste varie sessioni di prove, giacch\u00e9 il ballo rappresentava la ricerca della propria religione da parte di una donna: \"da una parte la donna sapeva che ne aveva bisogno, dall'altro provava una forte resistenza, e il balletto rappresentava questa battaglia interna."}
{"id": "864636", "revid": "729019", "url": "https://it.wikipedia.org/wiki?curid=864636", "title": "Cinque Nazioni 1956", "text": "Il torneo di rugby a 15 delle Cinque Nazioni del 1956 si disput\u00f2 dal 14 gennaio al 14 aprile. Il torneo venne vinto dal Galles.\nClassifica.\n "}
{"id": "864638", "revid": "1305772", "url": "https://it.wikipedia.org/wiki?curid=864638", "title": "Lingua elfica", "text": "Una lingua elfica \u00e8 una lingua parlata dagli elfi.\nNell'universo immaginario creato da J.R.R. Tolkien, gli Elfi parlano diversi linguaggi:\nI principali sono comunque il Quenya e il Sindarin (si veda Linguaggi della Terra di Mezzo)."}
{"id": "864639", "revid": "38120", "url": "https://it.wikipedia.org/wiki?curid=864639", "title": "P\u00e9rez", "text": ""}
{"id": "864640", "revid": "38120", "url": "https://it.wikipedia.org/wiki?curid=864640", "title": "P\u00e8rez", "text": ""}
{"id": "864643", "revid": "12290", "url": "https://it.wikipedia.org/wiki?curid=864643", "title": "Uatu l'osservatore", "text": ""}
{"id": "864644", "revid": "1573940", "url": "https://it.wikipedia.org/wiki?curid=864644", "title": "Chiesa di San Giovanni Battista (Pistoia)", "text": "La chiesa di San Giovanni Battista \u00e8 una ex chiesa pistoiese del XV secolo dedicata a san Giovanni Battista, in corso Gramsci.\nStoria e descrizione.\nDanneggiata gravemente dai bombardamenti nel 1943 e ricostruita nelle sue strutture portanti, lasciando smontati tutti gli apparati decorativi, rappresenta uno degli spazi rinascimentali di maggior pregio della citt\u00e0. Fu progettata da Ventura Vitoni, che la realizz\u00f2 fra la fine del Quattrocento e i primi decenni del Cinquecento. L'impianto a croce latina con l'imponente cupola centrale costituisce uno dei motivi pi\u00f9 riconoscibili dello stile del Vitoni. Ricostruita nel 1954-1957, viene utilizzata come sede espositiva."}
{"id": "864646", "revid": "17351", "url": "https://it.wikipedia.org/wiki?curid=864646", "title": "L-4", "text": ""}
{"id": "864647", "revid": "729019", "url": "https://it.wikipedia.org/wiki?curid=864647", "title": "Cinque Nazioni 1957", "text": "Il torneo di rugby a 15 delle Cinque Nazioni del 1957 si disput\u00f2 dal 12 gennaio al 23 marzo. Il torneo venne vinto dall'Inghilterra.\nClassifica.\n "}
{"id": "864648", "revid": "827882", "url": "https://it.wikipedia.org/wiki?curid=864648", "title": "Fiadone", "text": "Il fiadone o fia\u00f9ni \u00e8 un tipico prodotto da forno abruzzese e molisano che si prepara per le feste pasquali, anche se si consuma tutto l'anno, sia nella versione salata, pi\u00f9 diffusa nelle aree litoranee, che dolce, pi\u00f9 diffusa nelle aree interne.\nHa la forma di un raviolo, la cui sfoglia esterna viene preparata con un impasto di uova, olio, vino bianco, farina, mentre il ripieno pu\u00f2 variare, ma \u00e8 a base di formaggio con prodotti a pasta dura come il Rigatino e Pecorino, oppure ricotta sia di mucca che di pecora, il tutto amalgamato con uova e spezie diverse (noce moscata e/o pepe macinato, e nell'aquilano anche lo zafferano).\nLa versione molisana si chiama casciatello e ha generalmente forma tonda, talvolta a mezzaluna. Anch'essa pu\u00f2 essere dolce o salata, con ripieni che variano dai formaggi e salsiccia a uvetta e canditi.\nLa versione abruzzese non si deve confondere con il cialdone, che in alcune zone viene anche chiamato fiadone.\nIl fiadone \u00e8 anche un dessert: una torta a base di formaggio corso brocciu, zucchero, uova e buccia di limone."}
{"id": "864650", "revid": "1442080", "url": "https://it.wikipedia.org/wiki?curid=864650", "title": "Carlo Antonio Casnedi", "text": " \nBiografia.\nNato a Milano da Francesco Maria, futuro senatore, e Caterina Rumi, Carlo Antonio Casnedi entr\u00f2 nel noviziato della Compagnia di Ges\u00f9 a Novellara (Reggio Emilia).\nStudi\u00f2 presso il Collegio Romano e divenne poi professore di umanit\u00e0 e di teologia a Milano, presso il Collegio di Brera.\nNegli anni Ottanta del Seicento fu confessore del governatore di Milano Juan Tom\u00e1s Enriquez de Cabrera.\nQuando nel 1686 de Cabrera torn\u00f2 a Madrid, Casnedi lo segu\u00ec, rimanendogli sempre fedele, mentre De Cabrera divenne un uomo chiave nella vita politica spagnola di fine secolo, ereditando dal padre il titolo di \"almirante de Castilla\" e svolgendo per alcuni anni, durante il regno di Carlo II, il ruolo di \"valido\".\nDurante la guerra di successione spagnola de Cabrera fugg\u00ec a Lisbona per organizzare la resistenza antiborbonica e Casnedi lo segu\u00ec nonostante il divieto del Generale della Compagnia, Tirso Gonz\u00e1lez de Santalla, che minacci\u00f2 anche di scomunicarlo.\nGiunto a Lisbona ricevette la protezione del re portoghese, e durante il generalato di Michelangelo Tamburini fu riabilitato all'interno della Compagnia e ricopr\u00ec a Lisbona il ruolo di visitatore e di vice-provinciale.\nFu esecutore testamentario dell'enorme fortuna che De Cabrera aveva lasciato alla Compagnia di Ges\u00f9, e si occup\u00f2 delle delicate polemiche dei riti cinesi, che in quegli anni mettevano in difficolt\u00e0 la presenza della Compagnia in Cina.\nCaduto in disgrazia presso il re portoghese, fu espulso dal Portogallo e mor\u00ec ottantenne in Spagna, a Badajoz.\nLa \"Crisis theologica\".\nNegli ultimi anni del XVII secolo, Casnedi si dedic\u00f2 alla stesura di una poderosa opera di teologia, la \"Crisis Theologica\", che fu stampata solo pi\u00f9 tardi a Lisbona (1711-1719).\nSi trattava di un testo in difesa del probabilismo, il sistema di teologia morale pi\u00f9 diffuso all'interno della Compagnia, che in quegli anni era messo in discussione dallo stesso Generale dell'ordine, che lo considerava troppo pericoloso per le possibili derive lassiste.\nQuesta posizione del Generale caus\u00f2 una vera e propria frattura all'interno dell'ordine, che si ridimension\u00f2 dopo la morte di Gonz\u00e1lez ma non fu mai definitivamente risolta.\nNel suo libro Casnedi vuole dimostrare l'origine antica del probabilismo, attraverso ampie citazioni dei Padri della Chiesa e di San Tommaso, mettendo cos\u00ec in luce la fedelt\u00e0 di tale sistema alla tradizione della chiesa; nel I tomo egli difende l'autorit\u00e0 del pontefice e l'infallibilit\u00e0 dei suoi pronunciamenti.\nIl libro fu violentemente attaccato nel XVIII secolo dai rigoristi italiani (Ballerini, Migliorini, Daniele Concina, Patuzzi), e dalla pubblicistica antigesuitica francese."}
{"id": "864653", "revid": "1573940", "url": "https://it.wikipedia.org/wiki?curid=864653", "title": "Chiesa di San Giovanni Battista al Tempio", "text": "La chiesa di San Giovanni Battista al Tempio \u00e8 una chiesa pistoiese dell'XI secolo dedicata a san Giovanni Battista. Nascosta nella cortina abitativa, ha un ingresso sia su via di Nemoreto che su via San Pietro. \nDescrizione.\nEra la chiesa dell'ospedale di Memoreto, fondato nell'XI secolo dai conti Guidi e donato nel 1111 ai monaci benedettini della badia di Fontana Taona; pass\u00f2 poi ai Templari, da cui il nome, poi ai Cavalieri di Malta, per divenire infine chiesa parrocchiale. Il nome di Memoreto sembra sia da riferire ad un vicino cimitero (\"memoretum\"). Alla facciata della chiesa \u00e8 addossata una cappella nata per proteggere un affresco trecentesco raffigurante la \"Madonna col Bambino\", detta \"Madonna del rastrello\" che nel 1534 mosse miracolosamente lo sguardo divenendo oggetto di devozione popolare."}
{"id": "864657", "revid": "842", "url": "https://it.wikipedia.org/wiki?curid=864657", "title": "Company of heroes", "text": ""}
{"id": "864662", "revid": "158913", "url": "https://it.wikipedia.org/wiki?curid=864662", "title": "Tempesta sedata", "text": "La tempesta sedata, o la burrasca sul lago come la chiamano alcuni testi, \u00e8 uno dei miracoli attribuiti a Ges\u00f9 dai vangeli.\nIl miracolo \u00e8 raccontato da tutti e tre i Vangeli sinottici: Matteo Marco Luca .\nRacconto evangelico.\nCos\u00ec si legge nel Matteo:\nVi \u00e8, per\u00f2, un'incongruenza, in merito al momento in cui si sarebbe svolto l'evento, tra i resoconti nei vangeli di Matteo e Marco. Mentre, infatti, in Matteo la tempesta \u00e8 sedata da Ges\u00f9 prima dell'episodio in cui egli respinge sua madre e i suoi fratelli, in Marco la tempesta \u00e8 sedata da Ges\u00f9 solo dopo tale episodio. In entrambi i casi, alla tempesta sedata segue il miracolo della cacciata dei demoni in una mandria di porci.\nInterpretazione.\nIl miracolo \u00e8 ambientato sul mar di Galilea. Anche se \u00e8 chiamato mare, in realt\u00e0 si tratta di un lago che si trova al nord di Israele. \u00c8 luogo di ambientazione di tanti fatti della vita di Ges\u00f9.\nAnche se \u00e8 un lago pur tuttavia pu\u00f2 sviluppare delle forti tempeste. Tali tempeste potevano mettere in difficolt\u00e0 le fragili imbarcazioni dei pescatori al tempo dei Vangeli.\nIl miracolo \u00e8 un esempio di dominio di Dio sulla natura.\nGes\u00f9, calmando la tempesta, dimostra (dal punto di vista naturale) di avere il controllo delle leggi naturali, potere che in futuro user\u00e0 per adempiere il proposito di Dio, e di avere comunque la forza (dal punto di vista spirituale) di vincere e di aiutarci a vincere le situazioni che per noi possono essere insormontabili.\nIl miracolo nell'arte.\nIl miracolo della tempesta sedata fu fonte d'ispirazione per numerose rappresentazioni artistiche, tra le quali:\nL'episodio evangelico \u00e8 al centro dell'oratorio per soli, coro e orchestra di Domenico Bartolucci \"La tempesta sul lago\"."}
{"id": "864664", "revid": "18478", "url": "https://it.wikipedia.org/wiki?curid=864664", "title": "Regolo di Golomb", "text": "In matematica, un regolo di Golomb, chiamato cos\u00ec da Solomon W. Golomb che fu il primo a descriverlo, \u00e8 un insieme di tacche poste a posizioni intere su un immaginario regolo, tale che non ci sia alcuna coppia di tacche poste alla stessa distanza. Il numero di tacche nel regolo \u00e8 il suo ordine, mentre la massima distanza tra due delle sue tacche \u00e8 la sua lunghezza. Traslazione e riflessione di un regolo di Golomb sono considerate banali: per convenzione, quindi, la tacca pi\u00f9 a sinistra \u00e8 posta a 0 e quella successiva \u00e8 il minore dei due valori possibili.\nNon \u00e8 affatto richiesto che un regolo di Golomb possa misurare tutte le distanze da 1 alla sua lunghezza: nel caso che lo faccia, viene detto un regolo perfetto. \u00c8 stato dimostrato che non pu\u00f2 esistere un regolo di Golomb perfetto per cinque o pi\u00f9 tacche. Un regolo di Golomb si dice ottimale se non esiste nessun regolo di Golomb dello stesso ordine e pi\u00f9 corto. \u00c8 facile creare un regolo di Golomb, ma trovare quelli ottimali \u00e8 un compito computazionalmente complicato. Distributed.net ha completato la ricerca parallela di massa per i regoli ottimali di ordine 24, 25, 26 e 27, confermando i candidati sospetti. Distributed.net sta inoltre cercando, da febbraio 2014, il regolo ottimale di ordine 28.\nUn uso pratico dei regoli di Golomb \u00e8 la progettazione di antenne radio in array di fase, come ad esempio i radiotelescopi. Presso le stazioni base dei cellulari, si possono spesso vedere antenne in una configurazione equivalente al regolo di Golomb [0,1,4,6].\nAl momento non \u00e8 nota la complessit\u00e0 di trovare regoli di Golomb ottimali di lunghezza arbitraria \"n\", ma si pensa che sia un problema NP-difficile.\nRegoli di Golomb ottimali noti.\nLa tabella seguente mostra tutti i regoli di Golomb ottimali noti, escludendo quelli equivalenti a meno di riflessione. La tabella \u00e8 completa fino all'ordine 27 compreso."}
{"id": "864666", "revid": "30610", "url": "https://it.wikipedia.org/wiki?curid=864666", "title": "Cornelia Metella", "text": "Plutarco la descrive come una donna bella, con un piacevole carattere, ben istruita in geometria e filosofia ed esperta suonatrice della lira."}
{"id": "864683", "revid": "1522738", "url": "https://it.wikipedia.org/wiki?curid=864683", "title": "Jorgen Von Strangle", "text": ""}
{"id": "864685", "revid": "2091899", "url": "https://it.wikipedia.org/wiki?curid=864685", "title": "Chiesa di San Paolo (Pistoia)", "text": "La chiesa di San Paolo \u00e8 una chiesa pistoiese del X secolo dedicata a san Paolo.\nStoria e descrizione.\nLa primitiva struttura si fa risalire al X secolo, ma solo nel XII secolo l'edificio inizi\u00f2 ad assumere le forme attuali. L'esterno mantiene inalterati i caratteri del gotico toscano, mentre l'interno, ad un'unica navata severa e spoglia, ha subito pesanti ristrutturazioni nel Seicento e nell'Ottocento, fino all'incendio che nel 1895 distrusse l'organo e il tetto, danneggiando molti arredi.\nFra le opere, l'affresco con \"Sant'Agata e sant'Eulalia\", di Gerino Gerini (1520); di fronte, un \"Crocifisso\" del XIV secolo usato per le processioni penitenziali. Nella \"Sacra Conversazione\" di fra' Paolino (1528) si riconosce l'effigie del Savonarola nelle vesti di san Pietro martire. Nella sacrestia sono stati riportati alla luce alcuni affreschi tre-quattrocenteschi.\nLa chiesa primigenia, fuori dalle mura della prima cerchia, era orientata con la facciata prospiciente l'allora via della Spada, oggi della Rosa. L'ampliamento, inizi\u00f2 nel 1136, con il prolungamento a sud e l'occupazione dello spazio fuori dalla Porta Caldatica.\nSopra il portale sono scolpiti in bassorilievo Mos\u00e8 David.\nSulla facciata, a destra del portale, due arche in pietra riportano lo stemma dei Banchieri, il cui palazzo si trovava nella retrostante via Amati.\nLa invetriata dietro l'abside \u00e8 stata sostituita negli anni novanta del XX secolo con un'opera dello scultore, pittore e ceramista Umberto Buscioni raffigurante la Conversione di Paolo. Nel 2011, sempre dello stesso artista, sono state aggiunte quattro vetrate raffiguranti le quattro parti del giorno: l'alba, il mattino, il pomeriggio, la notte. Ogni vetrata contiene un fiore \"mistico\", che richiama le virt\u00f9 della vergine Maria. La scelta di questo tema per le vetrate \u00e8 anche da mettersi in relazione alle quattro fasce orarie (divise anch'esse sulla base delle quattro parti del giorno) durante le quali si svolge, nella cappella laterale della chiesa, l'Adorazione Eucaristica Perpetua, in cui i fedeli si avvicendano in preghiera giorno e notte, ogni giorno dell'anno senza interruzione. La cappella, una stanza interna alla base del campanile, era originariamente usata dal campanaro per azionare le campane della chiesa. Esistono tuttora alcuni frammenti di decorazioni risalenti circa al 1700."}
{"id": "864687", "revid": "125204847", "url": "https://it.wikipedia.org/wiki?curid=864687", "title": "Nettare (botanica)", "text": "Il n\u00e8ttare, in botanica, \u00e8 una soluzione acquosa e zuccherina prodotta dalle piante mellifere mediante i fiori per attirare gli insetti impollinatori. \n\u00c8 prodotto da ghiandole chiamate \"ghiandole nettarine\" o \"nett\u00e0ri\". La localizzazione dei nett\u00e0ri sulla pianta varia da specie a specie e si distinguono in: nett\u00e0ri fiorali, che si trovano nel fiore, e nett\u00e0ri extrafiorali, che si trovano in parti non riproduttive della pianta. Il nettare \u00e8 elaborato dalle api fino a trasformarlo in miele.\n\u00c8 economicamente importante appunto perch\u00e9 necessario alla produzione del miele. Le piante che forniscono nettare sono dette nettarifere, ma pi\u00f9 in generale si parla di piante mellifere."}
{"id": "864688", "revid": "287204", "url": "https://it.wikipedia.org/wiki?curid=864688", "title": "Katerina Neumannova", "text": ""}
{"id": "864694", "revid": "74173", "url": "https://it.wikipedia.org/wiki?curid=864694", "title": "Sportovn\u00ed Klub Sigma Olomouc", "text": "Lo Sportovn\u00ed Klub Sigma Olomouc a.s., pi\u00f9 semplicemente Sigma Olomouc, \u00e8 una societ\u00e0 calcistica ceca con sede nella citt\u00e0 di Olomouc. Gioca nella 1. liga, la massima serie del campionato ceco di calcio.\nFondata nel 1919, disputa le partite casalinghe allo Stadio Andr\u016fv stadion di Olomouc. I colori sociali sono il blu e il bianco. Ha partecipato ad una edizione della Coppa Mitropa, a otto edizioni della Coppa UEFA e a due edizioni della Coppa Intertoto.\nStoria.\nCompetizioni internazionali.\nNel 1986 partecipa, arrivando quarta alla Coppa Mitropa, in semifinale perde 1-0 con il Pisa, squadra che vincer\u00e0 poi la competizione, mentre nella finalina, la squadra cecoslovacca subisce una sconfitta per 3-2 da parte degli jugoslavi del HNK Rijeka. L'anno seguente si qualifica per la Coppa UEFA, questa volta l'eliminazione arriva ai trentaduesimi e nuovamente da parte dei vincitori del torneo: gli svedesi dell'IFK G\u00f6teborg (andata 1-1, ritorno 0-4).\nI primi anni novanta del XX secolo sono gli anni pi\u00f9 felici per il Sigma che partecipa con discreti risultati alla Coppa UEFA. Nella stagione 1991-1992 arriva infatti il miglior risultato di sempre. La squadra compie un cammino brillante eliminando i nordirlandesi del Bangor, i russi del e agli ottavi i tedeschi dell'. L'eliminazione giunge ai quarti di finale dopo una sconfitta per 1-0 subita fuori casa per mano del nella gara di ritorno. All'andata in Cecoslovacchia l'incontro era terminato 1-1.\nAnche nella stagione seguente (1992-1993) il cammino \u00e8 positivo, a farne le spese sono i rumeni dell'Universitatea Craiova, ma soprattutto i turchi del Fenerbah\u00e7e che dopo una vittoria per 1-0 all'andata vengono travolti 7-1 nel ritorno. L'eliminazione \u00e8 per\u00f2 scottante infatti negli ottavi il Sigma subisce due sconfitte, la prima per 2-1 in casa all'Andr\u016fv e la seconda con un pi\u00f9 sonoro 5-0 al Delle Alpi da parte della Juventus. L'apparizione successiva in Coppa UEFA arriva cinque anni pi\u00f9 tardi nella stagione 1996-1997 nel turno di qualificazione quando la squadra esce eliminata per mano dei polacchi del Hutnik Krak\u00f3w.\nDopo un anno di assenza il Sigma Olomouc incomincia un percorso che vede la squadra qualificarsi per cinque anni consecutivi alle competizioni europee. Nella stagione 1998-1999 supera il turno di qualificazione eliminando gli scozzesi del Kilmarnock, ma viene eliminata nei trentaduesi dopo una rovinosa sconfitta per 4-0 in Francia al V\u00e9lodrome ad opera dell'Olympique de Marseille. L'anno successivo (1999-2000) l'eliminazione giunge al primo turno a causa della sconfitta casalinga per 3-1 subita dagli spagnoli del Real Maiorca. Nel turno di qualificazione il Sigma Olomouc aveva eliminato con due pareggi, 1-1 in casa dei giallo-neri e 0-0 all'Andr\u016fv, i moldavi dello Sheriff Tiraspol.\nNel 2000 la squadra partecipa alla Coppa Intertoto perdendo 4-2 nei tempi supplementari della finale di ritorno, giocata il 22 agosto contro l'Udinese Calcio al Friuli, nei turni precedenti aveva eliminato in successione, gli armeni dell'Araks Ararat, i bulgari del Velbazhd Kyustendil, i croati dello Slaven Belupo e in semifinale i connazionali del Chmel Bl\u0161any. Nella stagione seguente (2001-2002) complice una brutta sconfitta per 4-0 in casa degli spagnoli del Celta Vigo il Sigma Olomouc viene eliminata nel primo turno. Inutile la vittoria per 4-3 all'Andr\u016fv.\nLa partecipazione alla Coppa UEFA 2002-2003 termina in Bosnia nel turno di qualificazione dopo la sconfitta ai rigori per 5-3 allo stadio Asim Ferhatovi\u0107 Hase contro i \"Bordo-bijeli\" di Sarajevo.\nDopo un anno di assenza dalle competizioni europee i cechi si qualificano alla Coppa UEFA 2004-2005. Nel eliminano agevolmente i moldavi del Nistru Otaci ma, vengono estromessi nel turno antecedente alla fase a gruppi dal . Gli \"Los Blanquillos\" vincono all'andata per 1-0 mentre il ritorno per 3-2.\nLa stagione seguente partecipano alla Coppa Intertoto del 2005. Durante la competizione i cechi hanno eliminato, nel secondo turno i polacchi del Pogo\u0144 Stettino e nel terzo turno i blasonati tedeschi del . L'eliminazione \u00e8 maturata in semifinale contro l'.\nNella stagione 2009-2010 partecipano alla prima edizione della UEFA Europa League grazie al quarto posto ottenuto nella Gambrinus Liga dell'anno precedente. Il cammino verso la coppa parte dal secondo turno preliminare con un pareggio 1-1 al Laugardalsv\u00f6llur contro gli islandesi del Fram Reykjav\u00edk che eliminano nella gara di ritorno vinta 2-0 all'Andr\u016fv. Al terzo turno preliminare i cechi vincono eliminano con due risultati tondi, vittoria per 5-1 nella trasferta al Pittodrie Stadium e per 3-0 in casa, gli scozzesi dell'Aberdeen allenati da Jimmy Calderwood. L'estromissione dalla competizione giunge al turno di Play Off dopo una sconfitta per 4-0 subita per mano degli inglesi dell'Everton. Inutile il pareggio per 1-1 nella gara di ritorno.\nNella stagione successiva, dopo il quarto posto in campionato, la squadra non si qualifica per le coppe europee. Il Sigma deve poi affrontare il campionato 2011-2012 con ben 9 punti di penalizzazione per corruzione, che lo relegano nelle parti basse della classifica. Il 2 maggio 2012 arriva lo storico successo nella Coppa della Repubblica Ceca: battendo in finale per uno a zero lo Sparta Praga, la squadra di Olomouc conquista il primo trofeo ufficiale in pi\u00f9 90 anni di attivit\u00e0. Il successo le d\u00e0 diritto alla partecipazione alla prossima Europa League, ma il 20 giugno 2012 l'UEFA decide di sanzionarla per le vicende del 2009, escludendola dalla competizione.\nNella stagione 2017-18 chiudono al quarto posto in campionato, totalizzando 55 punti (uno in meno del terzo Jablonec): questo piazzamento permette al club di avere un posto per le qualificazioni di UEFA Europa League 2018-2019. Qui i cechi eliminano i kazaki del Kairat Almaty con una doppia vittoria, ma poi, ai playoff, si trovano davanti i favoriti del Siviglia; gli spagnoli, come da pronostico, eliminano il Sigma con due vittorie (1-0 in Repubblica Ceca e 3-0 in Spagna).\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2020-2021.\n\"Aggiornata all'8 settembre 2020.\""}
{"id": "864696", "revid": "320578", "url": "https://it.wikipedia.org/wiki?curid=864696", "title": "SK Sigma Olomuc", "text": ""}
{"id": "864697", "revid": "842", "url": "https://it.wikipedia.org/wiki?curid=864697", "title": "Capcom Production Studio 1", "text": ""}
{"id": "864698", "revid": "484362", "url": "https://it.wikipedia.org/wiki?curid=864698", "title": "Constanza", "text": ""}
{"id": "864707", "revid": "12290", "url": "https://it.wikipedia.org/wiki?curid=864707", "title": "Uatu l'Osservatore", "text": ""}
{"id": "864710", "revid": "92723", "url": "https://it.wikipedia.org/wiki?curid=864710", "title": "Chiesa di San Pier Maggiore (Pistoia)", "text": "La chiesa di San Pier Maggiore \u00e8 una chiesa pistoiese dell'VIII secolo.\nStoria e descrizione.\nLa sua origine risale forse all'epoca longobarda, all'VIII secolo, quando alcuni storici fanno il nome di un certo Guinifredo. Nel convento annesso fin dal 1091 furono ospitate le monache benedettine provenienti dall'antico cenobio di Campanelliana.\nIl paramento murario esterno \u00e8 l'ultima testimonianza della stagione del policromismo pistoiese; ampliata nel 1086 e poi ancora nel 1124, assunse le forme attuali nel 1263. L'architrave del portale di centro \u00e8 forse opera dell'officina di Guido da Como, che vi raffigur\u00f2 \"Ges\u00f9 che porge le chiavi a san Pietro, circondato dalla Vergine e dagli apostoli\". La facciata conserva l'originario aspetto romanico e ripete lo schema pentapartito con decorazione dicroma gi\u00e0 sperimentato nella vicina San Bartolomeo in Pantano, con una fantasiosit\u00e0 nella scelta dei temi illustrati e nel repertorio decorativo che non ha uguali in Pistoia.\nNel 1640 l'interno fu completamente ristrutturato e arricchito di decorazioni di gusto barocco. Nel 1778 la parrocchia venne unita a quella di San Pietro in Cappella e poi venne passata, con effetto dal 1799 alla chiesa della Santissima Annunziata.\nOggi la chiesa \u00e8 sconsacrata e negli spazi conventuali annessi ha sede il liceo artistico \"Petrocchi\". Nel matroneo, con accesso dal Liceo Artistico, \u00e8 collocata la raccolta di gessi dello scultore pistoiese Andrea Lippi (1888-1916).\nMatrimonio mistico.\nCome attestato da una minuziosa \"cronica\" del 1561 un matrimonio mistico fra il nuovo vescovo della diocesi di Pistoia e la badessa del convento di San Pietro veniva celebrato in questa chiesa (analogamente a come avveniva nell'omonimo monastero a Firenze), in occasione dell'insediamento del vescovo, in quanto la badessa del monastero di San Pietro tradizionalmente simboleggiava la Chiesa pistoiese. Il nuovo vescovo entrava in citt\u00e0 da porta Lucchese (a ricordo della nascita della diocesi come scorporo di quella di Lucca) su un cavallo bianco e poi si dirigeva alla chiesa di San Pier Maggiore dove avvenivano le simboliche nozze. I due \"sposi\" si sedevano nella cerimonia su un fastoso letto, che simboleggiava la \"consumazione\" (in seguito edulcorata con la pi\u00f9 pudica seduta su due seggioloni); poi il vescovo consegnava un anello alla badessa e prendeva la via per la cattedrale."}
{"id": "864712", "revid": "115549", "url": "https://it.wikipedia.org/wiki?curid=864712", "title": "Sigma Olomuc", "text": ""}
{"id": "864714", "revid": "287204", "url": "https://it.wikipedia.org/wiki?curid=864714", "title": "Contea di Cleburne (Arkansas)", "text": "La contea di Cleburne, in inglese Cleburne County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 24.046 abitanti. Il capoluogo di contea \u00e8 Heber Springs. Il nome le \u00e8 stato dato in onore del maggiore generale Patrick Cleburne dell'Arkansas.\nGeografia fisica.\nLa contea si trova nella parte centro-settentrionale dell'Arkansas. L'U.S. Census Bureau certifica che l'estensione della contea \u00e8 di 1.533\u00a0km\u00b2, di cui 1.432\u00a0km\u00b2 composti da terra e i rimanenti 101\u00a0km\u00b2 composti di acqua.\nStoria.\nLa Contea di Cleburne venne costituita il 20 febbraio 1883, e fu anche l'ultima delle contee dell'Arkansas ad essere costituita."}
{"id": "864715", "revid": "11557", "url": "https://it.wikipedia.org/wiki?curid=864715", "title": "Brit milah", "text": ""}
{"id": "864717", "revid": "287204", "url": "https://it.wikipedia.org/wiki?curid=864717", "title": "Brit Mila", "text": ""}
{"id": "864722", "revid": "1700", "url": "https://it.wikipedia.org/wiki?curid=864722", "title": "Sly and the Family Stone", "text": ""}
{"id": "864725", "revid": "247222", "url": "https://it.wikipedia.org/wiki?curid=864725", "title": "Fatina dei denti", "text": "La Fatina dei denti \u00e8 una creatura del folklore popolare occidentale.\nFin da piccoli ai bambini viene raccontato dai propri genitori dell'esistenza di un essere fatato il quale preleva i denti da latte, se questi vengono nascosti sotto il cuscino, e al loro posto lascer\u00e0 in cambio una moneta che verra ritrovata al mattino.\nCreatura equivalente in altre tradizioni \u00e8 il Topolino dei denti da latte. Per ricevere il soldino i bambini devono nascondere il dentino che hanno perso sotto il cuscino, in un buco nel muro, nel pavimento, sotto una mattonella, sotto la gamba di un tavolo.\nIn Lombardia questo ruolo viene attribuito a Santa Apollonia, e lo stesso accade in Veneto, dove \u00e8 conosciuta come Santa Polonia. In alcune parti della Sicilia invece tale ruolo \u00e8 ricoperto da San Nicola.\nAspetto.\nA differenza di altre creature, come ad esempio Babbo Natale, non ha un aspetto canonico e la sua immagine varia molto da zona a zona. In genere \u00e8 comunque immaginata come una piccola fata con le ali e bacchetta magica.\nOrigine.\nIl mito prende origine dall'antica Europa, dove era tradizione seppellire i dentini da latte caduti ai bambini. Quando i bambini perdevano il loro sesto dente era tradizione da parte dei genitori fare di nascosto un regalo al figlio, solitamente nascondendo dei soldi sotto al suo cuscino.\nIl mito viene gi\u00e0 citato nel racconto del XVII secolo della baronessa Marie-Catherine d'Aulnoy, \"La Bonne Petite Souris\", in cui si parla di una fata che si trasforma in una topina per aiutare la Regina a sconfiggere un Re malvagio.\nUna leggenda spagnola, nata nel 1894 per opera di Padre Luis Coloma, narra del \"Rat\u00f3n Perez\" (letteralmente: \"Il topo Perez\"), un topolino che faceva visita ai bambini portando doni in cambio dei loro denti da latte.\nIn alcune culture il dentino va nascosto nella tana di un serpente o di un topo, per impedire che una strega lo trovi e lo usi, oppure va buttato in un fal\u00f2, in modo da recuperarne le monete che vengono a crearsi dalle ceneri raffreddate.\nNel mondo.\nLa tradizione \u00e8 presente in molti paesi del mondo: \nPresenza nei media.\nLa Fatina dei denti ha ispirato varie opere letterarie o cinematografiche e viene citata in svariate serie di cartoni animati."}
{"id": "864728", "revid": "460592", "url": "https://it.wikipedia.org/wiki?curid=864728", "title": "In continuo movimento", "text": "In continuo movimento, pubblicato nel 2002 dalla Virgin Records, \u00e8 il sesto album dei Tiromancino."}
{"id": "864732", "revid": "86599", "url": "https://it.wikipedia.org/wiki?curid=864732", "title": "Pusta", "text": "Col termine pusta (dall'ungherese \"puszta\" \"terreno nudo\", : ) si indicano vaste distese di pianura stepposa, tipiche del bassopiano magiaro.\nIl territorio della pusta \u00e8 sterile, inospitale, una specie di deserto erboso e in origine si riferiva a parti pianeggianti dell'\"Alf\u00f6ld\", la grande pianura ungherese, abitata da pastori, bovari e cavallari.\nQuesto termine deriva da un aggettivo che significa \"vuoto, brullo, desolato\" e si riferisce anche a fattorie sperdute circondate da vasti campi, e in questo senso \u00e8 entrato a far parte del nome di alcuni luoghi (es. pusta di Hortob\u00e1gy)."}
{"id": "864741", "revid": "93305", "url": "https://it.wikipedia.org/wiki?curid=864741", "title": "Altri Personaggi di Hannah Montana", "text": ""}
{"id": "864742", "revid": "729019", "url": "https://it.wikipedia.org/wiki?curid=864742", "title": "Contea di Clay (Florida)", "text": "La contea di Clay (in inglese Clay County) \u00e8 una contea della Florida, negli Stati Uniti. Il suo capoluogo amministrativo \u00e8 Green Cove Springs e fa parte dell'Area Statistica Metropolitana di Jacksonville.\nGeografia fisica.\nLa Contea di Clay ha un'area di 1.667 km\u00b2 di cui il 6,62% \u00e8 coperta da acqua. Confina con:\nStoria.\nLa contea di Clay fu creata nel dicembre 1858 da una sezione della Contea di Duval. Il nome \u00e8 stato dato in onore di un uomo del senato, Henry Clay. La Contea fu meta di molti visitatori che andarono nella Florida di nord-est grazie alle acque terapeutiche ed al clima mite. Il record di attrazione turistica avvenne durante gli ultimi 30 anni del diciannovesimo secolo.\nEbbe anche un ruolo importante durante la seconda guerra mondiale essendo uno dei principali centri di addestramento militare degli USA."}
{"id": "864743", "revid": "2", "url": "https://it.wikipedia.org/wiki?curid=864743", "title": "Gas ionizzati", "text": ""}
{"id": "864746", "revid": "1543377", "url": "https://it.wikipedia.org/wiki?curid=864746", "title": "Massimo Saverio Ennio Fundar\u00f2", "text": "Biografia.\nFundar\u00f2 \u00e8 imprenditore e presidente regionale in Sicilia dei Verdi, partito al quale \u00e8 iscritto dal 1989 e per il quale negli anni '90 \u00e8 consigliere comunale ad Alcamo.\n\u00c8 stato eletto nel 2006 alla Camera dei deputati nella XV Legislatura, in virt\u00f9 della candidatura nella lista schierata dal suo partito nella circoscrizione Sicilia 1.\nAlla Camera \u00e8 stato nominato componente della Giunta per le autorizzazioni, del Comitato parlamentare per i procedimenti di accusa, della Commissione Finanze (nella quale sostituisce il Ministro dell'Ambiente Alfonso Pecoraro Scanio) e della Commissione Agricoltura. Componente del Consiglio federale dei Verdi dal 2001, fa anche parte dell'Esecutivo nazionale del partito. Diviene coordinatore nazionale della Federazione dei Verdi nel dicembre 2006 .\nAlle elezioni politiche del 2008 \u00e8 candidato alla Camera dei deputati come capolista nella lista de la Sinistra l'Arcobaleno nella Circoscrizione Sicilia 1, ma la lista non supera la soglia di sbarramento del 4% e non viene eletto.\nDopo il Congresso dell'ottobre del 2009 lascia i Verdi, assieme a tutto il gruppo dirigente che faceva capo a Grazia Francescato, e partecipa alla costruzione di Sinistra Ecologia Libert\u00e0. Nel 2012 il sindaco di Alcamo Sebastiano Bonventre lo nomina assessore comunale all'ambiente, fino al luglio 2013. Nel febbraio 2013 \u00e8 candidato alle politiche nella lista di SEL nel collegio Sicilia 1 ma non \u00e8 eletto .\nIl 19 gennaio 2014 \u00e8 eletto segretario regionale di SEL .\nNel 2017 \u00e8 candidato all'Assemblea regionale siciliana con la lista \"Cento Passi per la Sicilia\" di Claudio Fava, senza essere eletto.\nAlle elezioni politiche del 2018 appoggia Liberi e Uguali pur non essendo candidato."}
{"id": "864748", "revid": "7158171", "url": "https://it.wikipedia.org/wiki?curid=864748", "title": "Massimo Fundar\u00f2", "text": ""}
{"id": "864754", "revid": "869733", "url": "https://it.wikipedia.org/wiki?curid=864754", "title": "Vanishing Point", "text": "Vanishing Point (punto di fuga in lingua inglese) pu\u00f2 riferirsi a:"}
