{"id": "832882", "revid": "1071652", "url": "https://it.wikipedia.org/wiki?curid=832882", "title": "Cartella virtuale", "text": "In informatica una cartella virtuale denota generalmente un principio di organizzazione per file che non dipende dalla dislocazione fisica degli stessi nelle cartelle. La cartella virtuale \u00e8 in pratica uno script che unisce risultati da varie sorgenti dati, quali database o indici in altri formati e presenta gli stessi nello medesimo formato visuale del classico contenuto di una cartella.\nTecnologia.\nLe cartelle virtuali forniscono un mezzo per rendere pi\u00f9 semplice all'utente trovare file legati tra loro dai dati in essi contenuti o dai loro metadati. L'utente specifica un criterio di ricerca e tutti i file che soddisfano tale criterio sono automaticamente aggregati in una cartella virtuale. I file di una cartella virtuale possono essere dislocati in diverse partizioni di uno stesso disco, in dischi diversi (esterni o meno), unit\u00e0 di rete, etc.\nI documenti non possono essere memorizzati all'interno di una cartella virtuale, poich\u00e9 fisicamente una cartella virtuale non \u00e8 altro che un file che memorizza una query di ricerca. A seconda dell'implementazione, il sistema operativo pu\u00f2 reagire diversamente al tentativo di un utente di memorizzare un file in una cartella virtuale; tale reazioni sono classificabili in due tipologie:\nMolte implementanzioni costruiscono un indice di tutti i volumi del sistema al primo avvio del sottosistema di ricerca desktop; tutti i cambiamenti successivi vengono indicizzati di volta in volta, operando in background. La costruzione di un indice evita di ripercorrere ogni volta l'intera struttura del file system e si garantisce cos\u00ec una ricerca quasi istantanea; ci\u00f2 migliora anche l'esperienza utente nei confronti del sistema.\nImplementazioni.\nLe cartelle virtuali si sono inizialmente diffuse grazie ai programmi di posta elettronica. Nel 2000, Helix Code (divenuta successivamente Ximian prima di essere acquisita da Novell) rilasci\u00f2 una versione preliminare del suo client di posta Evolution che includeva le cartelle virtuali per permettere agli utenti di organizzare le e-mail. I client e-mail con questa caratteristica permettono di creare cartelle che automaticamente elencano tutti i messaggi di posta elettronica corrispondenti a delle regole definite dall'utente; ad esempio, tutti i messaggi che hanno come mittente un particolare indirizzo di posta elettronica o che includono nel corpo del messaggio una particolare parola chiave.\nLe cartelle virtuali sono state successivamente introdotte in altri programmi di posta elettronica, come Microsoft Outlook, Mozilla Thunderbird, Apple Mail. Il concetto si \u00e8 poi pian piano diffuso in altre applicazioni, come iTunes, Amarok, Windows Media Player (riproduttori audio che implementano delle \"playlist virtuali\"), per poi diventare una caratteristica peculiare dei file manager nei sistemi operativi o funzionalit\u00e0 aggiunta di file system semantici.\nOggigiorno tutti i maggiori sistemi operativi mettono a disposizione le cartelle virtuali, da macOS a Windows Vista, passando per tutti i sistemi Unix-like capaci di adottare GNOME come desktop environment.\nMac OS X.\nIn Mac OS X Tiger la caratteristica di cartella virtuale viene indicata col nome di cartelle smart ed \u00e8 implementata in modo tale da mostrare il risultato di una ricerca Spotlight. Una cartella smart in Mac OS X \u00e8 un file XML che descrive i criteri di ricerca (la \"query\") che viene usata da Spotlight quando un utente accede a una di queste cartelle; la relativa ricerca viene elaborata e i risultati popolano la cartella smart.\nMolte applicazioni in Mac OS X utilizzano il motore di Spotlight per creare varianti delle cartelle smart che presentino aggregati di file gestiti dall'applicazione in base a dei specifici criteri predefiniti o definiti dall'utente; ne \u00e8 un esempio iPhoto, con i suoi \"Album Smart\".\nMicrosoft Windows.\nWindows Vista presenta anch'esso la funzionalit\u00e0 di cartella virtuale, implementata anche in questo caso come un file XML che immagazzina la query che viene poi utilizzata dal sottosistema di ricerca integrato nel sistema operativo.\nNelle prime versioni di sviluppo del sistema operativo di casa Microsoft esistevano delle cartelle virtuali predefinite, come \"Musica\", \"Immagini\", \"Documenti\" e simili, usate come rimpiazzo delle corrispettive cartelle speciali gi\u00e0 esistenti nelle precedenti versioni di Windows. Successivamente si \u00e8 deciso di ritornare alle normali cartelle poich\u00e9 quelle virtuali, allo stato attuale (anche negli altri sistemi), non permettono all'utente le stesse operazioni che egli esegue su una comune cartella: non \u00e8 possibile, infatti, memorizzare file all'interno di esse, demandando al sistema l'effettiva dislocazione fisica dei file.\nGNOME.\nA partire dalla versione 2.14, in Nautilus di GNOME \u00e8 stata integrata la ricerca desktop grazie alla quale \u00e8 possibile creare anche cartelle virtuali, salvando i risultati della ricerca, cos\u00ec come avviene anche nei sistemi precedentemente descritti.\nIl funzionamento di una cartella virtuale in GNOME \u00e8 il medesimo gi\u00e0 descritto per Mac OS X e Windows Vista: l'utente vi accede e la cartella viene popolata con i risultati della ricerca. Anche in questo caso la cartella virtuale \u00e8 un file XML che descrive la ricerca da effettuare.\nLa caratteristica peculiare in questo caso \u00e8 che il sistema di ricerca desktop di Nautilus pu\u00f2 utilizzare diversi motori di ricerca desktop come back-end, quali Beagle, Tracker."}
{"id": "832883", "revid": "113916240", "url": "https://it.wikipedia.org/wiki?curid=832883", "title": "Manuel Quinziato", "text": "Carriera.\nComincia l'attivit\u00e0 ciclistica nel 1988, prima su BMX e poi su strada. Grazie alle buone doti di passista si distingue sin dalle categorie giovanili soprattutto nelle prove a cronometro, tanto che nel 2001 si laurea campione europeo di specialit\u00e0 nella categoria Under-23. L'anno successivo, dopo i quattro anni trascorsi tra i dilettanti con la Zalf-Euromobil-Fior, passa professionista nelle file della Lampre-Daikin; nell'ottobre 2002 viene quindi selezionato per partecipare alla prova \u00e9lite a cronometro dei campionati del mondo di Zolder, ove si classifica diciottesimo.\nResta alla Lampre fino al 2004; poi, dopo una stagione alla spagnola Saunier Duval-Prodir, nel 2006 si trasferisce alla Liquigas, squadra con la quale, nello stesso anno, coglie il primo successo da professionista, in una tappa all'Eneco Tour. Nelle stagioni a seguire si mette in evidenza nelle classiche del Nord, tanto da ottenere due noni posti alla Gand-Wevelgem e alla Parigi-Roubaix nel 2009.\nDal 2011 al 2017 veste la divisa della squadra statunitense BMC Racing Team. Con questa formazione nelle stagioni seguenti partecipa a diverse edizioni dei grandi Giri e delle classiche e vince, nel 2014 e nel 2015, il titolo mondiale nella cronometro a squadre. Nel 2015 vince anche l'ultima tappa dell'Eneco Tour, mentre nel 2016 si laurea per la prima volta campione italiano a cronometro."}
{"id": "832884", "revid": "1457965", "url": "https://it.wikipedia.org/wiki?curid=832884", "title": "Berardino Libonati", "text": "Era titolare dello studio legale Libonati-Jaeger e professore emerito di diritto commerciale presso l'Universit\u00e0 La Sapienza di Roma, nonch\u00e9 presidente della Banca di Roma.\nBiografia.\nOriginario di Rotonda nel Potentino, figlio di Francesco Libonati, avvocato liberale che fu fra i fondatori de \"Il Mondo\", allievo di Tullio Ascarelli, vinse il concorso a cattedra di professore ordinario nel 1970. Dopo aver insegnato diritto commerciale nelle universit\u00e0 di Camerino (dapprima come professore incaricato, e quindi, successivamente alla vittoria del concorso, come professore ordinario) e, dal 1972, nell'Uiversit\u00e0 di Firenze (dal 1972 al 1973 presso la Facolt\u00e0 di Economia, e dal 1974 presso la Facolt\u00e0 di Giurisprudenza) nel 1982 fu chiamato alla facolt\u00e0 di Giurisprudenza dell'Universit\u00e0 La Sapienza di Roma; in questa sede universitaria ha insegnato diritto fallimentare e poi diritto commerciale fino all'anno accademico 2009-2010 .\nLibonati ha ricoperto importanti ruoli in societ\u00e0 pubbliche, ha anche difeso la Repubblica Italiana davanti alla Corte internazionale di giustizia dell'Aja nel caso Raytheon-ELSI. Numerosi gli incarichi come presidente o consigliere di amministrazione di societ\u00e0: oltre che presidente della Banca di Roma dal 2002, Libonati ha fatto parte del CdA di Mediobanca dal 2001 e di quello di Pirelli dal 2005, \u00e8 stato presidente del consiglio di amministrazione di Swiss Re Italia dal 1996, consigliere di amministrazione di Acotel Group dal maggio 2000 e di Nomisma dal maggio 2003. Ha fatto parte anche del \"board\" della ESI (Edizioni Scientifiche Italiane) dal 2003 ed \u00e8 stato presidente di UNIDROIT (Institut pour l'unification du droit priv\u00e9) dal 2000.\n\u00c8 stato anche presidente del Banco di Sicilia, di Telecom Italia, di TIM e sindaco - dopo le inchieste di Mani pulite - dell'Eni.\nIl 9 febbraio 2007 il Ministro dell'Economia Tommaso Padoa-Schioppa lo indic\u00f2 come presidente della compagnia aerea Alitalia, in sostituzione di Giancarlo Cimoli. La ratifica avvenne durante l'assemblea degli azionisti del 22 febbraio. La gestione dell'azienda venne affidata dal Consiglio di Amministrazione presieduto da Libonati a Gabriele Spazzadeschi e Giancarlo Schisano. Dopo il fallimento del bando di gara per la privatizzazione si dimise e venne sostituito da Maurizio Prato.\nMuore a Roma, nella notte tra il 29 e il 30 novembre 2010, all'et\u00e0 di 76 anni, stroncato da un infarto.\nOpere.\nTra le sue numerose pubblicazioni si ricordano le monografie \u201cHolding e investment trust\u201d, Milano, 1959; \u201cI titoli di credito nominativi\u201d, Milano, 1965; \u201cContratto bancario e attivit\u00e0 bancaria\u201d, Milano, 1965; \u201cFormazione del bilancio e destinazione degli utili\u201d, Napoli, 1978; \u201cIl gruppo insolvente\u201d, Firenze, 1981; \u201cTitoli di credito e strumenti finanziari\u201d, Milano, 1999; \u201cDiritto Commerciale. Impresa e societ\u00e0\u201d, Milano, 2005; \"Corso di diritto commerciale\", Milano, 2009. Berardino Libonati era anche direttore della \u201cRivista del diritto commerciale e del diritto generale delle obbligazioni\u201d, condirettore di \u201cConcorrenza e Mercato\", e membro del comitato di direzione della \u201c Rivista delle Societ\u00e0'."}
{"id": "832886", "revid": "2221832", "url": "https://it.wikipedia.org/wiki?curid=832886", "title": "Bassotto tedesco", "text": "Il bassotto tedesco \u00e8 una razza di canidi caratterizzata dall'altezza proporzionalmente inferiore alla lunghezza. Si tratta di un cane da caccia e da compagnia, selezionato per seguire gli animali selvatici nel sottobosco intricato, e affrontarli anche nelle tane sotterranee.\nIl nome originale \u00e8 Dachshund, termine di derivazione tedesca e fusione delle parole \"Dachs\" (\"tasso\") e \"Hund\" (\"cane\").\nVariet\u00e0.\nLa razza, nelle sue nove variet\u00e0, descritte da un unico standard, il n\u00ba 148, \u00e8 l'unica appartenente al 4\u00ba gruppo della classificazione della FCI.\nLe nove variet\u00e0 si distinguono per taglia (Standard, Nano e Kaninchen) e lunghezza e tessitura del pelo (corto, lungo o duro).\nOrigine del nome.\nIl nome originale \u00e8 \"Dachshund\" (pronuncia: ), termine di derivazione tedesca e fusione delle parole \"Dachs\" (\"tasso\") e \"Hund\" (\"cane\"). Si riferisce al fatto che, in passato, venivano impiegati per stanare i tassi nei dintorni delle corti oppure nei terreni di caccia. Ciascuna lingua adotta diverse varianti per indicare questa razza canina. In inglese, a causa delle differenze tra l'inglese britannico e quello statunitense, spesso la pronuncia e la trascrizione della parola \"Dachshund\" sono diverse (pronuncia britannica , pronunce americane: o ;). In tedesco \u00e8 utilizzata anche la parola \"Dackel\" e specialmente tra i cacciatori, il termine \"Teckel\", mentre in italiano si \u00e8 adottata la parola \"bassotto\".\nStoria del bassotto.\nAlcuni scrittori ed esperti di bassotto hanno teorizzato che le prime radici di questa razza canina sono da far risalire all'antico Egitto, in cui sono state rinvenute incisioni raffiguranti cani con zampe piccole. Recenti scoperte da parte dell'Universit\u00e0 americana del Cairo circa resti mummificati di cani simili ai bassotti (estratti da antiche urne funerarie egizie) possono dare credibilit\u00e0 a questa teoria. Nella sua incarnazione moderna, il bassotto \u00e8 una creazione di allevatori tedeschi e comprende elementi tipici di segugi e terrier tedeschi, francesi e inglesi. I bassotti sono stati allevati nelle corti reali di tutta Europa, tra cui quella della regina Vittoria, particolarmente innamorata della razza. Essi sono stati inizialmente allevati per la caccia ai tassi.\nI primi riferimenti verificabili alla razza del bassotto, originariamente chiamato il Dachs Kriecher o Dachs Krieger ( \"cacciatore di tassi\" ), provengono da libri scritti nei primi anni del XVIII secolo. In precedenza, esistono riferimenti a cani che andavano alla ricerca dei tassi, ma questi probabilmente si riferiscono a scopi piuttosto che per razze specifiche. I bassotti tedeschi originali erano pi\u00f9 grandi della moderna variet\u00e0 di dimensioni, di peso compreso tra 30 e 40 libbre (14 e 18\u00a0kg). Anche se la razza \u00e8 famosa per il suo utilizzo in sterminare tassi e per il sanguinoso ed illegale gioco americano del \"dog baiting\", i bassotti sono stati comunemente usati per la caccia al coniglio o alla volpe, per la localizzazione di cervi feriti e in certi casi erano noti per il gioco del cacciare animali grandi come i cinghiali.\nCi sono enormi differenze di opinione in merito a quando bassotti siano stati specificatamente allevati per il loro scopo di caccia al tasso, considerando che pure l'American Kennel Club afferma che il bassotto sia stato allevato a partire dal XV secolo, mentre il Dachshund Club of America afferma che i guardaboschi dell'Ottocento-Novecento furono tra i primi a disporre di tale razza. Generalmente si crede che i bassotti a macchie doppie, inclini a malattie degli occhi, cecit\u00e0 o problemi di udito, siano stati introdotti negli Stati Uniti tra il 1879 e il 1885.\nSimbolo della Germania.\nI bassotti sono stati per molto tempo un simbolo della Germania.\nLa satira politica europea spesso adottava i bassotti per ridicolizzare alcuni aspetti del governo tedesco. Durante la Prima guerra mondiale, la popolarit\u00e0 dei bassotti negli Stati Uniti croll\u00f2 a causa di questa associazione (cio\u00e8 che il cane proveniva da un Paese nemico) e ci sono anche svariati aneddoti riguardo a questa triste vicenda. Ad esempio, si racconta che a Berkhamsted, in Inghilterra, un bassotto sia stato lapidato a morte lungo una strada da un fanatico che lo riconosceva come un simbolo del nemico.\nIl \"Kaiser \"Guglielmo II e Erwin Rommel erano noti per avere dei bassotti.\nPer via di questa associazione diffusa con la Germania, il bassotto \u00e8 stato scelto per essere la prima mascotte ufficiale per le Giochi olimpici estivi di Monaco di Baviera nel 1972, con il nome di \"Waldi\".\nCaratteristiche.\nLa taglia non viene riferita all'altezza al garrese, ma alla circonferenza toracica, superiore ai 35\u00a0cm per il B. Standard, superiore ai 30\u00a0cm per il B. Nano, e fino ai 30\u00a0cm per il B. Kaninchen (misurata dopo il 15 mese di et\u00e0).\nColori riconosciuti:\nPelo corto \u2192 Nero focato, fulvo e tipi di arlecchino\nPelo lungo \u2192 Nero focato, mogano e tipi di arlecchino\nPelo duro \u2192 Cinghiale, biondo grano (foglia secca), cioccolato e nero focato, le ultime due variet\u00e0 sono molto poco diffuse causa la recessivit\u00e0 del tipo di colore.\nLe razze pi\u00f9 diffuse sono quelle a pelo corto e a pelo duro, quest'ultima \u00e8 molto usata nella caccia sia in tana, per la quale la razza era stata selezionata, che per l'uso come ausiliare in superficie, vedi lo scovo della lepre, la caccia al cinghiale e non per ultimo la ricerca di capi colpiti e fuggiti che altrimenti verrebbero persi, vedesi traccia di sangue.\nData la sua conformazione allungata, il bassotto pu\u00f2 essere soggetto a problemi ortopedici ed \u00e8 pertanto indispensabile non permettere che il cane ingrassi.\nLa tipologia di bassotto a pelo lungo pi\u00f9 conosciuta, presenta pelo morbido e lungo di colore marrone. Pi\u00f9 rara \u00e8 anche la tipologia con pelo lungo, liscio e nero lucido, caratterizzato a volte da una macchia di colore bianco, pi\u00f9 o meno lunga, sul petto.\nIl muso \u00e8 allungato e termina con un tartufo a punta. Gli occhi in genere sono neri o marroni, ma pi\u00f9 o meno a tono con il colore della focatura. Alcuni esemplari possono avere anche la pupilla rossa.\nCarattere.\nI bassotti sono giocherelloni, e sono noti per la loro propensione a inseguire piccoli animali, uccelli e palline da tennis con grande determinazione e ferocia. I bassotti sono spesso testardi, il che li rende difficili da addestrare. Perci\u00f2 essi necessitano di una corretta educazione o saranno poco propensi ad ubbidire data la loro indole indipendente. \nI bassotti possono essere aggressivi con estranei ed altri cani. Nonostante ci\u00f2, sono classificati nell'intelligenza dei cani come un cane da lavoro medio con una capacit\u00e0 persistente di seguire i comandi addestrati il 50% delle volte o pi\u00f9. Questo cane \u00e8 particolarmente impavido e non teme lo scontro anche con cani molto pi\u00f9 grandi di lui, sarebbe quindi opportuno farlo socializzare fin da piccolo. I bassotti viziati possono diventare scattanti o estremamente ostinati.\nEssendo un cacciatore, il bassotto \u00e8 particolarmente energico e portato al movimento, perci\u00f2 il padrone dovr\u00e0 prestare particolare attenzione all'attivit\u00e0 fisica. \nPu\u00f2 avere un forte latrato. Alcuni abbaiano molto e potrebbero aver bisogno di allenamento per smettere, mentre altri non abbaiano affatto. I bassotti sono noti per la loro devozione e lealt\u00e0 verso i loro proprietari, sebbene possano essere scostanti nei confronti degli estranei. Se lasciati soli troppo spesso, alcuni bassotti sono inclini all'ansia da separazione e possono masticare oggetti in casa per alleviare lo stress.\nI bassotti possono essere difficili da evadere e spesso sono necessarie pazienza e costanza in questa impresa.\nSecondo gli standard di razza dell'American Kennel Club, \"il bassotto \u00e8 intelligente, vivace e coraggioso fino alla temerariet\u00e0, perseverante nel lavoro sopra e sotto terra, con tutti i sensi ben sviluppati. Qualsiasi dimostrazione di timidezza \u00e8 un grave difetto.\"\nA molti bassotti non piacciono le persone sconosciute e molti ringhiano o abbaiano contro di loro. Sebbene il bassotto sia generalmente un cane energico, alcuni sono calmi. Il comportamento di questo cane \u00e8 tale che non \u00e8 il cane per tutti. Un bassotto annoiato e non addestrato diventer\u00e0 distruttivo. Se allevati in modo improprio e non socializzati in giovane et\u00e0, i bassotti possono diventare aggressivi o paurosi. Hanno bisogno di un proprietario premuroso e amorevole che capisca il loro bisogno di divertimento ed esercizio.\nI bassotti potrebbero non essere i migliori animali domestici per i bambini piccoli. Come ogni cane, i bassotti hanno bisogno di una corretta introduzione in giovane et\u00e0. Bassotti ben addestrati e bambini ben educati di solito vanno d'accordo. Altrimenti, potrebbero essere aggressivi e mordere un bambino sconosciuto, specialmente uno che si muove rapidamente intorno a loro o lo stuzzica. Tuttavia, molti bassotti sono molto tolleranti e leali con i bambini all'interno della loro famiglia, ma questi bambini dovrebbero essere consapevoli della vulnerabilit\u00e0 della schiena della razza.\nUno studio dell'Universit\u00e0 della Pennsylvania del 2008 su 6.000 proprietari di cani intervistati ha indicato che i cani di razze pi\u00f9 piccole avevano maggiori probabilit\u00e0 di essere \"geneticamente predisposti al comportamento aggressivo\". I bassotti sono stati valutati come i pi\u00f9 aggressivi, con il 20% che ha morso estranei, nonch\u00e9 alti tassi di attacchi ad altri cani e ai loro proprietari. Lo studio ha rilevato che era improbabile che gli attacchi di cani di piccola taglia provocassero lesioni gravi e per questo motivo erano probabilmente sottostimati.\nCuriosit\u00e0.\nPer la sua inconfondibile forma a wurstel \u00e8 il cane che ha ispirato il tipico hot dog, uno tra i pi\u00f9 famosi panini da fast food."}
{"id": "832887", "revid": "3115", "url": "https://it.wikipedia.org/wiki?curid=832887", "title": "Bal\u00e1\u017ee", "text": "Bal\u00e1\u017ee (in tedesco \"Lipscherseifen\" o \"Liptschitzerh\u00fctten\", in ungherese \"Bal\u00e1zs\") \u00e8 un comune della Slovacchia ubicato nel distretto di Bansk\u00e1 Bystrica, facente parte della regione omonima.\nDel comune di Bal\u00e1\u017ee fa parte la frazione di Kali\u0161tie (in tedesco \"Kallischtier Meisterschaft\", in ungherese \"Kall\u00f3s\").\nStoria.\nIl villaggio sorse nel 1529 come piccolo centro siderurgico per la fusione dei metalli estratti nell'area. Numerose fucine vennero, infatti, installate nel paese dalle ricche famiglie di Bansk\u00e1 Bystrica che lo possedettero fino al 1546: Kolmann, Lang, Glocknitzer, Petermann, K\u00f6nigsberg e i ricchi Thurzo \u2013 Fugger. Questi ultimi, nel 1546 vendettero le fucine alla Camera Mineraria di Bansk\u00e1 Bystrica."}
{"id": "832889", "revid": "767487", "url": "https://it.wikipedia.org/wiki?curid=832889", "title": "Fratello sole, sorella luna", "text": "Fratello sole, sorella luna \u00e8 un film del 1972 diretto da Franco Zeffirelli, liberamente ispirato alla vita e alle opere di san Francesco, dalla sua vocazione all'istituzione della regola francescana. Ha vinto il David di Donatello 1972 come miglior regia a Franco Zeffirelli ed \u00e8 stato candidato all'Oscar alla migliore scenografia.\nTrama.\nFrancesco \u00e8 il viziato e spensierato figlio di un ricco mercante (Pietro di Bernardone) di Assisi e di una donna francese. Partito per la guerra contro Perugia, ritorna a casa malato e cambiato nella personalit\u00e0, come invasato dall'amore di Dio suscitando scandalo nei concittadini e la furia del padre. Ma quando, durante una messa, fugge per poi gettare dalla finestra di casa tutti i preziosi tessuti del padre per regalarli ai poveri, viene condotto dai genitori davanti al vescovo, perch\u00e9 sia punito.\nFrancesco allora, dopo essersi pubblicamente denudato, abbandona i genitori, comincia a predicare e si reca a ricostruire con i poveri una chiesetta distrutta. Un suo amico veterano della guerra, Bernardo, convertito dalle sue parole, diventa il suo primo seguace, seguito poi da altri amici e da Chiara, una bella e dolce ragazza amica di Francesco.\nMolti giovani seguono il loro esempio e in poco tempo il loro stile di vita diviene molto popolare ad Assisi, tanto che tutti cominciano a seguire la messa di Francesco nella chiesa restaurata (solo i suoi genitori continuano a non andare alla sua messa). Molti appartenenti all'alta borghesia di Assisi protestano contro le azioni di Francesco, \"colpevole\" di aver spinto i suoi amici a seguirlo invece di tornare dalle proprie famiglie, ma il vescovo si rifiuta di condannarlo, conscio di come il ragazzo stia inspirando la gente a vivere secondo i pi\u00f9 sacri valori professati da Cristo. Il rifiuto del vescovo tuttavia non basta a far tacere il malcontento, quindi la chiesa viene incendiata e uno dei seguaci viene ucciso. Sconvolto di fronte a un gesto cos\u00ec irragionevole e crudele, Francesco decide di recarsi a Roma, per conoscere papa Innocenzo III e chiedergli consiglio.\nAppena giunti di fronte al Santo Padre, Francesco e i suoi confratelli espongono le proprie ragioni, ma gli alti dignitari presenti all'incontro temono che la Regola presentata dai \"Penitenti di Assisi\" sia troppo dura e rigida e vogliono mandarli via. Il Papa, dopo un primo momento di sconcerto, intuita la carica morale del giovane e dei suoi seguaci, li benedice, approvando cos\u00ec il loro radicale stile di vita evangelico (che in seguito sar\u00e0 chiamato Ordine Francescano).\nProduzione.\nDiverse scene del film vennero girate nel Parco Nazionale dei Monti Sibillini, sui Piani di Castelluccio di Norcia.\nAltre scene furono girate nell'Abbazia di Sant'Antimo a Castelnuovo dell'Abate, frazione di Montalcino in provincia di Siena. La scena del denudamento \u00e8 stata girata a Montalcino, nella Fortezza (chiamata anche Rocca). Alcune sequenze iniziali sono state girate nei boschi intorno a Sticciano, in provincia di Grosseto. Varie scene sono state girate nei vicoli e nel Palazzo dei Consoli di Gubbio. Nelle riprese in san Damiano, sulle colline di Assisi, appare una riproduzione del crocifisso, perch\u00e9 l'originale \u00e8 custodito nella chiesa di Santa Chiara ad Assisi.\nLa scena finale, in cui Francesco incontra il Papa, \u00e8 stata girata nel Duomo di Monreale, in provincia di Palermo.\nI costumi del film, ad opera di Danilo Donati, sono conservati dalla Fondazione Cerratelli di San Giuliano Terme e sono stati temporaneamente esposti in varie localit\u00e0 italiane ed estere nel 2006 e 2007.\nTre canzoni della colonna sonora sono cantate da Claudio Baglioni (\"Fratello sole sorella luna/Preghiera semplice/Canzone di San Damiano\"). Sebbene la colonna sonora sia composta ed eseguita da Riz Ortolani, una delle tre canzoni \u00e8 su musica di Donovan. La \"Canzone di san Damiano\", cantata da Baglioni, \u00e8 l'unica a non avere gli strumenti musicali.\nLe riprese sono iniziate il 7 febbraio 1971 e si sono protratte per tutta l'estate. Il film \u00e8 uscito in Italia il 3 marzo 1972. Negli Stati Uniti usc\u00ec il 2 dicembre 1972. Il budget del film \u00e8 stato di circa 3 milioni di dollari.\nPremi e riconoscimenti.\nNomination per la miglior scenografia\nMiglior regia a Franco Zeffirelli\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, \nEdizione \"home video\".\nNel 2011 il film \u00e8 stato restaurato dalla Minerva Rarovideo e messo in vendita in DVD con sottotitoli in inglese nella sezione \"Minerva Classic\". Il DVD contiene le due versioni del film: versione italiana e versione americana.\nCuriosit\u00e0.\nPer il ruolo di San Francesco, Franco Zeffirelli aveva originariamente pensato al calciatore Gigi Riva, il quale rifiut\u00f2."}
{"id": "832891", "revid": "3115", "url": "https://it.wikipedia.org/wiki?curid=832891", "title": "Brusno", "text": "Brusno (anche \"Brusno pri Banskej Bystrici\", in tedesco \"Bru\u00dfen\", in ungherese \"Boroszn\u00f3\") \u00e8 un comune della Slovacchia ubicato nel distretto di Bansk\u00e1 Bystrica, facente parte della regione omonima.\nStoria.\nIl villaggio \u00e8 citato per la prima volta nel 1424 quando qui si insediarono alcuni minatori tedeschi provenienti da Bansk\u00e1 Bystrica."}
{"id": "832894", "revid": "3115", "url": "https://it.wikipedia.org/wiki?curid=832894", "title": "\u010cer\u00edn", "text": "\u010cer\u00edn (in tedesco \"Fanischhain\", in ungherese \"Cser\u00e9ny\") \u00e8 un comune della Slovacchia ubicato nel distretto di Bansk\u00e1 Bystrica, facente parte della regione omonima.\nConserva una chiesa in stile gotico del XIV secolo. \nStoria.\nIl villaggio \u00e8 citato per la prima volta nel 1300 con il nome di \"Cheren\" quando venne donato dalla corona ungherese ad un certo Paul (Pavol) figlio di Demeter, conte di Zvolen. Il villaggio successivamente pass\u00f2 ai Signori di V\u00edg\u013ea\u0161. Nel 1578 venne saccheggiato dai Turchi."}
{"id": "832896", "revid": "3115", "url": "https://it.wikipedia.org/wiki?curid=832896", "title": "Doln\u00e1 Mi\u010din\u00e1", "text": "Doln\u00e1 Mi\u010din\u00e1 (in tedesco \"Unter Mikesdorf\" o \"Untermitschina\", in ungherese \"Als\u00f3micsinye\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1402 con il nome di \"Alsowfalu\" come feudo della nobile famiglia locale dei Micsinyei / Mi\u010dinsk\u00fd. Nel XVI secolo pass\u00f2 ai nobili Benicky."}
{"id": "832899", "revid": "3115", "url": "https://it.wikipedia.org/wiki?curid=832899", "title": "Doln\u00fd Harmanec", "text": "Doln\u00fd Harmanec (in tedesco \"Unterherm\", in ungherese \"Als\u00f3herm\u00e1nd\") \u00e8 un comune della Slovacchia ubicato nel distretto di Bansk\u00e1 Bystrica, nella regione omonima. Si tratta di un piccolo centro della lavorazione della carta.\nStoria.\nIl villaggio sorse nel 1540 come centro dedito all'industria della fusione dei metalli ad opera di ricche famiglie di Bansk\u00e1 Bystrica: Tanner, St\u00fcrzer, K\u00f6nigsberger, Petermann, e infine la ricca dinastia locale dei Thurzo \u2013 Fugger. \nDel comune di Doln\u00fd Harmanec fa parte la frazione di Horn\u00fd Harmanec (in tedesco \"Oberstes Hermantz\", in ungherese \"Fels\u0151herm\u00e1nd\")."}
{"id": "832901", "revid": "196390", "url": "https://it.wikipedia.org/wiki?curid=832901", "title": "Ribera del Duero DOC", "text": ""}
{"id": "832903", "revid": "3115", "url": "https://it.wikipedia.org/wiki?curid=832903", "title": "Donovaly", "text": "Donovaly (in tedesco \"Mitthail\", in ungherese \"D\u00f3val\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\n\u00c8 noto come piccolo centro turistico dotato di ottimi impianti sciistici."}
{"id": "832907", "revid": "1431409", "url": "https://it.wikipedia.org/wiki?curid=832907", "title": "Bloom", "text": ""}
{"id": "832911", "revid": "287204", "url": "https://it.wikipedia.org/wiki?curid=832911", "title": "Obiettivo (ottica)", "text": "Un obiettivo (o obbiettivo) in ottica \u00e8 un sistema che permette la proiezione di una immagine luminosa: in linea di principio il suo scopo \u00e8 di fare in modo che la luce emessa da un qualunque punto dell'oggetto da proiettare (oggetto del mondo reale, fotogramma di pellicola cinematografica, ologramma ecc.) converga tutta sullo stesso punto della superficie su cui l'immagine dell'oggetto deve essere proiettata. Il pi\u00f9 semplice obiettivo che esista \u00e8 il foro stenopeico: un piccolo forellino su una sottile lastra opaca.\nTutti gli altri obiettivi esistenti sono nati per ovviare al principale problema del foro stenopeico, che \u00e8 di far passare pochissima luce, e sostituiscono il piccolo forellino con un \"foro\" molto pi\u00f9 grande (e regolabile) detto diaframma, e usano poi un sistema di lenti per far convergere la luce sulla pellicola.\nParametri degli obiettivi.\nIl fatto di avere un diaframma molto luminoso al posto di un foro piccolissimo ha una contropartita precisa: l'obiettivo assolver\u00e0 bene la sua funzione solo per oggetti posti a una ben determinata distanza da esso, mentre gli altri saranno proiettati in maniera indistinta, cio\u00e8 saranno sfocati. Inoltre la presenza di lenti crea una serie di problemi dovuta alle riflessioni e rifrazioni fra le lenti e alle propriet\u00e0 ottiche delle lenti stesse (aberrazione cromatica, aberrazione sferica).\nFuoco e lunghezza focale.\nIl parametro principale di un obiettivo \u00e8 la sua \"lunghezza focale\", cio\u00e8 la distanza alla quale l'obiettivo mette a fuoco un punto posto all'infinito: questa distanza \u00e8 espressa in millimetri e indica la \"distanza ottica\" fra il piano di proiezione (la pellicola vergine o il chip del sensore CCD in macchine fotografiche e videocamere) e il centro ottico dell'obiettivo. Questo parametro, insieme alle dimensioni del piano di proiezione, definisce l'angolo di campo, vale a dire l'ampiezza dell'angolo che l'obiettivo pu\u00f2 inquadrare."}
{"id": "832914", "revid": "1652635", "url": "https://it.wikipedia.org/wiki?curid=832914", "title": "Micrurus fulvius", "text": "Il serpente corallo comune (nome scientifico Micrurus fulvius) \u00e8 diffuso tra le regioni sudorientali degli Stati Uniti d'America e il nord-est del Messico ha dimensioni relativamente ridotte, che non superano i 120\u00a0cm di lunghezza.\nCaratteristiche.\nNonostante le sue dimensioni, questo elapide \u00e8 un grande predatore, attivo soprattutto di giorno. Tra le sue prede preferite si annoverano altri serpenti, compresi quelli della propria specie, lucertole, uccelli, anfibi, pesci e anche insetti, che ne costituiscono la principale fonte di nutrimento nelle prime fasi di vita, quando le dimensioni troppo ridotte gli impediscono di catturare prede pi\u00f9 grosse. Il serpente corallo uccide le vittime inoculando il proprio potente veleno, dall'effetto neurotossico, tramite gli affilati denti anteriori (\u00e8 infatti un ofide proteroglifo). La morte sopraggiunge nel giro di pochi minuti a causa di un blocco neuromuscolare.\nIl serpente corallo predilige la vita solitaria, ma modifica questa abitudine nella stagione dell'accoppiamento, in primavera. La coppia si separa subito dopo che la femmina \u00e8 stata fecondata, in quanto il maschio, di dimensioni generalmente inferiori, potrebbe essere divorato dalla compagna in caso rimanesse nelle vicinanze troppo a lungo. Cinque settimane pi\u00f9 tardi, la femmina depone le uova, in numero variabile da 5 a 7, che si schiuderanno nel giro di circa due mesi. I piccoli si disperdono immediatamente nel territorio ma, sebbene siano gi\u00e0 in grado di inoculare il veleno, sono molto vulnerabili e facili vittime dei predatori.\nLe femmine raggiungono la maturit\u00e0 sessuale verso i due anni, quando misurano circa 55\u00a0cm, mentre i maschi sono pi\u00f9 precoci e la raggiungono tra il primo e il secondo anno di vita, a una lunghezza non superiore ai 45\u00a0cm.\nHabitat.\nPredilige le zone boscose relativamente asciutte e pietrose, sebbene se ne incontrino esemplari anche in prossimit\u00e0 di zone umide o paludose.\nColorazione.\nA differenza di molte altre specie di ofidi, il serpente corallo comune presenta una colorazione aposematica molto vistosa, nella quale spiccano i colori giallo, rosso e nero distribuiti in anelli di spessore variabile lungo tutto il corpo, dalla testa fino all'estremit\u00e0 della coda. La sequenza cromatica \u00e8 molto importante per il riconoscimento della specie, in quanto esistono altri serpenti non velenosi, come \"Lampropeltis triangulum\" o \"Anilius scytale\", che imitano i colori del serpente corallo come strategia difensiva (mimetismo batesiano).\nQuesta \u00e8 una semplice filastrocca per riconoscere un vero serpente corallo da uno falso: \"Nero su giallo, serpente corallo; Rosso su nero, non \u00e8 quello vero.\"\nUn'altra filastrocca che serve a riconoscere il Corallo usata dai viaggiatori che attraversano il suo habitat \u00e8 questa: \"Da rosso a nero \u00e8 libero il sentiero, da rosso a giallo di sicuro \u00e8 un corallo\".\nQuesto tipo di difesa dai predatori potrebbe per\u00f2 non essere particolarmente vantaggioso per entrambe le specie proprio per via della velenosit\u00e0 letale del serpente corallo: infatti qualora un predatore dovesse attaccare un serpente corallo vero e questi difendendosi lo mordesse uccidendolo, non si avrebbe un predatore che avr\u00e0 associato la colorazione del serpente alla sua pericolosit\u00e0; al contrario se un predatore dovesse attaccare per primo un falso serpente corallo, poi potrebbe attaccarne uno vero non avendo avuto sensazioni spiacevoli associate a quel tipo di preda.\nVa per\u00f2 rilevato che generalmente in natura i colori accesi di per s\u00e9 rappresentano un segnale di pericolo per i predatori (colorazione aposematica).\nInoltre, anche il serpente corallo potrebbe essere a sua volta un imitatore, infatti nelle stesse zone vive un altro serpente noto come \"Erythrolamprus\" il quale presenta una colorazione simile e che \u00e8 solo modestamente velenoso. Se questo serpente morde un predatore gli causa dolore ma non la morte, in questo modo l'aggressore pu\u00f2 imparare dall'esperienza ed evitare il contatto con \"Erythrolamprus\" e tutti i serpenti a lui simili compreso il vero corallo. Ci\u00f2 potrebbe spiegare il significato della colorazione del corallo la quale potrebbe essere apparentemente inutile in quanto essendo questo un serpente mortale non permetterebbe ai predatori di apprendere in caso lui li mordesse, invece sfruttando la sua somiglianza con \"Erythrolamprus\", velenoso ma non mortale, viene comunque evitato anche da chi non l'ha mai incontrato prima (Mimetismo emsleyano o mertensiano)."}
{"id": "832923", "revid": "287204", "url": "https://it.wikipedia.org/wiki?curid=832923", "title": "Bark at the Moon", "text": "Bark at the Moon \u00e8 il terzo album in studio del cantante Ozzy Osbourne, pubblicato nel 1983, ed ha venduto oltre 4\u00a0000\u00a0000 di copie in tutto il mondo.\nIl disco.\n\"Bark at the Moon\" vede l'arrivo del funambolico chitarrista Jake E.Lee e il ritorno di Don Airey alle tastiere. L'album si distinse musicalmente dai precedenti per la forte componente di suoni sintetizzati (molto usati nel rock e nel pop anni '80) che contamin\u00f2 anche il sound di altri gruppi heavy metal (esempi \"Somewhere in Time\" degli Iron Maiden, \"Crazy Nights\" dei Kiss e \"Turbo\" dei Judas Priest).\nNonostante non sia considerato popolare come i due precedenti, il disco ebbe un notevole successo, con tre dischi di platino vinti negli U.S.A., tant'\u00e8 che nel successivo tour, Ozzy e la sua band vennero accolti con forte calore dal pubblico. L'ottimo successo del tour spinse Ozzy anche a pubblicarne l'home video omonimo \"Bark at the Moon\", che raccoglie alcune performance del gruppo durante la tourn\u00e9e.\nIl lavoro venne ancora rimasterizzato nel 1995. Un'ulteriore edizione, con un nuovo mixaggio effettuato al fine di rendere l'album maggiormente affine ai canoni metal attuali, \u00e8 stata pubblicata nel 2002."}
{"id": "832930", "revid": "15756", "url": "https://it.wikipedia.org/wiki?curid=832930", "title": "Correttezza (logica matematica)", "text": "In logica matematica, la correttezza o validit\u00e0 (in inglese \"soundness\") \u00e8 una propriet\u00e0 fondamentale delle regole logiche e dei calcoli logici.\nUna \"regola logica\" (o regola di inferenza o regola di derivazione) \u00e8 corretta se la conclusione \u00e8 conseguenza logica delle (ossia, segue necessariamente dalle) premesse: se sono vere tutte le premesse allora \u00e8 necessariamente vera la conclusione (o equivalentemente, non \u00e8 possibile che le premesse siano tutte vere e la conclusione falsa). Ci\u00f2 significa che, lette dall'alto verso il basso (dalle premesse alla conclusione), le regole logiche corrette preservano la verit\u00e0, o equivalentemente, lette dal basso verso l'alto (dalla conclusione alle premesse) le regole logiche corrette preservano la falsit\u00e0 (se la conclusione \u00e8 falsa, allora \u00e8 necessariamente falsa almeno una delle premesse).\nUn \"calcolo logico\" (ad esempio il calcolo dei sequenti o la deduzione naturale) \u00e8 corretto in senso \"debole\" se ogni formula \"A\" derivabile in esso \u00e8 valida, ossia se ogni formula \"A\" dimostrabile applicando un numero finito di volte le regole di derivazione del calcolo logico \u00e8 vera per ogni modello. Un \"calcolo logico\" \u00e8 corretto in senso \"forte\" se ogni formula \"A\" derivabile in esso a partire da un insieme di formule chiuse \"X\" (che fungono da assiomi di una teoria) \u00e8 conseguenza logica di \"X\". \u00c8 evidente che la correttezza forte implica la correttezza debole: basta prendere per \"X\" un insieme vuoto di formule.\nLa correttezza \u00e8 (assieme alla completezza semantica) un requisito essenziale di ogni calcolo logico, pertanto ciascuno di questi presenta un \"teorema di correttezza\" (debole o forte) che esprime appunto il fatto che tale calcolo logico \u00e8 corretto (in senso debole o forte). Il teorema di correttezza debole (risp. forte) \u00e8 il viceversa del teorema di completezza semantica debole (risp. forte).\nDetto in modo intuitivo, un calcolo logico in quanto \"corretto\" \u00e8 in grado di dimostrare \"solo\" le verit\u00e0 di una teoria, mentre in quanto \"completo\" (semanticamente) \u00e8 in grado di dimostrare \"tutte\" le verit\u00e0 di una teoria."}
{"id": "832937", "revid": "17351", "url": "https://it.wikipedia.org/wiki?curid=832937", "title": "Gloster SS.37 Gladiator", "text": ""}
{"id": "832938", "revid": "17351", "url": "https://it.wikipedia.org/wiki?curid=832938", "title": "Gloster SS.37", "text": ""}
{"id": "832939", "revid": "287204", "url": "https://it.wikipedia.org/wiki?curid=832939", "title": "Ritratto di Ambroise Vollard", "text": ""}
{"id": "832940", "revid": "2111144", "url": "https://it.wikipedia.org/wiki?curid=832940", "title": "Fortezza di Hwaseong", "text": "La fortezza di Hwaseong (in coreano: \ud654\uc131 in hang\u016dl, \u83ef\u83ef in hanja, letteralmente \"fortezza brillante\") \u00e8 una fortezza che si trova a Suwon, a 30 chilometri da Seul, in Corea del Sud. Venne costruita fra il 1794 e il 1796 per ordine del re Jeongjo per onorare ed ospitare i resti del padre, il principe Sado, costretto a uccidersi dopo essere stato rinchiuso in una cassa di riso dal re Yeongjo.\nL'architettura della fortezza, inserita nel 1997 nell'elenco dei patrimoni dell'umanit\u00e0 dell'UNESCO, combina elementi occidentali e orientali, formando un edificio che si distingue nettamente da tutte le altre tipiche costruzioni coreane.\nLe porte.\nLa fortezza ha quattro porte: \"Hwaseomun\" (porta occidentale), \"Janganmun\" (porta settentrionale), \"Paldalmun\" (porta meridionale) \"Changnyongmun\" (porta orientale). LE porte settentrionale e meridionale sono le pi\u00f9 grandi e il loro tetto e le decorazioni in legno e pietra richiamano la Namdaemun di Seul. La porta meridionale venne bruciata durante la guerra di Corea; \u00e8 stata ricostruita nel 1975. LE porte maggiori sono sormontate da un padiglione a due piani, mentre le porte orientali e occidentali hanno un padiglione a un solo piano. Tutte le quattro porte sono circondate da una fortezza in miniatura che ospitava le guardie addette alla loro difesa.\nLe mura.\nLa struttura era racchiusa da una cinta muraria lunga 5,74 chilometri e alta fra i 4 e i 6 metri (dove il terreno \u00e8 pianeggiante le mura sono pi\u00f9 alte rispetto ai tratti in cui il terreno \u00e8 montuoso). I parapetti sono di pietra e mattoni, alti 1,20 metri. Le mura sono in buono stato di conservazione, tranne il lato meridionale che non \u00e8 mai stato restaurato.\nLungo le mura si trovavano 48 strutture difensive, ma sette di loro sono andate perdute nei secoli a causa di inondazioni, guerre o logorio. Tra queste strutture difensive si trovano porte segrete, piattaforme di guardia e per gli arcieri, torri d'osservazione e bastioni. La torre di segnalazione aveva 5 camini per poter fare segnali sia col fumo che col fuoco: uno di essi illuminato significava pace, due significava che il nemico era stato avvistato, tre che si stava avvicinando, quattro che era penetrato in citt\u00e0 e cinque che era iniziato il combattimento intorno alla fortezza.\nStoria.\nLa fortezza di Hwaseong venne costruita in due anni e mezzo di lavoro, fra il 1794 e il 1796 dal famoso architetto Jeong Yak-yong, una delle figure di spicco del movimento Silhak (cultura pratica), che incoraggiava l'uso della scienza e dell'industria. Jeong infatti incorpor\u00f2 nel suo progetto elementi presi non solo dalla Corea, ma anche dalla Cina e dal Giappone, oltre che dalle scoperte scientifiche del tempo. Per esempio egli utilizz\u00f2 mattoni come elemento base per la costruzione, oltre ad introdurre efficienti carrucole e gru.\nLa fortezza fu anche il risultato del collasso della linea del fronte durante l'invasione giapponese del 1592: in quell'epoca, il modello coreano di fortezza prevedeva un semplice muro difensivo per la citt\u00e0 e una fortezza separata, su di una montagna, in cui la gente poteva ripararsi durante la guerra. Hwaseong venne invece costruita per includere tutti questi elementi, trovandosi al contempo nella citt\u00e0.\nLa costruzione cost\u00f2 alle casse dello stato 870.000 \"nyang\", la valuta dell'epoca, e 1.500 sacchi di riso per pagare gli operai che vi lavorarono. In passato i lavori governativi venivano scontati alla popolazione coinvolta dalla tassa detta corv\u00e9e, ma in questa occasione fu preferito pagare gli operai, un altro segno dell'influenza del Silhak.\nSembra che il re Jeongjo ordin\u00f2 la costruzione della fortezza in preparazione dello spostamento della capitale da Seul a Suwon, una citt\u00e0 posta in una posizione strategica per unire Seul al Mar Giallo e alla Cina. Il sovrano voleva eliminare le lotte intestine della corte e portare avanti un piano di riforme e si convinse che Suwon aveva il potenziale per svilupparsi in una prospera capitale. Per incoraggiarne la crescita, ordin\u00f2 alla popolazione di spostarsi a Suwon, esentandoli in cambio dal pagamento delle tasse per 10 anni, con un notevole sforzo economico per lo stato.\nNel 1800, poco dopo la morte di Jeongjo, venne pubblicato il libro \"Hwaseong Seong-yeokuigwe\" (registrazioni della costruzione della fortezza di Hwaseong), in dieci volumi, che si prov\u00f2 di inestimabile valore durante i restauri degli anni settanta in seguito ai danni provocati dalla guerra di Corea. Il primo volume era dedicato al progetto di costruzione, contenendo per esempio i disegni dettagliati e la lista dei supervisori. I successivi sei volumi contenevano le implementazioni ordinate dal re, come per esempio le paghe dei lavoratori e gli ordini del sovrano per la costruzione. Gli ultimi 3 volumi descrivono la costruzione di un palazzo aggiuntivo alla fortezza. Nel libro \u00e8 riportata in dettaglio non solo la quantit\u00e0 di mano d'opera impiegata, ma anche la quantit\u00e0 dei materiali."}
{"id": "832941", "revid": "201640", "url": "https://it.wikipedia.org/wiki?curid=832941", "title": "Harissa", "text": "La harissa () \u00e8 una salsa tipica del Maghreb e diffusa in Tunisia, Libia, Marocco e Algeria. \u00c8 base di peperoncino rosso fresco e aglio, con l'aggiunta di olio d'oliva. Ha la consistenza di una pasta, simile al concentrato di pomodoro.\nAltri ingredienti che rientrano solitamente nella preparazione della harissa sono il coriandolo, il cumino, il carvi, o anche il pomodoro.\nIl termine \"harissa\" deriva dalla radice araba \"harasa\" (pestare, ridurre a impasto, battere la carne per renderla tenera, maciullare), e potrebbe quindi essere tradotto con \"pesto\".\nLa harissa pu\u00f2 essere usata sia come condimento sia come ingrediente. Conferisce un tipico aroma piccante alle portate che accompagna, che possono essere il cuscus, ma anche la pasta, le minestre, le insalate o il kebab. \u00c8 spesso gustata anche come antipasto, in associazione con olive nere spezzettate e fette di pane di vario genere.\nSoprattutto in Nordafrica molti la preparano da s\u00e9, ma \u00e8 reperibile anche in commercio, sia in barattoli, sia in tubetti.\nCon il termine \"Harissa\" si indicano anche altri due piatti della cucina araba: una pietanza a base di carne e grano mondato, tritato e bollito e un dolce preparato con farina, zucchero e burro fuso, solitamente decorato con una mandorla."}
{"id": "832942", "revid": "158913", "url": "https://it.wikipedia.org/wiki?curid=832942", "title": "Ulisse (film)", "text": ""}
{"id": "832943", "revid": "827882", "url": "https://it.wikipedia.org/wiki?curid=832943", "title": "Ion Beam Assisted Deposition", "text": "L\u2019Ion Beam Assisted Deposition, o IBAD, \u00e8 una tecnica di deposizione di film sottili tramite deposizione fisica da vapore assistita da impiantazione ionica.\nPer impiantazione ionica si intende quel processo che consiste nell'introduzione di ioni dotati di energia cinetica all'interno di un materiale solido, sostanzialmente in prossimit\u00e0 della superficie. \nGli ioni introdotti sono in grado di apportare modifiche tanto di tipo fisico, quanto di tipo chimico al materiale \u201cbersaglio\u201d. \nIl tutto avviene fuori dalle condizioni di equilibrio e porta a composizioni che sono esse stesse non limitate dai vincoli dei diagrammi di fase di equilibrio; questo avviene poich\u00e9 \u00e8 possibile l'introduzione forzata di qualsiasi tipo di ione in qualsiasi materiale solido e le stesse quantit\u00e0, chiamate \u201cdosi d'impianto\u201d, non hanno a priori limiti teorici: \u00e8 possibile, per esempio, oltrepassare il limite di solubilit\u00e0.\nI processi di impiantazione sono confinati a strati superficiali di solido, tipicamente da alcune decine fino a qualche\ncentinaio di nanometri, in funzione sostanzialmente di due variabili: la massa degli ioni e la loro energia.\nPer selezionare la massa si utilizzano sistemi di deflessione e analisi molto accurati, mentre per conferire energia si possono utilizzare degli acceleratori.\nTipicamente, il campo di energie interessanti per l'impiantazione spazia da alcune migliaia di elettronvolt ad alcune centinaia di migliaia di elettronvolt (1 \u00f7 500 keV).\nL'utilit\u00e0 degli ioni nasce da una considerazione sull'interfaccia substrato-film, che nel caso delle convenzionali tecniche di deposizioni a vapore pu\u00f2 risultare non particolarmente resistente, dal momento che \u00e8 assente lo strato interdiffuso, ovvero una zona di un certo spessore in cui la specie impiantata presenti un gradiente di concentrazione.\nNel caso di impiantazione ionica, l'energia degli ioni permette ad essi di penetrare all'interno della superficie del substrato, creando un effetto di mescolamento tra gli atomi del substrato e quelli del film in corso di deposizione: cos\u00ec si crea un'interfase di diffusione dove i legami substrato-film sono pi\u00f9 stabili e l'adesione \u00e8 pi\u00f9 alta. \nIn generale gli spessori che possono essere interessati dall'effetto di \"mixing\" sono quelli di impiantazione, ossia non pi\u00f9 di alcune centinaia di nanometri, in funzione dell'energia.\nL'assistenza del fascio ionico ad una deposizione in fase vapore pu\u00f2 essere alternata oppure simultanea. Esistono anche forme di IBAD reattive, dove si utilizza un'atmosfera reattiva per dare luogo a composti particolari. La tecnica IBAD pu\u00f2 essere condotta senza sorgenti di riscaldamento aggiuntive (utilizzate per favorire reazioni chimiche), perch\u00e9 lo stesso fascio ionico garantisce un consistente apporto di calore."}
{"id": "832953", "revid": "3732", "url": "https://it.wikipedia.org/wiki?curid=832953", "title": "Avvenimenti forlkloristici, eventi e manifestazioni nel territorio romagnolo", "text": ""}
{"id": "832962", "revid": "17654", "url": "https://it.wikipedia.org/wiki?curid=832962", "title": "Abaca", "text": ""}
{"id": "832965", "revid": "3082", "url": "https://it.wikipedia.org/wiki?curid=832965", "title": "Aegidius", "text": ""}
{"id": "832966", "revid": "17654", "url": "https://it.wikipedia.org/wiki?curid=832966", "title": "Abak\u00e0", "text": ""}
{"id": "832967", "revid": "123061728", "url": "https://it.wikipedia.org/wiki?curid=832967", "title": "Lelio Orsi", "text": "Biografia.\nEducato probabilmente tra Mantova e l'Emilia (il suo stile mostra una conoscenza dell'opera grafica e pittorica di Giulio Romano, ma anche di Correggio e Parmigianino). \nOrsi si trasfer\u00ec nel 1538 a Reggio Emilia, dove lasci\u00f2 diversi cicli ad affresco su facciate di edifici, oggi in gran parte perduti (la Torre dell'Orologio e il Palazzo dell'Arte della lana). \nProcessato e condannato all'esilio perch\u00e9 coinvolto in un fatto di sangue, fu costretto a ritirarsi nella Contea di Novellara, suo borgo natale, dove lavor\u00f2 al servizio dei signori del luogo, un ramo cadetto della famiglia Gonzaga, che lo impiegarono in vasti progetti decorativi per le Chiese, i Palazzi e le loro dimore comitali (gli affreschi sono conservati in parte presso il museo Gonzaga di Novellara e in parte alla Galleria Estense di Modena). \nMolto legato alla famiglia Gonzaga, lavor\u00f2 alacremente al suo servizio diventando anche un apprezzato membro della corte (amico e confidente). \nUna data importante per il percorso dell'artista fu il 1554, quando, in un viaggio a Roma, ebbe la possibilit\u00e0 di studiare le opere di Michelangelo, rimanendo particolarmente colpito dal ciclo della Cappella Paolina nei palazzi Vaticani. \nOrsi mor\u00ec a Novellara il 3 maggio 1587 e ivi \u00e8 sepolto presso la Chiesa del Carmine.\nTra i suoi allievi, vi fu Alessandro da Casalmaggiore, che svolse la sua opera presso le corti gonzaghesche di Mantova, Sabbioneta e Castel Goffredo, spesso in collaborazione col pittore Giulio Rubone."}
{"id": "832968", "revid": "17654", "url": "https://it.wikipedia.org/wiki?curid=832968", "title": "Canapa di Cebu", "text": ""}
{"id": "832969", "revid": "17654", "url": "https://it.wikipedia.org/wiki?curid=832969", "title": "Canapa di Davao", "text": ""}
{"id": "832970", "revid": "18323", "url": "https://it.wikipedia.org/wiki?curid=832970", "title": "Rock sinfonico", "text": "Il rock sinfonico (in inglese symphonic rock, o anche symphonic prog) \u00e8 una corrente interna al rock progressivo caratterizzato da sonorit\u00e0 pi\u00f9 ampie e articolate, con partiture spesso complesse che non di rado utilizzano soluzioni prese in prestito dalla musica classica.\nTalvolta \u00e8 definito anche rock barocco e rock romantico.\nCaratteristiche generali.\nDal punto di vista strettamente musicale il rock sinfonico prevede l'utilizzo di sezioni orchestrali di stampo classico accostate a strumentazioni tipiche del rock: ne sono un classico esempio varie opere degli Emerson, Lake &amp; Palmer che giunsero anche a riletture di brani di musica classica moderna (\"Fanfare for the Common Man\" e \"Hoedown\" di Aaron Copland, \"Quadri di un'esposizione\" di Musorgskij, \"allegro barbaro\" di B\u00e9la Bart\u00f3k, \"Knife-Edge\" di Leo\u0161 Jan\u00e1\u010dek, ecc.).\nLo strumento dominante \u00e8 l'organo elettronico, elemento caratterizzante di tutte le opere tastieristiche symphonic rock, che trasforma la canzone romantica in un'opera monumentalmente tecnologica. Per via di questo carattere \"tecnologico\", talvolta \u00e8 chiamato anche tecno-rock. La prima generazione, in particolare, viene inoltre chiamata \"flash-rock\", e fu dominata dagli Yes, dai Genesis e dagli Emerson, Lake &amp; Palmer, in particolare per la presenza di Keith Emerson e Rick Wakeman.\nTra i protagonisti della seconda generazione, invece, troviamo gli Audience (in particolare \"House on the Hill\"), i Barclay James Harvest e i primi Electric Light Orchestra.\nNell'ambito delle composizioni originali symphonic prog (quindi, non rifacimenti di preesistenti brani classici), notevoli esempi di una perfetta integrazione tra strumentazione rock e orchestra sinfonica sono gli album del tastierista Rick Wakeman \"The Myths and Legends of King Arthur\" (1975) e \"Journey to the Centre of the Earth\" (1974). Da ricordare anche \"Atom Heart Mother\" (1970) dei Pink Floyd, una suite di quasi 24 minuti con interventi di fiati, violoncello e cori classici, alla cui realizzazione ha contribuito Ron Geesin, compositore classico e sperimentale.\nEsponenti.\nImportanti gruppi e artisti del rock sinfonico inglese sono stati Emerson, Lake &amp; Palmer, Genesis, Gentle Giant, King Crimson, Moody Blues, Rick Wakeman, Yes e Camel.\nUna scena particolarmente florida di rock progressivo sinfonico \u00e8 quella italiana, soprattutto degli anni settanta, in cui si assiste alla comparsa di centinaia di gruppi che propongono una variante del genere che si discosta dalla scena inglese grazie a un uso ancora pi\u00f9 evidente della melodia, retaggio della tradizione della musica popolare melodica italiana diffusa in quegli anni. Gran parte della produzione di rock progressivo italiano di quegli anni presenta una componente sinfonica, spesso utilizzando lo strumento del concept album come mostrano album come \"Concerto Grosso per i New Trolls\" dei New Trolls, \"Preludio, Tema, Variazioni e Canzona\" degli Osanna, \"Contaminazione\" de Il Rovescio della Medaglia (tutti e tre con l'orchestrazione di Luis Bacalov), \"Alphataurus\" degli Alphataurus, \"Il tempo della gioia\" di Quella Vecchia Locanda, \"Zarathustra\" del Museo Rosenbach, \"Banco del Mutuo Soccorso\" del gruppo omonimo. Altri esponenti sono stati artisti quali Biglietto per l'Inferno, De De Lind, Campo di Marte;, Latte e Miele, Le Orme, Metamorfosi, Pooh (\"Parsifal, Un po' del nostro tempo migliore\"), Premiata Forneria Marconi.\nIn Francia, gli esponenti del genere si possono classificare in due correnti: la prima \u00e8 quella degli artisti ispirati dalle tastiere degli Yes e King Crimson, come Atoll, Pulsar e Carpe Diem; altri, invece, si ispirarono pi\u00f9 al rock \"teatrale\" dei Genesis, come gli Ange e i Mona Lisa.\nSpesso oscurati dalla cultura krautrock, gli artisti tedeschi furono invece influenzati in particolar modo da Yes e Genesis. Tra questi spiccano Grobschnitt, Hoelderlin, Eloy, Anyone's Daughter e Novalis dalla Germania Ovest e Stern-Combo Mei\u00dfen ed Electra dalla Germania Est."}
{"id": "832974", "revid": "1543377", "url": "https://it.wikipedia.org/wiki?curid=832974", "title": "Roland Penrose", "text": "Biografia.\nSuo padre, James Doyle Penrose, era un notissimo ritrattista dell'epoca e sua madre, Elizabeth Josephine Peckover, era figlia di Lord Peckover, un ricco banchiere di religione quacchera. Per questo motivo il giovane Roland crebbe in un ambiente permeato dal sentimento religioso quacchero e consegu\u00ec i suoi studi alla Leighton Park School a Reading nel Berkshire. Durante questo periodo divenne amico di grandi artisti dell'epoca come Pablo Picasso e Max Ernst, che ebbe una grandissima influenza sulla produzione artistica di Penrose. \nNel 1936 Penrose si trasfer\u00ec a Londra e fu tra gli organizzatori, insieme all'amico Wolfgang Paalen, dell'Esposizione internazionale surrealista di Londra che port\u00f2 alla nascita del movimento surrealista britannico. Penrose pose dimora a Hampstead dove fond\u00f2 il centro gravitazionale dell'avanguardia artistica londinese ed apr\u00ec la London Gallery su Cork Street, dove promosse il movimento surrealista insieme ai suoi amici Henry Moore, Barbara Hepworth, Ben Nicholson e Naum Gabo.\nIn questo periodo Penrose commission\u00f2 a Moore una scultura per la sua dimora ad Hampstead, quest'opera divenne la pietra dello scandalo e fu utilizzata dalla campagna stampa organizzata contro il movimento surrealista. Nel 1938 Penrose organizz\u00f2 un'esposizione dell'opera di Picasso \"Guernica\" al fine di raccogliere fondi per il movimento repubblicano in Spagna.\nNel 1947 spos\u00f2 in seconde nozze la fotografa Lee Miller, dopo il divorzio, avvenuto nel 1937, dalla prima moglie Valentine."}
{"id": "832975", "revid": "767487", "url": "https://it.wikipedia.org/wiki?curid=832975", "title": "Spinal Tap", "text": "Gli Spinal Tap (stilizzato anche in Sp\u0131n\u0308al Tap) sono una band semi-fittizia della scena musicale heavy metal, molto nota grazie al mockumentary \"This Is Spinal Tap\".\nIl gruppo \u00e8 formato da Michael McKean (David St. Hubbins), Christopher Guest (Nigel Tufnel) e Harry Shearer (Derek Smalls) e ha fatto la sua prima apparizione nel 1978 nel programma \"The TV Show\" della ABC. La pellicola fu accompagnata da un album omonimo, che \u00e8 il primo in assoluto della band.\nStoria del gruppo.\nGli inizi.\nI fan degli Spinal Tap (in special modo Chip Rowe, il webmaster del loro fan site) hanno messo su una lista di album, film, singoli e membri della band per rendere ancora pi\u00f9 avvincente la loro gi\u00e0 finta storia.\nReunion.\nGli Spinal Tap si riuniscono nel 1992 e pubblicano l'album \"Break Like the Wind\" (prodotto dall'affermato musicista T-Bone Burnett); l'album \u00e8 stato accompagnato da una lunga audizione per cercare un nuovo batterista e da un tour mondiale, una parte del quale \u00e8 stata inclusa nel \"Freddie Mercury Tribute Concert\", in cui la band si esib\u00ec con la canzone \"The Majesty of Rock\", dedicata a Mercury e poi pubblicata come singolo. Inoltre hanno pubblicato come singolo anche \"Bitch School\".\nSempre nel 1992 appaiono in una puntata dei Simpson (\"The Otto Show\") esibendosi nella citt\u00e0 di Springfield.\nNel 2000 la band lancia un sito internet denominato \"Tapster\" (evidente parodia del programma peer-to-peer Napster) dove si poteva scaricare la loro canzone \"Back from the Dead\".\nNel 2001 si riuniscono di nuovo per il tour \"Back from the Dead Tour\" e per altri show in tutto il mondo. Il 7 luglio 2007 hanno suonato al Live Earth a Wembley, Londra. Nell'occasione si sono esibiti sul palco insieme ad una ventina di altri artisti appartenenti ai vari gruppi partecipanti l'evento, ognuno dei quali suonava il basso, durante l'esecuzione del pezzo \"Big Bottom\". Nell'esibizione hanno suonato anche altri due loro pezzi: \"The Majesty of Rock\" e \"Stonehenge\"."}
{"id": "832979", "revid": "76963", "url": "https://it.wikipedia.org/wiki?curid=832979", "title": "Ugo Niutta", "text": "Biografia.\nFiglio del nobile Ilario Niutta, che fu Consigliere di Corte d'appello e della duchessa Elisa Positani, marchesa di Marescotti. Suo nonno era Vincenzo Niutta, che fu ministro nel primo Consiglio dei ministri del Regno d'Italia. Si laure\u00f2 in ingegneria navale e, all'inizio della prima guerra mondiale per l'Italia nel 1915, venne mobilitato come sottotenente di complemento nel Servizio Aeronautico del Regio Esercito. Venne assegnato il 25 marzo 1916 alla 11\u00aa Squadriglia da ricognizione e combattimento su Farman MF 1914, impiegato come aereo da ricognizione. Questi velivoli, costruiti su licenza dalla Fiat, erano all'inizio del conflitto, con la loro mitragliatrice fissa, gli unici aerei italiani dotati di armamento fisso. Il reparto venne schierato sulla pista di Campo della Comina vicino a Pordenone, sede della prima scuola di aviazione civile. Il comandante della squadriglia era il capitano Mario Marco Maria Girotto, un pioniere dell'aviazione italiana. L'8 aprile 1916 il Comando supremo militare italiano dispose che fosse riformata l'organizzazione dell'aviazione militare italiana. I numeri da 1 a 24 furono riservati alle squadriglie da bombardamento, da 25 a 40 a quelle da ricognizione, da 41 a 69 a quelle in cooperazione con l'artiglieria e da 70 in su riservate alla caccia. Nell'ambito di questa ordinanza la 11\u00aa Squadriglia venne ridesignata 28\u00aa Squadriglia Aeroplani, continuando le sue pericolose missioni di ricognizione sul fronte.\nNel corso di una di queste missioni, il 3 luglio 1916 il sottotenente Niutta, insieme con il Tenente osservatore Cesare Franceschini che aveva a bordo, si imbatt\u00e9 sui cieli di Borgo Valsugana in provincia di Trento in due aerei nemici e ingaggi\u00f2 un combattimento. Dapprima venne ucciso il suo membro di equipaggio, poi l'ufficiale tent\u00f2 di mettersi in salvo e ritornare in territorio amico, volando a bassa quota. Entrato, per\u00f2, nel raggio di tiro dei soldati a terra, venne a sua volta colpito e precipit\u00f2 perdendo la vita. Alcuni mesi dopo, il 19 aprile 1917, venne insignito della medaglia d'oro al valor militare alla memoria.\nDediche e riconoscimenti.\nNel 1921 l'allora Aeroporto Militare del Campo di Marte, attuale aeroporto di Napoli-Capodichino, venne intitolato alla sua memoria. Gli sono state dedicate vie a Napoli ed a Roma.\nIl portale web dell'Aeronautica Militare ha proposto una pagina, intitolata \"I grandi aviatori\", nella quale vengono citate le maggiori personalit\u00e0 storiche dell'aviazione italiana, ponendo Niutta tra di esse.\nNella sede centrale della Facolt\u00e0 di Ingegneria dell'Universit\u00e0 Federico II di Napoli ci sono una targa commemorativa e un busto a lui dedicati."}
{"id": "832985", "revid": "709565", "url": "https://it.wikipedia.org/wiki?curid=832985", "title": "Ulysse 31", "text": " \u00e8 un anime televisivo co-prodotto nel 1981 dalla francese DiC Entertainment e dalla giapponese TMS Entertainment. La storia ricalca liberamente l'Odissea scritta da Omero, ambientandola nel XXXI secolo. In Giappone la serie fu trasmessa soltanto nel 1988, molto tempo dopo che in Francia e Italia. Infatti, la serie era stata realizzata appositamente per il mercato estero, e fu trasmessa anche in Giappone solo a seguito delle richieste dei numerosi fan di Shingo Araki.\nTrama.\nAlla fine del suo compito sul pianeta Troia, Ulisse decide di rientrare sul pianeta Terra, ma durante il viaggio di ritorno la sua astronave viene attaccata dal robot Polifemo. Per salvare l'astronave Odissea e il suo equipaggio, Ulisse riesce a distruggere Polifemo, scatenando cos\u00ec l'ira dei suoi costruttori, antichi alieni chiamati DEI. Gli DEI cancellano dalla memoria di Shirka, il computer di bordo, le mappe per raggiungere il pianeta Terra, costringendo cos\u00ec Ulisse a iniziare un vagabondaggio nello spazio nel tentativo di raggiungere la Terra. Grazie all'aiuto della piccola aliena Themys, Ulisse mette al sicuro i membri dell'equipaggio, lasciandoli in uno stato di animazione sospesa dal quale saranno risvegliati al momento dell'arrivo sulla Terra.\nSigla italiana.\nLa sigla italiana dal titolo \"Ulisse\" di Haim Saban e Shuki Levy \u00e8 stata incisa dalla Superbanda (in Italia Alberto Testa ai testi e ."}
{"id": "832992", "revid": "1543377", "url": "https://it.wikipedia.org/wiki?curid=832992", "title": "Tireoglobulina", "text": "La tireoglobulina umana (hTg) \u00e8 una glicoproteina dimerica (660 kDa) sintetizzata dalle cellule epiteliali che rivestono i follicoli tiroidei (tireociti). \nNell'uomo viene codificata sul cromosoma 8 a 133,95-134,22 Mb\nLa tireoglobulina \u00e8 il componente principale della sostanza colloide che si trova nel lume follicolare. Qui i suoi residui di tirosina vengono iodinati a formare 3-monoiodotirosina (MIT) e 3,5-diiodotirosina (DIT). Un residuo di MIT e uno di DIT per condensazione formeranno all'interno del lume follicolare 3,5,3'-triiodotironina (T3) mentre due residui di DIT daranno origine a una molecola di tiroxina (T4). Queste due molecole costituiscono gli ormoni tiroidei attivi, i quali, sempre associati alla tireoglobulina, sotto lo stimolo dell'ormone tireotropo ipofisario (TSH), vengono fagocitati dai tireociti.\nInglobata nei fagosomi la sostanza colloide subisce l'azione degradativa degli enzimi lisosomiali: il legame tra tireoglobulina e ormoni tiroidei viene scisso e la stessa glicoproteina degradata. I cataboliti cos\u00ec ottenuti subiranno diversi destini: gli ormoni tiroidei verranno secreti nei vasi, con cui le porzioni basali dei tireociti sono in contatto, associati alla proteina TBG (\"thyroxine binding globulin\"), alla transtiretina e all'albumina e raggiungeranno cos\u00ec gli organi bersaglio; gli amminoacidi e gli ioni ioduro I\u2212 rimarranno all'interno della cellula e saranno utilizzati come componenti per la sintesi di nuove proteine e per la iodurazione di nuovi ormoni tiroidei, rispettivamente.\nFunzione.\nhTg viene utilizzato dalla tiroide nella produzione degli ormoni tiroidei quali la tiroxina (T4) e la triiodotironina (T3). La forma attiva della triiodotironina, la 3-5-3'triiodotironina, \u00e8 prodotta sia all'interno della ghiandola tiroidea sia nella periferia da parte del 5'-deiodinasi (che \u00e8 stato denominato anche come tetraiodotironina5'deiodinasi). Si presume che hTg e la tiroide svolgano un importante ruolo di immagazzinamento dello iodio per tutte le esigenze del corpo, in particolare, per organi come mammella, stomaco, ghiandole salivari, timo, ecc.\nInfatti, hTg, che contiene circa 120 residui di tirosina, \u00e8 in grado di formare solo piccole quantit\u00e0 di ormone tiroideo (appena 5-6 molecole di T4 e T3).\nhTg viene prodotta dalle cellule epiteliali della tiroide, chiamati tireociti, i quali si organizzano a formare follicoli di forma sferica. hTg viene secreta e conservata nel lume follicolare.\nhTg pu\u00f2 reagire con l'enzima perossidasi tiroidea, lo iodio viene legato ai residui di tirosina nelle molecole di tireoglobulina, formando la monoiodotirosina (MIT) e la diiodotirosina (DIT).\nLa tiroxina \u00e8 prodotta dalla combinazione di due porzioni del DIT.\nLa triiodotironina \u00e8 prodotta dalla combinazione di una molecola di MIT e una molecola di DIT.\nI tireociti, sotto la stimolazione dell'ormone tireostimolante (TSH), fagocitano i globuli della sostanza colloide follicolare, le molecole di hTg quindi vengono digerite dalle proteasi contenute nei lisosomi, le quali digeriscono la tireoglobulina iodata, rilasciando il T3 e il T4 nel citoplasma del tireocita. Il T3 e T4 sono quindi trasportati attraverso (trasporto mediato dal TSH) la membrana basolaterale dei tireociti e secreti nel sangue, attraverso un meccanismo sconosciuto, mentre il lisosoma viene poi riutilizzato nel lume follicolare.\nMarcatore tumorale.\nI livelli di tireoglobulina nel sangue possono essere utilizzati come marcatori tumorali per alcuni tipi di cancro della tiroide, come il tumore papillare della tiroide ed il tumore follicolare della tiroide. Livelli elevati di tireoglobulina nel sangue possono essere inoltre associati alla malattia di Graves."}
{"id": "832994", "revid": "767487", "url": "https://it.wikipedia.org/wiki?curid=832994", "title": "Cortili del cuore", "text": " \u00e8 un manga \"sh\u014djo\" scritto e disegnato da Ai Yazawa, pubblicato in Giappone sulla rivista \"Ribon\" di Sh\u016beisha dal febbraio 1995 all'ottobre 1997. In Italia \u00e8 stato pubblicato da Planet Manga (Panini Comics) dall'aprile 1999 al maggio 2000.\nDal manga \u00e8 stato tratto un anime di 50 episodi, prodotto da Toei Animation e andato in onda in Giappone su TV Asahi tra il settembre 1995 e il settembre 1996; in Italia \u00e8 stato trasmesso, con il titolo Curiosando nei cortili del cuore, su Italia 1 dall'agosto all'ottobre 1998. Tra il 1995 e il 1997 sono uscite delle light novel, mentre il 2 marzo 1996 \u00e8 uscito un mediometraggio d'animazione.\nTra maggio 1999 e maggio 2003 \u00e8 stato pubblicato uno spin-off intitolato \"Paradise Kiss\", ambientato vent'anni dopo e alcuni personaggi fanno delle apparizioni cameo all'interno dell'opera. In Italia \u00e8 stato pubblicato da Panini Comics da agosto 2001 a febbraio 2004.\nTrama.\nMikako K\u014dda (Melissa Jasper, in Italia) \u00e8 una ragazza energica di 15 anni che frequenta l'istituto d'arte e design Yaza e sogna di poter diventare un giorno una famosa stilista e di vedere indossati i suoi abiti in ogni parte del mondo. Il suo miglior amico \u00e8 Tsutomu Yamaguchi (T.J.) che conosce fin da piccola, visto che i due abitano nello stesso condominio, esattamente uno di fronte all'altra. Col passare del tempo, Mikako comincia a vedere Tsutomu sotto una luce diversa, ma non \u00e8 sicura se quello che prova \u00e8 un semplice sentimento di amicizia che li lega fin da piccoli o un qualcosa di pi\u00f9 profondo.\nUniti dalla passione per la moda e il design, Mikako ha due carissime amiche - Risa Kanzaki (Janet) e Mai \"Pii-chan\" \u014cta (Patty) - cos\u00ec come gli amici di Tsutomu sono Y\u016bsuke Tashiro (Steven) e Jir\u014d Nishino (Jim). Insieme a loro, Mariko Nakasu (Melany) soprannominata \"corpo da favola\", suo fratello Shintar\u014d (Samuel) e la nuova arrivata Ayumi Oikawa (Annika), il gruppo decide di fondare un circolo chiamato Akindo con lo scopo di vendere ogni domenica al mercantino creazioni proprie. Mentre il lavoro dei ragazzi procede e si sviluppa, le loro vicende sentimentali diventano pi\u00f9 intricate e complesse, affrontando di tanto in tanto problemi che metteranno a dura prova il loro percorso di crescita.\nManga.\nIl manga \u00e8 stato pubblicato sulla rivista \"Ribon\" dal febbraio 1995 all'ottobre 1997 e successivamente \u00e8 stato serializzato in 7 tank\u014dbon per conto della Sh\u016beisha, pubblicati tra l'ottobre 1995 e l'aprile 1998. Nel quinto e nell'ultimo volume sono presenti due capitoli extra: il primo, \"Colorful\", narra di quando Mikako andava alle medie ma dal punto di vista di una sua compagna di classe, mentre il secondo, senza un titolo preciso, \u00e8 ambientato nel futuro e introduce nuovi personaggi quali Miwako (la sorellina di Mikako), Arashi (il figlio di Risa e Takeshi) e Hiroyuki (il figlio di Hiroaki e Michiyo), successivi protagonisti di \"Paradise Kiss\". L'opera ha ricevuto due ristampe, una nell'autunno 2005 in 4 volumi kanzenban e una nella primavera 2011 in 5 volumi bunko.\nNel secondo volume \u00e8 presente un capitolo speciale, intitolato in Italia \"Curiosando nei (retro) cortili del cuore\", in cui la Yazawa racconta la realizzazione del doppiaggio della serie animata. In alcune pagine dei tank\u014dbon, l'autrice \u00e8 solita a inserire camei di se stessa e di personaggi di precedenti sue opere, come Midori Saejima, Akira Sud\u014d e Ken Nakagawa di \"Non sono un angelo\". Nella successiva opera a questa, \"Paradise Kiss\", appaiono molti personaggi di \"Gokinjo Monogatari\".\nIn Italia \u00e8 stato pubblicato con il titolo simile alla serie animata per fidelizzazione con gli spettatori televisivi da Planet Manga (Panini Comics) inizialmente in 14 volumetti dall'aprile 1999 al maggio 2000 e successivamente nel 2002-2003 in 7 volumi 'collection' uguali agli originali giapponesi; questa versione \u00e8 stata ristampata nel 2003. Nel 2010 \u00e8 stata pubblicata una nuova edizione in 4 volumi 'deluxe', che \u00e8 stata poi riedita nel 2011 e sar\u00e0 nuovamente ristampata a partire da agosto 2019. Al contrario dell'edizione italiana dell'anime, il manga \u00e8 rimasto fedele all'originale sia nei nomi dei personaggi che nell'adattamento, salvo nella prima edizione il cognome di Y\u016bsuke tradotto come 'Tadai' anzich\u00e9 'Tashiro'.\nAnime.\nL'anime, prodotto dalla Toei Animation, \u00e8 composto da 50 episodi, andati in onda su TV Asahi dal 10 settembre 1995 al 1\u00ba settembre 1996. \u00c8 stato successivamente raccolto in 13 VHS e 9 DVD, questi ultimi usciti in unico BOX il 28 settembre 2005. La serie TV non narra tutte le vicende che accadono nel manga (al tempo della trasmissione ancora in corso) e presenta leggere differenze verso gli ultimi episodi, come l'assenza del personaggio di Seiji Kisaragi e un finale aperto.\nIn Italia \u00e8 stato acquistato da Mediaset ed \u00e8 stato trasmesso in prima visione sull'emittente televisiva Italia 1 dall'agosto all'ottobre 1998, all'interno del contenitore Bim Bum Bam. La versione italiana presenta diverse censure, e i nomi dei personaggi sono diversi rispetto a quelli originali. Sono uscite delle VHS per conto di Bim Bum Bam Video.\nSigle.\nLa sigla italiana, scritta da Alessandra Valeri Manera con la musica di Franco Fasano ed interpretata da Cristina D'Avena, presenta un arrangiamento completamente diverso e viene usata sia in apertura che in chiusura. Il brano \u00e8 strutturato come un rap dal ritornello melodico ed \u00e8 stato poi incluso in alcuni album della cantante, ovvero \"Fivelandia 16\" (1998) e \"Greatest Hits\" (2002).\nFilm.\nNel 1996 \u00e8 stato prodotto un film, diretto da Junji Shimizu. Uscito il 2 marzo 1996, \u00e8 stato poi distribuito in VHS, ma mai in DVD. Il film racconta brevemente la medesima trama del manga e della serie anime, concentrandosi per\u00f2 maggiormente sul rapporto tra Mikako e Tsutomu prima che diventino una coppia. La sigla di testa \u00e8 la stessa della serie, mentre quella di coda \u00e8 , di Rumi Shishido.\nNon \u00e8 mai stata realizzata un'edizione italiana.\nCD.\nTra il 1995 e il 1996 sono stati pubblicati diversi CD e raccolte, sia di image song che di OST. Alcune canzoni contenute negli album possono essere trovate anche in CD non strettamente legati alla serie, come nella raccolta \"Anime Song Best Selection '96\" e nelle discografie personali delle doppiatrici dell'anime. Il 6 luglio 2005 sono stati ristampati i primi due dischi di soundtrack, seguiti il 28 settembre da una raccolta contenente tutti i brani per festeggiare il decimo anniversario dalla messa in onda dell'anime.\nLibri e romanzi.\nLight novel.\nSono state pubblicate una serie di light novel da Kanae Shimokawa, con Ai Yazawa in qualit\u00e0 di illustratrice, dal titolo . Composta da 8 volumi, sono state pubblicate con l'etichetta \"Cobalt Bunko\" di Sh\u016beisha da novembre 1995 a dicembre 1997.\nAccoglienza.\nLiz Adler di CBR ha classificato Mikako K\u014dda come la sesta protagonista pi\u00f9 amata degli \"sh\u014djo\"."}
{"id": "832998", "revid": "27723", "url": "https://it.wikipedia.org/wiki?curid=832998", "title": "Gas interstellari", "text": ""}
{"id": "833000", "revid": "124037583", "url": "https://it.wikipedia.org/wiki?curid=833000", "title": "Il magico mondo di Gig\u00ec", "text": " \u00e8 un anime \"mah\u014d sh\u014djo\", liberamente ispirato alla fiaba di Momotar\u014d, prodotto da Ashi Production e trasmesso in Giappone su TV Tokyo tra il marzo 1982 e il maggio 1983. Tra l'ottobre 1991 e il dicembre 1992 lo stesso studio ha realizzato una seconda serie intitolata . L'opera gode anche di tre OAV, distribuiti tra il 1985 e 1994.\nIn Italia i primi 52 episodi della prima serie sono stati trasmessi su Rete 4 dal 21 novembre 1983, mentre i restanti 11 su Italia 1 nel 1990. Sempre su Italia 1 \u00e8 andata in onda la seconda serie dal 5 giugno al 9 agosto 1995.\nTrama.\nPrima serie.\nLa protagonista della serie \u00e8 una ragazza di 12 anni che si chiama Gig\u00ec (Minky Momo nella versione originale giapponese). Lei \u00e8 la principessa del regno di Fenarinarsa, il regno della fantasia, che viene inviata sulla Terra con la missione di far tornare a sognare gli esseri umani e di riavvicinare cos\u00ec il suo mondo a quello terrestre dopo che i due mondi si erano completamente staccati e allontanati l'uno dall'altro. Gig\u00ec si trasferisce quindi sulla Terra dove assume i panni della figlia di una coppia di veterinari (i quali sotto ipnosi la credono loro figlia), accompagnata dai suoi amici Bonki, Coco e Yum Yum, rispettivamente un cane, una scimmietta e un canarino (Shindobuk, Motcha e Pipil nella versione originale). Per compiere la sua missione Gig\u00ec deve riuscire a far brillare le 12 gemme della corona del padre, e per farlo dovr\u00e0 compiere delle buone azioni (ogni quattro buone azioni si accende una gemma) aiutandosi anche con i suoi poteri magici racchiusi nel gioiello di famiglia che porta al collo. Cos\u00ec quando incontra qualcuno in difficolt\u00e0, grazie ai suoi poteri si trasforma in un'adulta esperta nel campo in questione e lo aiuta a risolvere i suoi problemi.\nLa storia subisce un brusco cambiamento dall'episodio 45, in cui Gig\u00ec perde il ciondolo magico, accidentalmente distrutto in una sparatoria. Nell'episodio seguente Gig\u00ec muore in un incidente stradale, travolta da un camioncino. Dopo la morte, Gig\u00ec appare nuovamente ai suoi genitori naturali e chiede loro di potersi reincarnare nella figlia neonata naturale della stessa famiglia terrestre che l'aveva adottata. Dopo due episodi riassuntivi che raccolgono le migliori avventure della ormai defunta Gig\u00ec, la serie prosegue con il Re di Fenarinarsa che trova nel lago vicino al suo castello delle strane pietre, simili a dei diamanti. Notando che queste pietre sembrano fatte apposta per il foro centrale della sua corona magica, in mezzo alle dodici gemme, prova ad incastonarvi una di queste, e la pietra proietta una specie di \"filmato\" in cui appare Gig\u00ec all'et\u00e0 che aveva prima di morire. Il re e la regina grazie al filmato che la pietra proietta riescono a vedere inedite avventure di questa \"nuova\" Gig\u00ec, che a loro appare straordinariamente simile alla precedente, ma anche in qualche modo diversa. Si domandano spesso come \u00e8 possibile che loro riescano a vedere gi\u00e0 la loro figlia all'et\u00e0 di 12 anni visto che \u00e8 passato poco tempo dalla sua morte e rinascita in forma di ragazza umana, e ogni volta che inseriscono una di queste pietre nella corona, il re e la regina la osservano alle prese con avventure sempre pi\u00f9 irrealistiche per il mondo in cui lei vive, e ogni volta si meravigliano dei poteri che questa ora possiede, molto pi\u00f9 potenti ed efficaci di quanto lo fossero prima. Nella prima di queste nuove avventure inoltre, Gig\u00ec trova un nuovo amico, il draghetto rosa Kajira, apparentemente un personaggio secondario: non fa altro che divorare tutto ci\u00f2 che gli sta intorno e ripetere ossessivamente il proprio nome. Man mano che il tempo passa le avventure di Gig\u00ec diventano sempre pi\u00f9 complicate, e nell'ultimo episodio tutto diventa molto pi\u00f9 terrificante, e solo allora il Re e la Regina scoprono l'origine delle gemme: queste sono le lacrime della Gig\u00ec neonata rinata terrestre (che quindi non \u00e8 mai cresciuta e tornata una ragazza di 12 anni come pensavano loro), che sono volate fino al mondo della fantasia, solidificandosi e trasformandosi in pietre. Ma la neonata \u00e8 inquieta: un'entit\u00e0 malvagia \u00e8 penetrata nei suoi sogni, trasformandoli in incubi per convincerla ad abbandonare la sua missione, che lei continua ugualmente nel suo mondo onirico, dove pu\u00f2 essere chi vuole, una ragazza di 12 anni o una ragazza adulta. Allora Kajira si trasforma in un ragazzo e rivela a Gig\u00ec la sua vera natura: \u00e8 uno spirito buono, inviato nel suo mondo onirico per proteggerla. Insieme riescono a sconfiggere il male, e la piccola Gig\u00ec ritorna serena, certa che un giorno il mondo della fantasia torner\u00e0 sulla Terra.\nSeconda serie.\nLa seconda serie ha inizio 10 anni pi\u00f9 tardi la morte e la rinascita di Gig\u00ec sotto forma umana. In questa serie si viene a scoprire che il Regno della Fantasia in realt\u00e0 era diviso in diverse colonie, e il regno da cui proveniva la principessa Gig\u00ec conosciuta nella prima serie era Cielo Incantato, mentre ora la missione di riportare i sogni agli umani viene intrapresa dalla principessa di Mare Incantato, che viene ribattezzata anch'essa con il nome Gig\u00ec dal re e la regina di questo regno, che decidono di inviare la loro figlia sulla Terra su richiesta del re di Cielo Incantato, dato che Mare Incantato era l'unica colonia a non essersi troppo allontanata dalla Terra, restando inabissata nelle profondit\u00e0 dei suoi oceani. Gig\u00ec oltre a condividere il nome e l'aspetto con la principessa di Cielo incantato, \u00e8 anch'essa accompagnata da tre assistenti, Demostene, Cico e Flic (di aspetto leggermente diverso dai precedenti Bonky, Coco e Yum-Yum). La ragazza appena arrivata sulla Terra trova ospitalit\u00e0 in una famiglia che non pu\u00f2 avere figli, una coppia che dirige un albergo e che contemporaneamente svolge diversi lavori (il padre \u00e8 un archeologo, la madre una scrittrice).\nLa nuova Gig\u00ec proprio come la vecchia si trasformer\u00e0 in adulta per risolvere alcuni problemi che le si presenteranno, ma a dire il vero non ha mai una missione vera e propria, infatti in un episodio parlando con i suoi tre amici ammetter\u00e0 che pi\u00f9 che altro sono venuti sulla Terra per divertirsi, tuttavia la situazione cambier\u00e0 nell'episodio 36 quando per via di un'invasione militare sar\u00e0 costretta a lasciare il parco dove vive con i genitori, unico posto al mondo che le permette di avere quanta pi\u00f9 energia magica possibile grazie alla sua grande concentrazione di sogni. Da questo momento Gig\u00ec andr\u00e0 ad abitare in un nuovo parco, che con sua grande sorpresa scoprir\u00e0 essere un altro importante centro ricco di sogni, in pi\u00f9 grazie a dei nuovi poteri che le creature magiche volate nello spazio dopo la scomparsa della sua precedente abitazione per via della guerra (principio contrario ai sogni) le avevano donato ora avr\u00e0 molto pi\u00f9 potere e potr\u00e0 realizzare i sogni in diversi modi, e ogni volta che un sogno viene realizzato si illumina il suo medaglione. Oltre a incontrare diversi bizzarri personaggi (come Rendo il cacciatore di fate, e la dottoressa Irene, interessata a congelare tutto ci\u00f2 che per lei la scienza non pu\u00f2 spiegare), stringer\u00e0 amicizia con Brenda, una simpatica maghetta che comparir\u00e0 in diverse sue avventure e conoscer\u00e0 la vecchia Gig\u00ec, ora cresciuta e diventata una bambina di 10 anni senza poteri, che non ricorda pi\u00f9 nulla del Regno della Fantasia e della missione che intraprese per riportare i sogni agli uomini. La missione della nuova Gig\u00ec purtroppo alla fine della storia rimarr\u00e0 incompiuta, infatti gli uomini si dimostrano troppo ostili ai sogni e questo costringe tutte le creature di Mare Incantato e delle altre colonie del Regno della fantasia a lasciare la Terra per non rischiare di sparire per sempre.\nGig\u00ec dopo vari dubbi decider\u00e0 di rimanere sulla Terra, poich\u00e9 grazie al sogno dei suoi genitori terrestri di avere una figlia, ma anche grazie ai sogni di tutti i bambini che credono in lei, (a cominciare dall'altra Gig\u00ec che la convince a rimanere) potr\u00e0 continuare a vivere. Insieme a lei resteranno anche Demostene, Cico e Flic ai quali si aggiunger\u00e0 la sua amica maghetta Brenda. A differenza della vecchia Gig\u00ec dunque la nuova non dimenticher\u00e0 il regno della fantasia, anzi la sua speranza sar\u00e0 quella di poter continuare a far vivere i sogni senza poteri magici, con la convinzione che forse un giorno gli uomini torneranno a sognare e che le creature del regno della fantasia torneranno a vivere sulla Terra.\nAnime.\nL'anime, prodotto da Ashi Production, \u00e8 composto da due serie: la prima di 63 episodi \u00e8 andata in onda su TV Tokyo dal 18 marzo 1982 al 26 maggio 1983, la seconda di 62 episodi su NTV dal 2 ottobre 1991 al 23 dicembre 1992; tre episodi vengono aggiunti alla seconda serie con la pubblicazione dell'home video. Si \u00e8 vociferata l'ipotesi di una terza, in occasione del 30\u00ba anniversario dell'opera in concomitanza col musical, ma non \u00e8 mai stata realizzata.\nIn Italia i primi 52 episodi della prima serie sono andati in onda su Rete 4 dal 21 novembre 1983 col titolo \"Il magico mondo di Gig\u00ec\", che li aveva acquistati dalla Harmony Gold assieme a Robotech, prima che l'emittente entrasse a far parte del gruppo di Silvio Berlusconi. In seguito \u00e8 stata trasmessa varie volte da numerose emittenti private, tra le quali Euro TV e Junior TV; infine \u00e8 stata acquistata da Mediaset nei primi anni novanta che ne ha cambiato il titolo in \"Benvenuta Gig\u00ec\" e ha trasmesso anche gli ultimi undici episodi allora rimasti inediti. La seconda serie, invece, \u00e8 andata in onda su Italia 1 tra giugno e agosto 1995 col titolo \"Tanto tempo fa\u2026 Gig\u00ec\". La versione italiana non presenta gravi censure ma cambia tutti i nomi originali dei personaggi, e in alcune repliche della Mediaset viene parzialmente tagliata la scena della trasformazione della protagonista in adulta perch\u00e9 per alcuni secondi ella compare nuda.\nSigle.\nLa sigla italiana nelle trasmissioni prima degli anni novanta, scritta da Haim Saban e Ciro Dammicco con la musica di Shuki Levy, \u00e8 cantata da Dominique Mancinelli Merrill e I Sorrisi, mentre quella usata dopo, scritta da Alessandra Valeri Manera con la musica di Carmelo \"Ninni\" Carucci, \u00e8 interpretata da Cristina D'Avena; anche quella della seconda serie \u00e8 interpretata dalla D'Avena. Tutte e tre le sigle presentano un arrangiamento completamente diverso dalle originali e vengono usate sia in apertura che in chiusura.\nOAV.\nOltre alla serie televisiva sono stati prodotti 3 OAV, uno dedicato alla prima serie e due alla seconda. Minky Momo inoltre compare in , un corto uscito il 15 giugno 1985 in cui appare al fianco di Creamy Mami della serie \"L'incantevole Creamy\".\nIl primo, intitolato , \u00e8 uscito il 3 agosto 1985 ed \u00e8 legato alla prima serie. La sigla di apertura \u00e8 , quella di chiusura \u00e8 , entrambe di Mariko Shiga. In Italia \u00e8 stato trasmesso il 6 gennaio 1989.\nIl secondo, intitolato , \u00e8 uscito il 21 maggio 1993 ed \u00e8 legato alla seconda serie. In Italia \u00e8 inedito.\nIl terzo, intitolato , \u00e8 uscito il 22 giugno 1994 ed \u00e8 legato alla seconda serie. La sigla di chiusura \u00e8 \"Bon Voyage!\" di Megumi Hayashibara. In Italia \u00e8 inedito.\nMusical.\nPer celebrare il 30\u00ba anniversario della serie, dal 29 aprile al 5 maggio 2010 al Ikebukuro Sunshine Theatre di Tokyo, \u00e8 stato messo in scena un musical intitolato , basato sull'opera.\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo. Nel 1982 la Harmony Gold ha acquistato i diritti di distribuzione nei paesi anglofoni dei primi 52 episodi della serie. L'adattamento in lingua inglese \u00e8 uscito in home video nel 1987 col titolo \"Gigi and the Fountain of Youth\"."}
{"id": "833006", "revid": "1039155", "url": "https://it.wikipedia.org/wiki?curid=833006", "title": "Sui monti con Annette", "text": " \u00e8 una serie animata giapponese in 48 episodi prodotta dalla Nippon Animation, che fa parte del World Masterpiece Theater. \u00c8 stata trasmessa in Giappone nel 1983 sul network Fuji TV e in Italia su Italia 1 nel 1985.\nLa serie \u00e8 tratta dal libro per ragazzi \"Tesori tra la neve\" (\"Treasures of the snow\") di Patricia Saint John.\nTrama.\nAntefatto.\nAnnette Barniel \u00e8 una bambina che vive con il padre Pierre e la madre Francine in Svizzera a Rossini\u00e8re, un paesino di montagna. La famiglia ha rapporti molto stretti con quella del piccolo Lucien, amico fraterno di Annette, che abita con la madre e Marie, la sorella sedicenne. L'infanzia di Annette subisce una svolta quando ha sette anni e Francine muore dando alla luce il suo fratello minore Dany; la bambina comincia a sostituire la madre nei lavori di casa e si occupa della crescita di Dany, con cui sviluppa un rapporto quasi materno. Rendendosi conto che la situazione si sta facendo insostenibile per Annette (la quale, pur non lamentandosi, arriva a lasciare la scuola per prendersi cura del fratello), il padre invita l'anziana zia Claude a vivere con loro; quest'ultima si inserisce bene nella famiglia, diventando una seconda madre per Annette.\nCinque anni dopo, Annette ha dodici anni e continua ad essere fortemente legata a Dany e Lucien. Poco prima del compleanno di Annette, lei e Lucien hanno un diverbio durante il quale il bambino accidentalmente le rompe uno specchietto regalatole da Claude. Per farsi perdonare Lucien intaglia nel legno un ciondolo per l'amica e un animaletto per Dany, con l'intenzione di fare il regalo ad Annette per il suo imminente compleanno; parlando con Dany della sua intenzione, il piccolo gli rivela per\u00f2 che Annette \u00e8 ancora arrabbiata con lui e non intende invitarlo alla sua festa. Lucien ci rimane male e inizia a litigare con Dany, cercando di strappargli di mano la statuetta che gli ha appena donato. Poi afferra Klaus, l'ermellino domestico del bambino, e minaccia di gettarlo in un dirupo, ma perde la presa facendolo cadere davvero. Nel tentativo di recuperarlo, anche Dany precipita; sopravvive fortuitamente, ma una gamba fratturata lo lascia zoppo a vita.\nLucien si trova isolato dai paesani, che lo accusano di aver rovinato Dany, e si chiude in s\u00e9 stesso tormentato dai sensi di colpa. Gli unici a rimanergli vicino sono la madre, la sorella e il padre Annette, il quale cerca inutilmente di convincere la figlia a perdonarlo. Lucien arriva a meditare il suicidio e cerca di riallacciare i rapporti con Dany, in quanto Annette lo odia. Fondamentale \u00e8 l'incontro del ragazzino con il vecchio eremita Peguin, abile intagliatore di legno che gli insegna i trucchi del mestiere trattandolo con grande affetto. Lucien passa una settimana a costruire una piccola costruzione da regalare a Dany per scusarsi ma, quando si presenta per consegnargliela, Annette la distrugge e lo scaccia malamente.\nAl termine dell'estate nella scuola del paese viene bandito un concorso per il manufatto pi\u00f9 bello tra quelli realizzati tra gli studenti. Annette produce un maglione per Dany, mentre Lucien un cavallo di legno, a sua volta con l'intenzione di regalarlo al bambino. La viglia della gara Annette passa vicino alla casa di Lucien e vede il cavallo di legno lasciato ad asciugare; resasi conto che si aggiudicher\u00e0 il primo premio, spinta dal rancore lo distrugge. Ci\u00f2 sconvolge Lucien e Annette si rende conto della gravit\u00e0 del suo gesto. \nLa ragazzina vince il primo premio, ma \u00e8 consumata dalla vergogna per quello che ha fatto, rendendosi conto di aver compiuto un gesto ingiustificabile rompendo il cavallo di legno per ferire appositamente Lucien, il quale invece non intendeva fare del male a Dany. Lucien, invece, ha intuito che la responsabile \u00e8 Annette, ma non lo dice a nessuno perch\u00e9 spera ancora di riappacificarsi con lei.\nL'accaduto porta un lento riavvicinamento tra Annette e Lucien, nonostante il legame sia irrimediabilmente segnato dal ferimento di Dany. Marie, la sorella di Lucien, lavora come cameriera nella citt\u00e0 di Montreux e un giorno scopre che nell'albergo in cui presta servizio \u00e8 ospite un celebre ortopedico dai metodi alquanto innovativi. Lucien, sfidando una tempesta di neve che lo porta quasi ad assiderare, riesce a raggiungere l'hotel prima che il dottore parta, pregandolo di occuparsi Dany. Il bambino viene operato pochi mesi dopo e riacquista la piena capacit\u00e0 di camminare, permettendo la pacificazione tra Annette e Lucien.\nDoppiaggio.\nIl doppiaggio italiano \u00e8 stato eseguito presso lo studio Mops Film sotto la direzione di Willy Moser.\nEdizioni internazionali.\nLa serie TV \u00e8 stata seguita in numerosi paesi ed ha avuto edizioni in diverse lingue:"}
{"id": "833007", "revid": "52953", "url": "https://it.wikipedia.org/wiki?curid=833007", "title": "Fichtelgebirge", "text": "Il Fichtelgebirge \u00e8 un massiccio montuoso bavarese, che si trova al confine con la Repubblica Ceca. La cima pi\u00f9 elevata del gruppo \u00e8 lo Schneeberg ( ). Il fiume principale nascente da questo massiccio \u00e8 l'Eger, che dopo 65 km in terra tedesca scorre in Boemia col nome di \"Oh\u0159e\", per poi confluire da sinistra nell'Elba presso Litom\u011b\u0159ice."}
{"id": "833019", "revid": "765341", "url": "https://it.wikipedia.org/wiki?curid=833019", "title": "Respirianesimo", "text": "Il respirianesimo (in inglese \"breatharianism\", talvolta reso in italiano come bretharianesimo, dall'inglese \"to breathe, respirare\") \u00e8 una credenza pseudoscientifica i cui aderenti dichiarano - senza che ci\u00f2 sia mai stato dimostrato - di essere in grado di sopravvivere senza mangiare (talvolta anche senza bere), e di nutrirsi semplicemente \"respirando\" \"prana\" (la presunta \"energia vitale\" dell'Induismo) o, in alcuni casi, l'energia del Sole. Sebbene questo concetto sia correlato principalmente all'ascetismo orientale, diversi sedicenti brethariani hanno sostenuto anche in Occidente questa pratica, in realt\u00e0 estremamente pericolosa da un punto di vista medico.\nFra i pi\u00f9 noti sedicenti respiriani si pu\u00f2 citare l'australiana Ellen Greve (alias Jasmuheen), autrice di libri come \"Nutrirsi di luce\", \"Ambasciatori di luce\" e \"Alimentazione pranica\", nei quali racconta il percorso che avrebbe seguito per liberarsi dalla necessit\u00e0 di assumere cibo. Jasmuheen sostiene di aver sperimentato l'alimentazione pranica fin dal 1993. Nel 1999 partecip\u00f2 alla trasmissione australiana \"60 minutes\", in cui fu sottoposta a ripresa televisiva senza sosta di una settimana al fine di verificare che non si nutrisse: gi\u00e0 al secondo giorno manifest\u00f2 i sintomi della disidratazione. La signora accus\u00f2 di essere, a suo dire, \"disturbata dall'inquinamento\", e fu quindi trasferita in montagna, dove manifest\u00f2 una forte disidratazione, problemi a parlare e perdita di peso; il programma fu interrotto su consiglio dei medici che temevano danni ai reni.\nDiversi maestri esoterici hanno affermato, senza tuttavia mai dimostrarlo o fornire prove a supporto, di avere la capacit\u00e0 di vivere senza nutrirsi di cibo, fra questi Babaji, Conte di San Germano, Elijah, Ram Bahadur Bomjon o pi\u00f9 recentemente di Giri Bala e Teresa Neumann.\nData l'impossibilit\u00e0 biologica di sopravvivere in assenza prolungata di nutrimento, la posizione unanime della comunit\u00e0 scientifica \u00e8 di totale scetticismo. Le pratiche in questione portano prima a importanti danni al corpo e quindi alla morte. Al tentativo di seguire queste pratiche sono stati associati pi\u00f9 casi di morte per inedia."}
{"id": "833020", "revid": "2224456", "url": "https://it.wikipedia.org/wiki?curid=833020", "title": "Pollyanna (serie animata)", "text": " \u00e8 una serie animata giapponese prodotta dalla Nippon Animation come parte del World Masterpiece Theater e basata sui romanzi \"Pollyanna\" e \"Pollyanna cresce\" di Eleanor H. Porter. La serie \u00e8 composta da 51 episodi ed \u00e8 andata in onda fra il 12 gennaio e il 28 dicembre 1986 su Fuji TV. In Italia la serie \u00e8 stata trasmessa per la prima volta su Italia 1 dal 12 giugno 1987.\nTrama.\nPollyanna \u00e8 una bambina di 8 anni che vive con il padre, pastore nella locale chiesa, dopo la morte della madre. Tra padre e figlia vi \u00e8 un ottimo rapporto e il pastore in particolare insegna a Pollyanna \"il gioco della felicit\u00e0\", un particolare modo di vedere la vita sempre in positivo, nonostante le avversit\u00e0. Purtroppo un giorno anche il padre muore e la bambina viene affidata alle signore dell'assistenza, fino a che un giorno arriva una lettera dalla cognata Miss Polly Harrington che dice di volerla accogliere nella sua dimora a Beldingsville.\nLa zia di Pollyanna riteneva il cognato in parte responsabile della morte della sorella, che lui aveva condotto in una vita disagiata e di povert\u00e0 contro il volere della sua famiglia. Per questo inizialmente accoglie piuttosto freddamente la bambina, ma col passare dei giorni Pollyanna con la sua dolcezza e il suo buon carattere faranno s\u00ec che zia Polly si affezioni a lei e la veda sempre pi\u00f9 come una figlia. Anche la servit\u00f9 della zia si affezioner\u00e0 profondamente alla bambina e Pollyanna non faticher\u00e0 a farsi tanti amici nella nuova citt\u00e0 dove \u00e8 andata a vivere.\nLa vita procede in armonia, quando un brutto giorno Pollyanna viene investita da un'automobile e rimane paralizzata. In questo frangente la forza d'animo della bambina, gli insegnamenti del padre e soprattutto il \"gioco della felicit\u00e0\", che le suggeriva sempre di guardare alla vita con occhio positivo, avranno il sopravvento sulla terribile nuova situazione che la bambina \u00e8 costretta a vivere. Quando per\u00f2 la bambina \u00e8 ormai rassegnata alla sua nuova condizione, un bravissimo medico, il dott. Chilton, riuscir\u00e0 a trovare la cura giusta per farla di nuovo camminare.\nIl medico non \u00e8 altri che il vecchio fidanzato della zia e gli avvenimenti riavvicineranno i due che scopriranno che il loro amore non \u00e8 ancora finito. Ma quando dopo il matrimonio tra zia Polly e il medico la felicit\u00e0 sembra sia entrata nella vita di Polly e Pollyanna, il dott. Chilton rimarr\u00e0 vittima di un incidente mortale. Pollyanna e la zia rimarranno quindi di nuovo sole, ma entrambe sanno che potranno sempre contare sul grande affetto che ormai le unisce profondamente.\nDal romanzo all'anime.\nLa serie animata \u00e8 la trasposizione dei romanzi \"\"Pollyanna\" e \"Pollyanna cresce\" di Eleanor H. Porter, rispettivamente del 1913 e del 1915.\nNonostante la serie segua con estrema fedelt\u00e0 i due romanzi, nella seconda parte della serie (che coincide con gli episodi 28 - 51), dove viene dato spazio alla narrazione di quanto riportato nel libro \"Pollyanna cresce\"\", si pu\u00f2 notare un'importante modifica rispetto al romanzo originale: Pollyanna non viene fatta crescere. Nel romanzo infatti, dopo aver subito l'operazione che le fa riacquistare l'uso delle gambe, Pollyanna va ad abitare a Boston per un po' di tempo, affidata come \"toccasana\" a Ruth Carew, la sorella dell'infermiera che ha avuto in cura la piccola, la quale \u00e8 in un profondo stato di depressione dopo l'improvvisa sparizione del nipotino, Jamie Kent. Pollyanna riesce a riportare la luce nella vita della donna e a farle adottare un ragazzino povero, nel quale la piccola crede di riconoscere il nipote perduto di Mrs. Carew. Infatti il ragazzino si chiama Jamie e non ha memoria del suo passato.\nDopo questo ennesimo successo, Pollyanna torna a Beldingsville, dopodich\u00e9, nel romanzo passano 6 anni e Pollyanna compie 17 anni. La morte del dottor Chilton, la tristezza della zia Polly, le vacanze di Pollyanna in compagnia di Jimmy, Jamie e Ruth Carew, la scoperta del vero Jamie Kent, il fidanzamento di John Pendleton con Mrs. Carew, sono tutti avvenimenti che nel romanzo vengono affrontati quando Pollyanna \u00e8 adulta, mentre nell'anime Pollyanna rimane sempre bambina e, di conseguenza, il suo fidanzamento con Jimmy Bean, l'opposizione della zia Polly al loro matrimonio e la felice conclusione del secondo romanzo vengono omessi.\nVa notato anche come nell'anime sia stata alterata l'et\u00e0 della protagonista per farla apparire il pi\u00f9 giovane possibile (nell'anime Pollyanna all'inizio ha otto anni, nel romanzo undici), accorgimento adottato altre volte nell'ambito del \"World Masterpiece Theater\", come in \"Cantiamo insieme\" con la protagonista Maria o in \"Pap\u00e0 Gambalunga\" con la protagonista Judy, entrambe ringiovanite di circa quattro anni rispetto ai romanzi.\nDoppiaggio.\nIl doppiaggio italiano \u00e8 stato effettuato presso lo Studio P.V. di Milano sotto la direzione di Enrico Carabelli. La traduzione dall'inglese \u00e8 di Daniela Veloce e Paola D'Accardi, mentre i dialoghi italiani sono curati da Marinella Armagni."}
{"id": "833021", "revid": "838137", "url": "https://it.wikipedia.org/wiki?curid=833021", "title": "Erinome", "text": ""}
{"id": "833022", "revid": "599013", "url": "https://it.wikipedia.org/wiki?curid=833022", "title": "Erinome (astronomia)", "text": "Erinome \u00e8 un satellite naturale del pianeta Giove. Di dimensioni modeste, orbita attorno al pianeta madre in direzione retrograda ed appartiene al novero dei satelliti gioviani irregolari.\nStoria.\nErinome fu scoperto nel 2000 da un gruppo di astronomi dell'Universit\u00e0 delle Hawaii guidati da Scott S. Sheppard; ricevette la designazione provvisoria S/2000 J 4. Il suo nome ufficiale, promulgato in seguito dall'Unione Astronomica Internazionale, deriva dalla figura di Erinoma, un'amate di Giove secondo la mitologia romana.\nParametri orbitali.\nStanti i suoi parametri orbitali, Erinome \u00e8 considerata un membro del gruppo di Carme."}
{"id": "833023", "revid": "124258395", "url": "https://it.wikipedia.org/wiki?curid=833023", "title": "La regina dei mille anni", "text": " \u00e8 un manga di fantascienza creato nel 1980 da Leiji Matsumoto, dal quale nel 1981 \u00e8 stato tratto un anime televisivo. La serie si compone di 42 episodi prodotti dalla Toei Animation per la Fuji TV.\nIl titolo originale fa riferimento al , anche noto come , una favola del X secolo considerata il pi\u00f9 antico esempio di narrativa giapponese, dove si narra di una bellissima bambina che due anziani coniugi trovano e adottano e che in realt\u00e0 \u00e8 la principessa della Luna.\nIl manga non \u00e8 diviso in episodi, poich\u00e9 ne venne originariamente pubblicata una pagina al giorno sul quotidiano \"Sankei Shinbun\", per un totale di 1000 pagine. Questa particolarit\u00e0 ha come conseguenza che quasi in ogni pagina succede qualcosa di nuovo, il che d\u00e0 alla narrazione un ritmo molto teso e vivace, e rende la storia densissima di avvenimenti.\nTrama.\nTori (in originale Hajime), un ragazzo di 14 anni, dopo aver perso i genitori in una misteriosa esplosione va a vivere con suo zio, il professor Amamori, direttore dell'osservatorio astronomico di Tsukuba. All'osservatorio Tori conosce l'assistente dello zio, Kira Tesawa (in originale Yukino Yayoi), una strana e bellissima ragazza della quale diventa subito amico. Da loro apprende un terribile segreto: un enorme pianeta (Lamethal) \u00e8 in rotta di collisione con la Terra, e lo scontro \u00e8 previsto per il giorno 9 settembre 1999, alle ore 9, 9 minuti e 9 secondi.\nA quel punto entra in gioco la misteriosa \"\"Regina dei 1000 anni\" e la sua potente organizzazione, che sembra voglia aiutare i terrestri a salvare il loro pianeta. Ma ci sono anche gli altrettanto misteriosi \"Pirati dei 1000 anni\"\" il cui scopo \u00e8 invece combattere la Regina e fare fallire i suoi piani. Ma le cose sono proprio come appaiono? La bella Regina \u00e8 veramente alleata dei terrestri? E il lugubre Capo dei Pirati \u00e8 veramente il nemico che sembra? Tra intrighi politici e invasioni aliene, Tori, Kira e Amamori dovranno cercare di capire chi siano veramente gli amici e i nemici della Terra, per salvare l'umanit\u00e0 che sembra ormai condannata.\nAnime.\nIn Italia la serie televisiva \u00e8 stata acquistata dalla Fininvest e trasmessa su Rete 4 e poi su Canale 5 nel 1982. Gli episodi trasmessi in Italia sono stati 41 dei 42 episodi originali esistenti, manca infatti all'appello l'episodio 20 che \u00e8 per\u00f2 soltanto una puntata riassuntiva.\nSigle.\nIn occasione della prima trasmissione italiana su Rete 4 sono state utilizzate le sigle originali giapponesi"}
{"id": "833026", "revid": "118646481", "url": "https://it.wikipedia.org/wiki?curid=833026", "title": "Monti Metalliferi", "text": "I Monti Metalliferi (in tedesco: \"Erzgebirge\"; in ceco: ) sono una catena montuosa situata al confine tra la Repubblica Ceca e la Germania.\nGeografia.\nLa catena montuosa si sviluppa per una lunghezza di circa 150 km ed \u00e8 larga in media 40\u00a0km; massime elevazioni sono il Kl\u00ednovec o \"Keilberg\" (1244 m s.l.m., in territorio ceco) e il \"Fichtelberg\" (1214\u00a0m s.l.m., in territorio tedesco).\nDal punto di vista geografico i Monti Metalliferi costituiscono uno dei quattro lati del quadrilatero boemo, separando nettamente con un andamento SO-NE la regione storico-geografica della Sassonia da quella della Boemia.\nGli oronimi locali alludono all'abbondanza di risorse minerarie della regione (\"Erz\" e \"kru\u0161ec\" significano, rispettivamente in tedesco e ceco, \"minerale metallifero\"). Vi sono importanti giacimenti di uranio e litantrace.\nStoria.\nScarsamente abitate durante il medioevo, le Montagne Metallifere sono rimaste per lunghi secoli coperte da dense foreste. Solo nel XIV secolo la scoperta di giacimenti di argento e di stagno favor\u00ec il popolamento della regione e la fondazione di diverse citt\u00e0. La catena montuosa segna da secoli il confine non solo geografico ma anche politico tra la Sassonia e la Boemia, e dal 1945-47 anche quello etnico tra tedeschi e cechi (in precedenza, l'intera regione era quasi esclusivamente abitata da tedeschi dei Sudeti).\nCentri abitati.\nIl pi\u00f9 importante centro abitato del versante ceco dei Monti Metalliferi \u00e8 Bo\u017e\u00ed Dar. La cittadina, noto centro sciistico nonch\u00e9 valico di frontiera (si trova a poche centinaia di metri dal confine con la Germania), \u00e8 situata sotto il monte Kl\u00ednovec e viene considerata \"la citt\u00e0 pi\u00f9 alta dell'Europa centrale\".\nAl centro dei Monti Metalliferi si trova la citt\u00e0 termale di J\u00e1chymov, dove sorsero \"le prime terme al radon del mondo\". \u00c8 legata a J\u00e1chymov anche Marie Curie, insignita nel 1911 del premio Nobel per la chimica. Proprio su un campione di uranite di J\u00e1chymov, nell'anno 1898, i coniugi Curie scoprirono a Parigi il radio, elemento fortemente radioattivo."}
{"id": "833037", "revid": "729019", "url": "https://it.wikipedia.org/wiki?curid=833037", "title": "Amplificatore ottico", "text": "Un amplificatore ottico \u00e8 un particolare tipo di amplificatore che amplifica direttamente un segnale ottico senza che sia necessario convertirlo in un segnale elettrico come invece avviene in un classico rigeneratore o ripetitore del segnale.\nIn linea di massima si pu\u00f2 pensare un amplificatore ottico come un laser senza la cavit\u00e0 ottica o il cui feedback ottico sia stato soppresso: l'emissione stimolata nel mezzo attivo dell'amplificatore, generata da un segnale di pompa, causa l'amplificazione della luce che lo attraversa.\nGli amplificatori ottici sono estremamente importanti nelle comunicazioni ottiche, considerati a tutti gli effetti una vera e propria rivoluzione avendo sostituito nella rete di trasporto ottica in fibra ottica, per le funzioni di amplificazione, i rigeneratori ottici molto pi\u00f9 costosi e ingombranti, e nella fisica dei laser.\nParametri di un amplificatore ottico.\nI fattori che definiscono le caratteristiche di un amplificatore ottico e spesso anche i suoi fattori di merito sono:\nAmplificatori laser.\nQuasi ogni mezzo attivo di un laser pu\u00f2 essere pompato al fine di ottenere guadagno per la luce alla lunghezza d'onda di un laser fatto dello stesso materiale del suo mezzo attivo. Tali amplificatori sono comunemente usati per produrre sistemi laser ad alta potenza. Tipi speciali come gli amplificatori rigenerativi o gli amplificatori ad impulsi chirpati sono utilizzati per amplificare impulsi ultra-corti.\nAmplificatori in fibra drogata.\nGli amplificatori in fibra drogata (DFA) sono amplificatori ottici che usano direttamente un tratto di fibra ottica drogata di lunghezza L come mezzo attivo per l'amplificazione di un segnale ottico. Il segnale utile che si vuole amplificare ed un segnale ottico di pompa vengono multiplati in una fibra drogata ed il segnale ottico utile risulta amplificato per effetto dell'emissione stimolata di fotoni grazie all'interazione del segnale ottico di pompa con gli ioni del drogante.\nIl segnale ottico di pompa eccita infatti gli elettroni del drogante e li porta in uno stato a pi\u00f9 alta energia (inversione di popolazione) da cui essi possono decadere in uno stato ad energia inferiore mediante l'emissione stimolata di un fotone. Generalmente i livelli di energia coinvolti formano un sistema a tre o quattro livelli e quindi includono transizioni non radiative dal livello a massima a quello a minima energia e viceversa.\nLa finestra di amplificazione di un amplificatore ottico (o \"finestra di guadagno\") ovvero il range di lunghezze d'onda per cui l'amplificatore mostra un guadagno sfruttabile, dipende dal tipo di ioni di drogante impiegati, dalla struttura vetrosa della fibra ottica e dalla lunghezza d'onda del segnale di pompa impiegato. Il guadagno di un amplificatore ottico dipende anche dalla intensit\u00e0 locale del raggio in ogni punto all'interno dell'amplificatore.\nNonostante le transizioni elettroniche di un singolo ione siano ben definite, quando gli ioni vengono inseriti nel vetro della fibra ottica si verifica un allargamento dei livelli energetici e di conseguenza si allarga anche la finestra di lunghezze d'onda che possono essere amplificate. Questo allargamento ha una componente omogenea ed una eterogenea, il che comporta uno \"spettro di guadagno\" non uniforme su tutte le lunghezze d'onda e dunque una possibile fonte di distorsione di ampiezza.\nL'ampia larghezza spettrale del guadagno degli amplificatori in fibra li rende particolarmente adatti nei sistemi di comunicazione ottici multiplati in lunghezza d'onda (WDM), poich\u00e9 un singolo amplificatore \u00e8 in grado di amplificare tutti i segnali che viaggiano in fibra sulle portanti ottiche differenti.\nRumore ottico.\nLa principale fonte di rumore in un DFA, che \u00e8 un rumore di tipo ottico e non di tipo elettrico ovvero fotoni \"spuri\", \u00e8 l'emissione spontanea amplificata (ASE) e che presenta uno spettro simile allo spettro di guadagno dell'amplificatore.\nOltre a decadere per emissione stimolata, gli elettroni negli stati a maggiore energia possono infatti decadere anche per emissione spontanea, la cui probabilit\u00e0 \u00e8 stocastica e dipende dalla struttura della fibra e dal livello di inversione di popolazione. I fotoni sono emessi spontaneamente in tutte le direzioni, ma una parte di questi viene emessa in una direzione che cade all'interno dell'apertura numerica della fibra e quindi viene catturata e guidata lungo la fibra stessa. Questi fotoni catturati possono successivamente interagire con altri ioni di drogante, venendo cos\u00ec amplificati per emissione spontanea. L'iniziale emissione spontanea \u00e8 quindi amplificata al pari dei segnali utili, da cui deriva il termine di \"emissione spontanea amplificata\".\nL'ASE \u00e8 emesso dall'amplificatore sia nella direzione di copropagante che contropropagante, ma solo l'ASE copropagante \u00e8 un problema diretto per la resa del sistema, dal momento che propaga insieme al segnale fino al ricevitore degradando le prestazioni. Questi fotoni spuri non hanno infatti la stessa frequenza e la stessa coerenza di fase di quelli del segnale ottico utile e pertanto non contribuiscono alla potenza di segnale utile bens\u00ec solo al disturbo in fase di rilevazione dell'intera potenza ottica in fibra tramite fotorilevatore, che \u00e8 tipicamente un dispositivo optoelettronico a banda larga rispetto al segnale utile, generando appunto un \"rumore\" cio\u00e8 degradazione della qualit\u00e0 del segnale utile o abbassamento del rapporto segnale/rumore. Tuttavia anche l'ASE contropropagante pu\u00f2 portare ad un degrado delle prestazioni poich\u00e9 pu\u00f2 portare ad uno svuotamento del livello di inversione di popolazione e quindi indurre una riduzione del guadagno dell'amplificatore.\nLa cifra di rumore per un DFA ideale \u00e8 di almeno 3\u00a0dB, mentre amplificatori ottici reali possono presentare cifre di rumore anche di circa 6-8\u00a0dB.\nSaturazione del guadagno.\nIl guadagno in un DFA \u00e8 ottenuto grazie all'inversione di popolazione degli ioni di drogante. Il livello di inversione di un DFA \u00e8 determinato principalmente dalla potenza del segnale di pompa e dalla potenza dei segnali amplificati. All'aumentare della potenza dei segnali, o al diminuire la potenza di pompa, il livello di inversione, e quindi il guadagno dell'amplificatore, si riduce. Questo effetto \u00e8 noto come saturazione o compressione del guadagno. All'aumentare del livello di segnale, l'amplificatore satura e non \u00e8 pi\u00f9 in grado di produrre maggiore potenza di uscita, comportando una riduzione del guadagno.\nPer ottenere prestazioni di rumore ottimali, i DFA vengono fatti lavorare in regime di lieve saturazione, poich\u00e9 questo consente di ridurre il tasso di emissione spontanea e quindi di ridurre l'ASE\nEffetti non omogenei.\nA causa della parte non omogenea dell'allargamento spettrale della riga degli ioni di drogante, lo spettro di guadagno ha una componente non omogenea e la saturazione di guadagno avviene, in piccola parte, in maniera non omogenea. Questo effetto \u00e8 noto come \"Spectral Hole Burning\" (scavatura spettrale), poich\u00e9 un segnale ad alta potenza ad una specifica lunghezza d'onda, pu\u00f2 \"scavare un buco\" nel guadagno a lunghezze d'onda prossime al segnale, saturando gli ioni legati all'allargamento non omogeneo. La scavatura spettrale varia in larghezza in base alle caratteristiche della fibra ottica in questione, ma di norma vale meno di un nanometro per le lunghezze d'onda inferiori della banda C e pochi nanometri per le lunghezze d'onda superiori in banda C.\nEffetti di polarizzazione.\nNonostante i DFA siano amplificatori essenzialmente indipendenti alla polarizzazione, una piccola parte degli ioni di drogante interagisce preferibilmente con alcune polarizzazioni, determinando una lieve dipendenza dalla polarizzazione stessa (tipicamente &lt; 0.5\u00a0dB). La variazione del guadagno dipende essenzialmente dall'allineamento delle polarizzazioni del segnale e della pompa, ossia dal fatto che le due lunghezze d'onda interagiscano con lo stesso sottoinsieme di ioni o meno.\nAmplificatori in fibra drogata all'erbio.\nL\"'amplificatore in fibra drogata all'erbio\" (EDFA) \u00e8 l'amplificatore in fibra pi\u00f9 utilizzato, dato che la sua finestra di amplificazione coincide con la terza finestra di trasmissione delle fibre ottiche a base di silice.\nNella terza finestra di trasmissione sono state sviluppate due bande, la \"Convenzionale\", o banda C, che si estende approssimativamente da 1525\u00a0nm a 1565\u00a0nm e la \"Lunga\", o banda L, all'incirca dai 1570\u00a0nm ai 1610\u00a0nm. Entrambe queste bande possono essere amplificate per mezzo di EDFA, ma \u00e8 normale l'utilizzo di amplificatori diversi, ciascuno ottimizzato per una banda.\nLa differenza principale tra gli amplificatori in banda C e banda L \u00e8 il fatto che per gli amplificatori in banda L la lunghezza della fibra drogata \u00e8 superiore. La maggiore lunghezza della fibra consente di usare un livello di inversione inferiore, permettendo di estendere la finestra alle frequenze lunghezze d'onda maggiori (grazie alla struttura chimica dell'Erbio ne silicio) e garantendo nel contempo un buon guadagno.\nNegli EDFA si usano comunemente due bande per i segnali di pompa, 980\u00a0nm e 1480\u00a0nm. La banda a 980\u00a0nm presenta una cross section di assorbimento maggiore ed \u00e8 usata generalmente dove sia richiesto un basso rumore. La banda di assorbimento \u00e8 piuttosto stretta, quindi tipicamente \u00e8 necessario che la sorgente laser sia stabilizzata in lunghezza d'onda. La banda a 1480 ha una cross-section di assorbimento pi\u00f9 bassa ed \u00e8 usata di solito in amplificatori di potenza. Solitamente negli amplificatori vengono utilizzate le due bande in combinazione mediante l'impiego di due o pi\u00f9 pompe.\nL'amplificatore ottico in fibra \u00e8 stato inventato da HJ Shaw e Michel Digonnet presso la Stanford University, in California, nei primi anni 1980. L'EDFA \u00e8 stato dimostrato diversi anni dopo da un gruppo formato da David N. Payne, R. Mears e L. Reekie, presso l'Universit\u00e0 di Southampton e da un gruppo degli AT &amp; T Bell Laboratories formato da E. Desurvire, P. Becker e J. Simpson.\nAmplificatori in fibra drogata per altri intervalli di lunghezza d'onda.\nSono stati utilizzati anche amplificatori in fibra drogata al Tulio per la banda S (1450\u00a0nm-1490\u00a0nm), amplificatori in fibra drogata al Praseodimio nella regione dei 1300\u00a0nm, altri ancora in fibra drogata al neodimio. Tuttavia queste due regioni non hanno mai avuto un elevato successo commerciale e tali amplificatori non hanno conosciuto lo stesso sviluppo avuto dagli EDFA.\nAmplificatori ottici a semiconduttore (SOA).\nGli amplificatori ottici a semiconduttore utilizzano un semiconduttore come mezzo attivo ottenendo anche qui l'effetto di amplificazione o guadagno per effetto dell'emissione stimolata grazie per\u00f2 ad un segnale di pompa elettrico che crea inversione di popolazione.\nSono tipicamente creati usando semiconduttori composti del III-V gruppo come il GaAs/AlGaAs, InP/InGaAs, InP/InGaAsP e InP/InAlGaAs, anche se qualunque semiconduttore a gap diretto come quelli di gruppo II-VI potrebbero essere usati. Questi amplificatori hanno una struttura simile ai diodi laser Fabry-Perot, ma con elementi anti-riflesso sulle facce esterne. Progetti recenti includono strati anti-riflesso e guide d'onda inclinate che garantiscono riflessioni delle facce esterna inferiori allo 0.001%. Esse consentono di creare una perdita di potenza concentrata maggiore del guadagno in cavit\u00e0, prevenendo il formarsi di un'oscillazione laser. Tali amplificatori sono spesso usati nei sistemi di telecomunicazione in forma di componenti codinati che lavorano a lunghezze d'onda tra gli 850\u00a0nm ed i 1600\u00a0nm e generano guadagni fino a 30\u00a0dB.\nL'amplificatore ottico a semiconduttore ha piccole dimensioni, \u00e8 meno costoso dell'EDFA e pu\u00f2 essere integrato con laser a semiconduttore, modulatori, ecc., tuttavia le prestazioni non sono ancora comparabili con quelle degli EDFA: il SOA infatti \u00e8 pi\u00f9 rumoroso, presenta un guadagno inferiore, una moderata sensibilit\u00e0 alla polarizzazione ed elevate non-linearit\u00e0 unite a tempi di risposta molto veloci. Questo origina dal fatto che il tempo medio di vita degli elettroni nello stato eccitato \u00e8 molto ridotto e questo comporta rapide reazioni del guadagno alle variazioni di potenza del segnale utile e di quello di pompa. A sua volta rapide variazioni di guadagno possono distorcere il segnale. \nQueste non-linearit\u00e0 costituiscono il problema maggiore per applicazioni nelle comunicazioni ottiche. Tuttavia i SOA garantiscono la possibilit\u00e0 di ottenere guadagno per lunghezze d'onda diverse dagli EDFA. Per risolvere il problema dei rapidi tempi di risposta, sono stati sviluppati amplificatori ottici lineari (LOA) che utilizzano tecniche di \"clamping\" e sono insensibili alle variazioni potenza su range frequenziali molto ampi.\nLe elevate non linearit\u00e0 rendono gli amplificatori a semiconduttore molto attraenti per l'elaborazione ottica dei segnali come lo switching ottico e la conversione di lunghezza d'onda. Molta ricerca \u00e8 stata compiuta sugli amplificatori ottici a semiconduttore come elementi per l'elaborazione ottica del segnale, la conversione di lunghezza d'onda, il recupero di clock, la demultiplazione di segnale ed il riconoscimento di pattern.\nPer alta potenza di uscita, vengono usati amplificatori ottici con struttura rastremata. La lunghezza d'onda \u00e8 633\u00a0nm a 1480\u00a0nm.\nSOA a cavit\u00e0 verticale.\nUna recente aggiunta nella famiglia dei SOA sono i SOA a cavit\u00e0 verticale (VCSOA). Questi dispositivi hanno una struttura simile e numerose caratteristiche in comune con i laser a cavit\u00e0 verticale (VCSEL). La differenza maggiore tra VCSOA e VCSEL sta nelle minori riflessioni usate nella cavit\u00e0 degli amplificatori, allo scopo di evitare il raggiungimento della soglia per cui il dispositivo inizia a laserare. Grazie a cavit\u00e0 molto corte, e di conseguenza a mezzi attivi molto sottili, questi dispositivi presentano un guadagno da singola passata molto basso (nell'ordine di pochi punti percentuali) ed una \"free spectral range\" molto elevata. Il basso guadagno richiede che la riflettivit\u00e0 degli specchi sia abbastanza elevata per aumentare il guadagno totale del segnale. Oltre ad aumentare il guadagno, l'uso di strutture a cavit\u00e0 risonante consente di ottenere una banda di guadagno molto stretta; se aggiungiamo che la \"free spectral range\" \u00e8 molto elevata, questo comporta che l'uso dei VCSOA \u00e8 limitato ad operazioni a singolo canale. Ne consegue che i VCSOA possono essere considerati dei filtri amplificativi.\nA causa della geometria a cavit\u00e0 verticale, i VCSOA sono amplificatori risonanti a cavit\u00e0 verticale che lavorano con segnali che entrano ed escono perpendicolarmente rispetto alla superficie del wafer. Unitamente alla loro dimensione ridotta, questo porta i VCSOA ad avere numerosi vantaggi che includono un basso consumo di potenza, bassa rumorosit\u00e0, guadagno insensibile alla polarizzazione e la possibilit\u00e0 di fabbricare vettori bidimensionali molto compatti di dispositivi su un singolo chip. Questi dispositivi sono ancora nella fase iniziale di ricerca, ma sono gi\u00e0 stati ottenuti risultati incoraggianti nell'uso come preamplificatori. I futuri sviluppi della tecnologia dei VCSOA \u00e8 la dimostrazione di dispositivi sintonizzabili in lunghezza d'onda. Questi SOA a cavit\u00e0 verticale MEMS-sintonizzabili utilizzano un sistema microelettromeccanico (MEMS) per ottenere un intervallo di sintonizzazione ampio e continuo del guadagno dell'amplificatore.\nAmplificatori Raman.\nIn un amplificatore Raman, a differenza degli EDFA e dei SOA, il segnale utile \u00e8 amplificato mediante amplificazione Raman e non per emissione stimolata: l'amplificazione \u00e8 infatti ottenuta mediante interazione non lineare tra il laser e il segnale di pompa all'interno della fibra ottica stessa. Esistono due tipi di amplificatori Raman: \"distribuiti\" e \"concentrati\". In un amplificatore Raman distribuito, la fibra di trasmissione \u00e8 utilizzata come mezzo attivo, inserendo in essa un segnale di pompa multiplato con il segnale in transito, mentre in un amplificatore Raman concentrato si utilizza una fibra dedicata e pi\u00f9 corta per ottenere amplificazione. Nel caso di amplificatori Raman concentrati si utilizzano fibre altamente non lineari, con core molto ridotto, in modo da aumentare l'interazione tra il segnale e la pompa e ridurre la lunghezza di fibra necessaria.\nLa luce di pompa pu\u00f2 essere accoppiata nella fibra di trasmissione nella stessa direzione dei segnali (pompaggio co-propagante), in direzione opposta (pompaggio contro-propagante) o entrambe. Il pompaggio contro-propagante \u00e8 pi\u00f9 comune poich\u00e9 garantisce minore rumorosit\u00e0.\nLa potenza di pompa necessaria per l'amplificazione Raman \u00e8 superiore a quella richiesta per l'amplificazione con EDFA; per ottenere livelli utili di guadagno in amplificatori distribuiti sono necessari in pi\u00f9. Gli amplificatori concentrati, in cui la luce di pompa pu\u00f2 essere semplicemente contenuta per evitare rischi di sicurezza, possono usare anche di potenza ottica.\nIl principale vantaggio dell'amplificazione Raman \u00e8 la possibilit\u00e0 di ottenere amplificazione distribuita lungo la fibra di trasmissione, aumentando cos\u00ec la lunghezza delle tratte di fibra tra gli amplificatori. La banda di amplificazione degli amplificatori Raman \u00e8 definita dalla lunghezza d'onda della pompa utilizzata e quindi l'amplificazione pu\u00f2 essere ottenuta su pi\u00f9 ampie e diverse regioni rispetto ad altri tipi di amplificatore che si basano su dopanti e sulla progettazione di dispositivi per definire la finestra di amplificazione.\nIl meccanismo dell'amplificazione Raman permette inoltre di realizzare convertitori di frequenza ottici.\nAmplificatori ottici parametrici.\nUn amplificatore ottico parametrico (OPA) consente l'amplificazione di un segnale debole in un mezzo altamente non lineare. A differenza degli amplificatori precedentemente menzionati, utilizzati per lo pi\u00f9 nell'ambito delle telecomunicazioni, questo tipo trova la sua principale applicazione nell'espandere l'intervallo di sintonizzabilit\u00e0 di laser ultra veloci a stato solido. Gli OPA sono capaci di bande di amplificazione molto elevate."}
{"id": "833039", "revid": "117698099", "url": "https://it.wikipedia.org/wiki?curid=833039", "title": "Gary Jennings", "text": "Visse per lungo tempo in Messico, dove studi\u00f2 e svolse numerose e accurate ricerche sulla civilt\u00e0 azteca. A diretto contatto con le antiche trib\u00f9 locali, ne condivise i riti e le usanze.\nGrazie al suo lavoro di giornalista e corrispondente di guerra ebbe modo di viaggiare in tutto il mondo.\nGiunse al successo nel 1980 grazie al romanzo storico \"L'azteco [ed. Rizzoli]\", che nel 1982 vinse il Premio Bancarella.\nDi buona fattura si presentano anche i romanzi successivi , eleggendo Jennings a un livello di eccellenza nell'ambito del romanzo storico contemporaneo.\nGary Jennings non ha lasciato, in realt\u00e0, alcun manoscritto relativo ai romanzi postumi a lui attribuiti, i quali rinnovano l'espediente che fu adottato, ad esempio, per imbastire la miriade dei falsi salgariani.\nOpere.\nOltre a questi libri, la serie include anche \"Il sangue dell'azteco\" (\"Aztec Blood\", 2001), \"La furia dell'azteco\" (\"Aztec Rage\", 2006), \"Fuoco azteco\" (\"Aztec Fire\", 2008), e l'ultimo, \"Aztec Revenge\" nel 2012, tutti scritti da Robert Gleason, il curatore editoriale ufficiale di Jennings, e Junius Podrug."}
{"id": "833040", "revid": "599013", "url": "https://it.wikipedia.org/wiki?curid=833040", "title": "Isonoe", "text": ""}
{"id": "833041", "revid": "1745361", "url": "https://it.wikipedia.org/wiki?curid=833041", "title": "Isonoe (mitologia)", "text": "Secondo la mitologia greca, Isonoe (in greco \"\u0399\u03c3\u03bf\u03bd\u03bf\u03b7\") era una delle Danaidi. \nNella mitologia.\nFu amante di Zeus e ne ebbe un figlio di nome Orcomeno. Quando mor\u00ec, venne trasformata dal dio in una fonte.\nIn astronomia.\nLe \u00e8 stato dedicato uno dei satelliti del pianeta Giove."}
{"id": "833049", "revid": "6923", "url": "https://it.wikipedia.org/wiki?curid=833049", "title": "Cultura del vaso campaniforme", "text": "La cultura del vaso campaniforme (in inglese \"Bell Beaker culture\" o \"Beaker culture\") si riferisce a un periodo della tarda et\u00e0 del rame (2600 - 1900 a.C. circa), in cui si diffuse questo tipo di ceramica.\nOrigine.\nSono molte le teorie sull'origine di questa cultura. Una di queste vuole che la sua nascita sia avvenuta nella penisola iberica durante il calcolitico da dove si diffuse nel resto del continente, effettivamente recenti studi al radiocarbonio hanno dimostrato che i pi\u00f9 antichi esempi di ceramiche campaniformi provengono dal territorio portoghese (2900 a.C.), dai siti di Zambujal e Vila Nova de Sao Pedro. Marija Gimbutas la identificava invece come un'antica cultura indoeuropea, pi\u00f9 precisamente proto-celtica; in questo contesto, l'archeologa lituana la fa derivare da culture dell'Europa centro-orientale kurganizzate da incursioni di trib\u00f9 indoeuropee delle steppe. Cos\u00ec la Gimbutas descrisse la diffusione del campaniforme nell'ottica dell'espansione Kurgan:\nDavid W. Anthony, nel 2007, riprendendo la tesi della Gimbutas, ha indicato la pianura ungherese (fortemente \"kurganizzata\", attorno al 3100 a.C., dalla \"terza ondata kurgan\", costituita da immigrati provenienti dalle steppe che importarono la cultura di Jamna) come territorio d'origine della cultura del vaso campaniforme da dove si sarebbe espansa verso ovest.\nEdward Sangmeister negli anni sessanta teorizz\u00f2 che la prima espansione del vaso campaniforme part\u00ec dal Portogallo e si diresse verso nord lungo la costa atlantica raggiungendo i Paesi Bassi e l'Europa centrale; in seguito, dopo essersi \"fusa\" con la cultura della ceramica cordata, avvenne un movimento di \"riflusso\" (\"R\u00fcckstrom\") verso ovest di questa cultura a partire dalla Germania.\nNegli anni settanta Lanting e Van der Waals hanno proposto invece una cronologia per lo sviluppo della cultura del vaso campaniforme direttamente dalle prime forme della cultura dell'ascia da battaglia e dalla cultura del bicchiere imbutiforme, presenti precedentemente nell'area olandese (il cosiddetto \"Dutch Model\").\nData l'inusuale forma del vasellame e la comparsa ex abrupto delle attestazioni archeologiche, la spiegazione tradizionale per l'apparizione della cultura del vaso campaniforme \u00e8 stata quella della diffusione di un gruppo di persone attraverso l'Europa. Agli inizi del XX secolo, queste terrecotte furono viste come elemento di un popolo che, attraverso continue invasioni, port\u00f2 con s\u00e9 la lavorazione dei metalli e nuovi usi funerari, dominando la precedente popolazione europea del primo Neolitico.\nAttualmente si pensa che la diffusione di questo fenomeno culturale in una regione cos\u00ec vasta dell'Europa sia attribuibile a diversi fattori (flussi migratori, scambi commerciali).\nStile.\nIl vaso campaniforme si diffonde in Europa tra l'et\u00e0 del rame e l'antica Et\u00e0 del Bronzo (fine III - inizio II millennio a.C.). L'espressione fu coniata da John Abercromby per definire un tipo di oggetti in terracotta, la cui forma ricordava quella di una campana rovesciata.\nLa decorazione dei vasi presenta numerose varianti, anche se \u00e8 caratterizzata da fini decorazioni ottenute con tecniche diverse: cordicella, pettine, conchiglia.\nDiffusione.\nQuesta cultura \u00e8 attestata nelle odierne Portogallo, Spagna, Maghreb, Italia insulare e centro-settentrionale, Francia (escluso il Massiccio centrale), Gran Bretagna e Irlanda, Paesi Bassi, Germania tra l'Elba e il Reno, con un'estensione lungo l'alto corso del Danubio nel bacino di Vienna (Austria) e Ungheria (isola Czepel).\nItalia continentale.\nNella penisola le aree pi\u00f9 interessate sono la pianura padana, in particolare la zona del lago di Garda, e la Toscana. I vasi campaniformi appaiono in questi territori dell'Italia centro-settentrionale come \"elementi estranei\" inseritisi nelle preesistenti culture di Remedello e del Rinaldone. Per quanto riguarda l'aspetto funerario, numerosi sepolcri sono stati scoperti soprattutto nel bresciano, ad esempio, a Ca' di Marco e a Santa Cristina di Fiesse, mentre, nell'Italia centrale, bicchieri campaniformi sono stati rinvenuti nella tomba di Fosso Conicchio (VT).\nSardegna.\nVerso la fine del III millennio a.C., anche la Sardegna venne investita dalla corrente culturale campaniforme. Fu una cultura di apporto esterno, le cui popolazioni vissero mischiate con popoli di altre culture. Fu presumibilmente composta da una societ\u00e0 guerriera, a giudicare dai ritrovamenti nei sepolcri delle domus de janas di armi ed equipaggiamenti bellici, come i braccioli di pietra levigata che i guerrieri indossavano per attutire il rinculo dell'arco, noti come \"brassard\" (bracciali da arciere), insieme a caratteristiche collane di conchiglie o denti di animale. Usavano inoltre pugnali di rame, bracciali e anelli. Per la prima volta in Sardegna appaiono manufatti in oro (Tomba di Bingia 'e Monti - Gonnostramatza). Anche in queste fasi, i protosardi continuano a utilizzare le necropoli a \"domus de janas\" per le loro sepolture, ma \u00e8 documentata anche l'inumazione entro cista litica (Santa Vittoria-Nuraxinieddu).\nSicilia.\nIl campaniforme venne introdotto in Sicilia dalla Sardegna e si diffuse principalmente nella parte nord-occidentale e sud-occidentale dell'isola. Nell'area nord-occidentale e nel Palermitano mantenne pressoch\u00e9 integre le sue caratteristiche culturali e sociali, mentre nella parte sud-occidentale si integr\u00f2 decisamente con le culture locali. In questa regione, il manufatto sembra essere contemporaneo a piccoli monumenti megalitici a forma di dolmen, individuati da poco e per i quali \u00e8 ancora ignota la provenienza, analoghi a costruzioni presenti alle Baleari e in Sardegna. La concomitanza di pi\u00f9 indizi ha portato qualche studioso a ipotizzare che \"vaso campaniforme\" e \"dolmen\" siciliani potrebbero essere il prodotto di uno stesso popolo. Anche la parte orientale dell'isola ha rivelato frammenti di almeno due di questi \"vasi\", probabilmente di origine iberica e rinvenuti in un'area, il siracusano, che a oggi vanta il maggior numero di architetture dolmeniche in Sicilia.\nSet campaniforme.\nOltre al vaso a forma di campana, nei vari siti associati al campaniforme \u00e8 spesso riscontrabile un tipico \"\"set\", o \"pacchetto\"\", composto da un bracciale da arciere, punte di freccia in selce, bottoni in osso a V, pugnali in rame e vari ornamenti, come collane di conchiglie o zanne di cinghiale.\nMigrazione vs. acculturazione.\nVere Gordon Childe ha descritto la \"gente del vaso\" come:\nTuttavia, non \u00e8 necessario pensare a una correlazione fra una cultura archeologica e un gruppo etnico. Del resto, la cultura materiale e le innovazioni tecnologiche possono diffondersi indipendentemente dal movimento di un popolo. Dunque, il punto di vista di Childe appare oggi errato, basato su correlazioni erronee e conoscenze limitate, mentre l'assunto di un'invasione del \"popolo del vaso\" \u00e8 considerato come un tentativo di attribuire i numerosi cambiamenti culturali a una causa precisa.\nAltri archeologi, notando che la distribuzione delle coppe era pi\u00f9 ampia nelle zone degli itinerari di trasporto, compresi i luoghi di guado, le valli fluviali e i passi montani, hanno suggerito che lo stile pan-europeo della coppa sia stato portato in origine da commercianti di bronzo, che poi si deposit\u00f2 presso le locali culture neolitiche o primo-calcolitiche, da cui emersero stili locali.\nOggi molti archeologi pensano che il \"popolo del vaso\" non sia mai esistito come gruppo e che la cultura del vaso campaniforme sia stata solo il frutto della diffusione in Europa di conoscenze manifatturiere non connesse con un popolo. Queste conoscenze potrebbero essere giunte attraverso l'influenza di popoli vicini, o come conseguenza di un movimento migratorio. Questa cultura potrebbe, ad esempio, essere correlata alla produzione e al consumo di birra (come sembrerebbero suggerire anche studi palinologici su pollini), o a legami commerciali marittimi con l'Europa atlantica.\nLa teoria che esclude un'invasione fu proposta per la prima volta da Colin Burgess e Steve Shennan attorno alla met\u00e0 degli anni settanta del XX secolo, e oggi l'ipotesi pi\u00f9 diffusa \u00e8 quella di popoli indigeni europei che hanno adottato e adattato in modi diversi nuove conoscenze, dando cos\u00ec vita alla \"cultura del vaso campaniforme\".\nRecenti analisi su 86 individui di questa cultura provenienti da sepolture bavaresi suggeriscono, tuttavia, che tra il 18 e il 25 per cento di queste sepolture erano occupate da individui provenienti da zone molto lontane da quest'area. Ci\u00f2 attesterebbe l'esistenza di un notevole movimento migratorio dal nord-est al sud-ovest.\nUn altro studio effettuato sull'arciere di Amesbury, il cosiddetto \"Re di Stonehenge\", per via della vicinanza del suo sepolcro al famoso sito inglese e per lo sfarzo del suo corredo funerario (comprendente vasi campaniformi di raffinata qualit\u00e0, pugnali, punte di freccia e oggetti in oro), ha stabilito che il defunto proveniva da una regione fredda dell'Europa centrale. Il caso dell'arciere di Amesbury \u00e8 utilizzato come esempio dai sostenitori della tesi migrazionista.\nUsi funerari.\nLa cultura del vaso campaniforme aveva una sua sepoltura tipica, la cosiddetta \"cista litica monosoma\" presente in tutte le zone dell'Europa in cui si diffuse questa cultura. Il defunto veniva sepolto in posizione rannicchiata, con lo sguardo rivolto verso est, sovente con un corredo di armi e con l'immancabile vaso campaniforme. La grande ricchezza dei corredi funerari riscontrata in alcune sepolture ha fatto supporre che esistesse gi\u00e0 una qualche forma di stratificazione sociale. Nelle sepolture campaniformi prevale il rito dell'inumazione, anche se sono stati registrati alcuni casi di cremazione del defunto.\nAntropologia fisica.\nStudi craniometrici effettuati in passato dimostrarono che il popolo del vaso campaniforme apparteneva a un tipo fisico differente rispetto a quello delle genti native delle aree colonizzate. Secondo queste indagini, il popolo del vaso campaniforme era di alta statura, possedeva una corporatura robusta e un cranio brachicefalo. A partire dagli anni Sessanta, l'ipotesi migratoria venne scartata, anche se recenti studi hanno cautamente confermato le prime ipotesi che teorizzavano una migrazione di questo popolo che port\u00f2 con s\u00e9 nei nuovi territori le proprie abilit\u00e0 metallurgiche, tecniche agricole e pratiche religiose."}
{"id": "833050", "revid": "83531", "url": "https://it.wikipedia.org/wiki?curid=833050", "title": "Sette opere di Misericordia (Caravaggio)", "text": ""}
{"id": "833051", "revid": "1305772", "url": "https://it.wikipedia.org/wiki?curid=833051", "title": "YEN", "text": ""}
{"id": "833052", "revid": "599013", "url": "https://it.wikipedia.org/wiki?curid=833052", "title": "Yeo", "text": ""}
{"id": "833053", "revid": "599013", "url": "https://it.wikipedia.org/wiki?curid=833053", "title": "Yep", "text": ""}
{"id": "833054", "revid": "599013", "url": "https://it.wikipedia.org/wiki?curid=833054", "title": "Yeq", "text": ""}
{"id": "833055", "revid": "599013", "url": "https://it.wikipedia.org/wiki?curid=833055", "title": "Yer", "text": ""}
{"id": "833057", "revid": "599013", "url": "https://it.wikipedia.org/wiki?curid=833057", "title": "Yet", "text": ""}
{"id": "833058", "revid": "599013", "url": "https://it.wikipedia.org/wiki?curid=833058", "title": "Yeu", "text": ""}
{"id": "833059", "revid": "729019", "url": "https://it.wikipedia.org/wiki?curid=833059", "title": "Strada statale 117 bis Centrale Sicula", "text": "La strada statale 117 bis Centrale Sicula (SS 117 bis) \u00e8 una strada statale italiana che collega le citt\u00e0 di Enna e Gela passando per Piazza Armerina.\nLa strada non \u00e8 direttamente collegata alla strada statale 117 Centrale Sicula ma ne costituisce l'ideale prosecuzione verso sud. La strada \u00e8 impropriamente chiamata \"Scorrimento veloce Gela-Catania\" perch\u00e9 considerata parte integrante della SS417.\nDescrizione.\nLa strada ha origine in una zona di intersezione tra alcune importanti arterie della Sicilia centrale, ovvero la strada statale 121 Catanese, la strada statale 290 di Alimena, l'A19 Palermo-Catania e la strada statale 192 della Valle del Dittaino a valle della citt\u00e0 di Enna.\nAttraversata Enna Bassa, la strada costituisce il principale asse di viabilit\u00e0 ordinaria per Caltanissetta fino all'innesto, senza soluzione di continuit\u00e0, sulla strada statale 122 Agrigentina. Questa prosegue per Caltanissetta, mentre la strada statale 117 bis, con un percorso stretto e tortuoso, interessato da un traffico esclusivamente locale, giunge all'innesto con la direttrice nord-sud Santo Stefano di Camastra-Gela, di cui rappresenta il tratto finale verso sud.\nLungo tale tratto la strada tocca Piazza Armerina e le importanti intesezioni con la strada statale 124 Siracusana, la strada statale 417 di Caltagirone per Caltagirone e Catania e la strada statale 190 delle Solfare per Riesi e Canicatt\u00ec. Termina infine a Gela dove si innesta sulla strada statale 115 Sud Occidentale Sicula alle porte della citt\u00e0."}
{"id": "833060", "revid": "599013", "url": "https://it.wikipedia.org/wiki?curid=833060", "title": "Yey", "text": ""}
{"id": "833061", "revid": "599013", "url": "https://it.wikipedia.org/wiki?curid=833061", "title": "Yfa", "text": ""}
{"id": "833062", "revid": "599013", "url": "https://it.wikipedia.org/wiki?curid=833062", "title": "Yfb", "text": ""}
{"id": "833063", "revid": "599013", "url": "https://it.wikipedia.org/wiki?curid=833063", "title": "Yfg", "text": ""}
{"id": "833064", "revid": "599013", "url": "https://it.wikipedia.org/wiki?curid=833064", "title": "Yfh", "text": ""}
{"id": "833065", "revid": "124111166", "url": "https://it.wikipedia.org/wiki?curid=833065", "title": "Pardubice", "text": "Pardubice (in tedesco \"Pardubitz\") \u00e8 una citt\u00e0 della Repubblica Ceca, capoluogo del distretto e della regione omonimi. Importante snodo ferroviario, ha un aeroporto ed \u00e8 sede dell'omonima universit\u00e0.La citt\u00e0 ha dato i natali al regista, drammaturgo e pittore Emil Artur Longen.\nGeografia.\nLa citt\u00e0 \u00e8 situata nella Boemia orientale, alla confluenza dell'Elba e della Chrudimka, 20 km a sud di Hradec Kr\u00e1lov\u00e9 e 97 km a est di Praga.\nStoria.\nLa prima menzione scritta della citt\u00e0 risale al 1295, in occasione della fondazione da parte di Papa Bonifacio VIII del monastero dell'ordine cavalleresco dei Crocigeri della Stella Rossa, cos\u00ec come la Chiesa di San Bartolomeo. Nel 1340 Arno\u0161t di Pardubice, il primo arcivescovo di Praga, eredit\u00f2 la citt\u00e0. I suoi successori includono Smil Fla\u015dka di Pardubice, Giovanni da Milheim (costruttore della Cappella Bethleem a Praga), Vittorino di Kun\u0161t\u00e1t e Podebrady, padre del re boemo Giorgio di Pod\u011bbrady. Nel 1491 l'aristocratica famiglia Pern\u0161tein acquist\u00f2 la citt\u00e0, che da allora si circond\u00f2 di potenti bastioni. Dal 1560 Pardubice divenne la residenza dei sovrani della Boemia.\nL'espansione della citt\u00e0 inizi\u00f2 nella prima met\u00e0 del XIX secolo con la costruzione della ferrovia Praga-Pardubice-Olomouc. Nella seconda met\u00e0 del secolo, le fabbriche si moltiplicarono: dalle macchine di H\u00fcbner-Opitz per la macinazione del grano (1866) allo zuccherificio (1869), dal birrificio (1871) alla fabbrica di utensili \"Prokop\" (1872), dalla raffineria di olio minerale della societ\u00e0 Fanto (1889) all'industria di torrefazione del caff\u00e8 fondata da Jind\u0159ich Franck (1897).\nLa diversificazione industriale continu\u00f2 dopo la Prima guerra mondiale, con la chimica (fabbriche di esplosivi del quartiere Semt\u00edn, che produce semtex), la telegrafia e successivamente l'elettronica.\nDurante la seconda guerra mondiale, la Resistenza antinazista fu organizzata attivamente. \u00c8 qui che il gruppo di paracadutisti \"Silver A\" organizz\u00f2 un attacco clamoroso contro Reinhard Heydrich. Nel maggio 1942 la citt\u00e0 sub\u00ec rappresaglie: in un mese, pi\u00f9 di 200 persone furono giustiziate nel piccolo castello, tra queste gli abitanti del villaggio di Le\u017e\u00e1ky, che venne bruciato e distrutto.\nTerminata la guerra, Pardubice divenne la capitale della Boemia Orientale nel 1949, e questo status acceler\u00f2 la crescita della citt\u00e0."}
{"id": "833066", "revid": "599013", "url": "https://it.wikipedia.org/wiki?curid=833066", "title": "Yfl", "text": ""}
{"id": "833067", "revid": "599013", "url": "https://it.wikipedia.org/wiki?curid=833067", "title": "Yfo", "text": ""}
{"id": "833068", "revid": "599013", "url": "https://it.wikipedia.org/wiki?curid=833068", "title": "Yfr", "text": ""}
{"id": "833069", "revid": "599013", "url": "https://it.wikipedia.org/wiki?curid=833069", "title": "Yfs", "text": ""}
{"id": "833070", "revid": "599013", "url": "https://it.wikipedia.org/wiki?curid=833070", "title": "Yfx", "text": ""}
{"id": "833071", "revid": "599013", "url": "https://it.wikipedia.org/wiki?curid=833071", "title": "Yga", "text": ""}
{"id": "833072", "revid": "599013", "url": "https://it.wikipedia.org/wiki?curid=833072", "title": "Ygb", "text": ""}
{"id": "833073", "revid": "599013", "url": "https://it.wikipedia.org/wiki?curid=833073", "title": "Yge", "text": ""}
{"id": "833074", "revid": "250417", "url": "https://it.wikipedia.org/wiki?curid=833074", "title": "Stephen Colbert", "text": "Figlio di Lorna Elizabeth Tuck e del medico James William Colbert, Jr., suo padre mor\u00ec quando aveva 10 anni nello schianto del Volo Eastern Air Lines 212.\nDopo aver studiato Filosofia presso il College di Hampden-Sidney, si iscrive alla Scuola di Arti e Scienze della comunicazione della Northwestern University, dove si laurea nel 1986.\nColbert collabora attivamente con la rete televisiva via cavo Comedy Central, sulla quale ha condotto dal 2005 al 2015 il telegiornale satirico \"The Colbert Report\". In precedenza, ha collaborato ad un'altra celebre trasmissione del network, \"The Daily Show\".\nDal 2015 conduce \"The Late Show with Stephen Colbert\" sulla CBS, ereditando la conduzione da David Letterman."}
{"id": "833075", "revid": "599013", "url": "https://it.wikipedia.org/wiki?curid=833075", "title": "Ygg", "text": ""}
{"id": "833076", "revid": "599013", "url": "https://it.wikipedia.org/wiki?curid=833076", "title": "Ygh", "text": ""}
{"id": "833078", "revid": "640277", "url": "https://it.wikipedia.org/wiki?curid=833078", "title": "Stelle principali della costellazione dell'Unicorno", "text": "Segue un prospetto delle stelle principali della costellazione dell'Unicorno, elencate per magnitudine decrescente."}
{"id": "833079", "revid": "599013", "url": "https://it.wikipedia.org/wiki?curid=833079", "title": "Ygj", "text": ""}
{"id": "833080", "revid": "599013", "url": "https://it.wikipedia.org/wiki?curid=833080", "title": "Ygl", "text": ""}
{"id": "833081", "revid": "599013", "url": "https://it.wikipedia.org/wiki?curid=833081", "title": "Ygn", "text": ""}
{"id": "833082", "revid": "599013", "url": "https://it.wikipedia.org/wiki?curid=833082", "title": "Ygo", "text": ""}
{"id": "833083", "revid": "599013", "url": "https://it.wikipedia.org/wiki?curid=833083", "title": "Ygp", "text": ""}
{"id": "833084", "revid": "599013", "url": "https://it.wikipedia.org/wiki?curid=833084", "title": "Ygq", "text": ""}
{"id": "833085", "revid": "599013", "url": "https://it.wikipedia.org/wiki?curid=833085", "title": "Ygs", "text": ""}
{"id": "833088", "revid": "599013", "url": "https://it.wikipedia.org/wiki?curid=833088", "title": "Ygt", "text": ""}
{"id": "833089", "revid": "599013", "url": "https://it.wikipedia.org/wiki?curid=833089", "title": "Ygv", "text": ""}
{"id": "833090", "revid": "599013", "url": "https://it.wikipedia.org/wiki?curid=833090", "title": "Ygw", "text": ""}
{"id": "833091", "revid": "599013", "url": "https://it.wikipedia.org/wiki?curid=833091", "title": "Ygx", "text": ""}
{"id": "833093", "revid": "599013", "url": "https://it.wikipedia.org/wiki?curid=833093", "title": "Ygz", "text": ""}
{"id": "833094", "revid": "599013", "url": "https://it.wikipedia.org/wiki?curid=833094", "title": "Yha", "text": ""}
{"id": "833095", "revid": "599013", "url": "https://it.wikipedia.org/wiki?curid=833095", "title": "Yhb", "text": ""}
{"id": "833096", "revid": "287204", "url": "https://it.wikipedia.org/wiki?curid=833096", "title": "Contea di Cherokee", "text": "Contea di Cherokee o Cherokee County \u00e8 la denominazione delle seguenti contee degli Stati Uniti:"}
{"id": "833097", "revid": "599013", "url": "https://it.wikipedia.org/wiki?curid=833097", "title": "Yhc", "text": ""}
{"id": "833098", "revid": "599013", "url": "https://it.wikipedia.org/wiki?curid=833098", "title": "Yhe", "text": ""}
{"id": "833099", "revid": "599013", "url": "https://it.wikipedia.org/wiki?curid=833099", "title": "Yhf", "text": ""}
{"id": "833100", "revid": "599013", "url": "https://it.wikipedia.org/wiki?curid=833100", "title": "Yhg", "text": ""}
{"id": "833101", "revid": "599013", "url": "https://it.wikipedia.org/wiki?curid=833101", "title": "Yhh", "text": ""}
{"id": "833102", "revid": "122453", "url": "https://it.wikipedia.org/wiki?curid=833102", "title": "La S.S.Concezione nell'antica Firenze", "text": ""}
{"id": "833103", "revid": "599013", "url": "https://it.wikipedia.org/wiki?curid=833103", "title": "Yhi", "text": ""}
{"id": "833104", "revid": "88740", "url": "https://it.wikipedia.org/wiki?curid=833104", "title": "\u00dast\u00ed nad Labem", "text": "\u00dast\u00ed nad Labem (in tedesco \"Aussig\", in polacco \"U\u015bcie nad \u0141ab\u0105\") \u00e8 una citt\u00e0 della Repubblica Ceca, capoluogo del distretto e della regione omonimi, situata alla confluenza dei fiumi Elba e B\u00edlina. Il suo nome infatti \u00e8 traducibile come \"foce sul fiume Elba\".\nOspita industrie alimentari, chimiche e metalmeccaniche; sono inoltre pregiate le sue porcellane.\n\u00dast\u00ed nad Labem \u00e8 un importante porto fluviale, nonch\u00e9 grande nodo ferroviario. La citt\u00e0 \u00e8 la settima in Repubblica Ceca per numero di abitanti.\nMonumenti e luoghi d'interesse.\nArchitetture militari.\nCastel St\u0159ekov.\nA difesa della via d'acqua fu edificato all'inizio del XIV secolo un castello (in ceco \"St\u0159ekov\", in tedesco \"Schreckenstein\"), ampliato poi nel XV. Nel XVII secolo entr\u00f2 tra i possedimenti dei Lobkowicz, che sono tuttora i proprietari.\nGli interni storici custodiscono una esposizione storica sullo sviluppo del castello e a ricordo del soggiorno e dell'opera del compositore Richard Wagner.\nIl ristorante del castello, con veduta sulla valle dell'Elba, risale al XIX secolo."}
{"id": "833105", "revid": "599013", "url": "https://it.wikipedia.org/wiki?curid=833105", "title": "Yhk", "text": ""}
{"id": "833106", "revid": "599013", "url": "https://it.wikipedia.org/wiki?curid=833106", "title": "Yhn", "text": ""}
{"id": "833107", "revid": "599013", "url": "https://it.wikipedia.org/wiki?curid=833107", "title": "Yhp", "text": ""}
{"id": "833108", "revid": "599013", "url": "https://it.wikipedia.org/wiki?curid=833108", "title": "Yhr", "text": ""}
{"id": "833109", "revid": "599013", "url": "https://it.wikipedia.org/wiki?curid=833109", "title": "Yhs", "text": ""}
{"id": "833110", "revid": "599013", "url": "https://it.wikipedia.org/wiki?curid=833110", "title": "Yht", "text": ""}
{"id": "833111", "revid": "599013", "url": "https://it.wikipedia.org/wiki?curid=833111", "title": "Yhy", "text": ""}
{"id": "833112", "revid": "599013", "url": "https://it.wikipedia.org/wiki?curid=833112", "title": "Yib", "text": ""}
{"id": "833114", "revid": "599013", "url": "https://it.wikipedia.org/wiki?curid=833114", "title": "Yif", "text": ""}
{"id": "833115", "revid": "599013", "url": "https://it.wikipedia.org/wiki?curid=833115", "title": "Yig", "text": ""}
{"id": "833117", "revid": "599013", "url": "https://it.wikipedia.org/wiki?curid=833117", "title": "Yih", "text": ""}
{"id": "833119", "revid": "584834", "url": "https://it.wikipedia.org/wiki?curid=833119", "title": "Testa di moro (colore)", "text": "Il colore testa di moro \u00e8 una gradazione scura di marrone, caratteristica della pelle utilizzata per l'abbigliamento e trattata con tinture.\nUso.\nIl colore testa di moro \u00e8 utilizzato in araldica ed \u00e8 presente nello stemma papale di papa Benedetto XVI."}
{"id": "833120", "revid": "1318658", "url": "https://it.wikipedia.org/wiki?curid=833120", "title": "YIN", "text": ""}
{"id": "833121", "revid": "599013", "url": "https://it.wikipedia.org/wiki?curid=833121", "title": "Yio", "text": ""}
{"id": "833123", "revid": "599013", "url": "https://it.wikipedia.org/wiki?curid=833123", "title": "Yiv", "text": ""}
{"id": "833125", "revid": "599013", "url": "https://it.wikipedia.org/wiki?curid=833125", "title": "Yiw", "text": ""}
{"id": "833127", "revid": "599013", "url": "https://it.wikipedia.org/wiki?curid=833127", "title": "Yix", "text": ""}
{"id": "833128", "revid": "599013", "url": "https://it.wikipedia.org/wiki?curid=833128", "title": "Yja", "text": ""}
{"id": "833130", "revid": "599013", "url": "https://it.wikipedia.org/wiki?curid=833130", "title": "Yjo", "text": ""}
{"id": "833131", "revid": "599013", "url": "https://it.wikipedia.org/wiki?curid=833131", "title": "Ykd", "text": ""}
{"id": "833133", "revid": "599013", "url": "https://it.wikipedia.org/wiki?curid=833133", "title": "Yke", "text": ""}
{"id": "833134", "revid": "599013", "url": "https://it.wikipedia.org/wiki?curid=833134", "title": "Ykj", "text": ""}
{"id": "833135", "revid": "599013", "url": "https://it.wikipedia.org/wiki?curid=833135", "title": "Ykk", "text": ""}
{"id": "833136", "revid": "599013", "url": "https://it.wikipedia.org/wiki?curid=833136", "title": "Ykl", "text": ""}
{"id": "833137", "revid": "965985", "url": "https://it.wikipedia.org/wiki?curid=833137", "title": "No Time to Chill", "text": "No Time to Chill \u00e8 il quinto album in studio del gruppo musicale tedesco Scooter, pubblicato nel 1998."}
{"id": "833138", "revid": "599013", "url": "https://it.wikipedia.org/wiki?curid=833138", "title": "Ykn", "text": ""}
{"id": "833139", "revid": "599013", "url": "https://it.wikipedia.org/wiki?curid=833139", "title": "Ykq", "text": ""}
{"id": "833140", "revid": "599013", "url": "https://it.wikipedia.org/wiki?curid=833140", "title": "Yks", "text": ""}
{"id": "833141", "revid": "599013", "url": "https://it.wikipedia.org/wiki?curid=833141", "title": "Ykt", "text": ""}
{"id": "833142", "revid": "599013", "url": "https://it.wikipedia.org/wiki?curid=833142", "title": "Yku", "text": ""}
{"id": "833143", "revid": "599013", "url": "https://it.wikipedia.org/wiki?curid=833143", "title": "Ykx", "text": ""}
{"id": "833144", "revid": "125193699", "url": "https://it.wikipedia.org/wiki?curid=833144", "title": "Giovanni Di Mauro", "text": "Biografia.\nGi\u00e0 iscritto alla Democrazia Cristiana con cui nel 1985 diviene consigliere comunale, fu sindaco di Agrigento dal 1990 al 1991.\nAlle elezioni politiche del 1992 viene eletto deputato alla Camera dei Deputati nella circoscrizione Sicilia occidentale.\nDal 2003 al 2006 \u00e8 Assessore della giunta provinciale di Agrigento guidata da Vincenzo Fontana.\nCandidatosi nel 2001 con il CCD, dal 2004 \u00e8 deputato all'Assemblea Regionale Siciliana della XIII legislatura (dove subentra a Vincenzo Lo Giudice, arrestato per concorso esterno in associazione mafiosa).\nFedelissimo di Raffaele Lombardo, \u00e8 nel 2005 tra i fondatori del Movimento per l'Autonomia.\nAlle elezioni politiche del 2006 viene nuovamente eletto alla Camera dei deputati, nella \"circoscrizione Sicilia 1\", nella lista \"Lega Nord - Movimento per l'Autonomia\".\nAlla Camera aderisce quindi al Gruppo misto, all'interno della componente politica \"MPA-Movimento per l'autonomia\" ed \u00e8 membro della Commissione Difesa.\nIl 17 luglio per\u00f2 rassegna le dimissioni dalla Camera dei deputati, venendo sostituito da Pietro Rao ed andando a guidare il gruppo parlamentare dell'MPA all'Assemblea Regionale Siciliana, dove \u00e8 stato eletto alle elezioni regionali in Sicilia del 28 maggio 2006.\nAlle elezioni politiche del 2008 \u00e8 nuovamente candidato alla Camera dei deputati nelle liste del Movimento per l'Autonomia (in terza posizione), sempre nella \"circoscrizione Sicilia 1\", venendo eletto deputato per via delle rinunce dei candidati che lo precedono.\nTuttavia nello stesso giorno si tengono anche le elezioni regionali in Sicilia del 2008, dove Di Mauro risulta eletto per l'MPA nel collegio di Agrigento e preferisce rimanere deputato all'Assemblea Regionale Siciliana, dimettendosi dalla Camera dei deputati e venendo sostituito da Ferdinando Latteri.\nVa quindi a ricoprire il ruolo di Assessore Regionale Cooperazione, Commercio, Artigianato e Pesca nella I Giunta Lombardo (2008-2009). Dopo il primo rimpasto passa diventa Assessore Regionale al Bilancio e Finanze nella II Giunta Lombardo (2009-2010) e viene riconfermato nella III Giunta Lombardo (2010) come Assessore Regionale al Territorio e all'Ambiente.Esce nella IV Giunta Lombardo (2010-2011)..\nAlle elezioni europee del 2009 \u00e8 candidato nella circoscrizione Italia insulare nella lista \"L'Autonomia\", raccogliendo complessivamente 56.046 preferenze,ma non venendo eletto, poich\u00e9 la lista non supera la soglia di sbarramento del 4% a livello nazionale.\nDopo la crisi politica alla Regione Siciliana e la nascita del terzo governo Lombardo, va a ricoprire il ruolo di Assessore regionale al Territorio e Ambiente, fino all'ottobre 2010.\nAlle elezioni regionali in Sicilia del 2012 viene riconfermato deputato all'ARS nella lista \"MPA-Partito dei siciliani\", a sostegno del candidato presidente Gianfranco Miccich\u00e8.\nAlle elezioni politiche del 2013 \u00e8 candidato in Sicilia al Senato della Repubblica nella lista \"MPA-Partito dei siciliani\" (in seconda posizione, dopo il capolista Raffaele Lombardo), tuttavia non viene eletto, poich\u00e9 il partito non supera la soglia di sbarramento del 3% a livello regionale e resta deputato all'Ars.\nAlle elezioni regionali siciliane del 5 novembre 2017 \u00e8 nuovamente candidato all'ARS, come capolista di \"Popolari e Autonomisti\" (lista espressione dell'MpA) in provincia di Agrigento e contemporaneamente anche nel \"listino bloccato\" del candidato presidente Nello Musumeci. Viene quindi rieletto deputato regionale nel \"listino maggioritario\".\nIl 18 dicembre 2017 viene eletto Vicepresidente vicario dell'Assemblea Regionale Siciliana con 37 voti su 70.\nProcedimenti giudiziari.\nNell'agosto del 1992 tutti gli assessori della sua giunta vengono arrestati in piena Tangentopoli, lui si avvale dell'immunit\u00e0 parlamentare ottenuta con il seggio in Parlamento per la Democrazia Cristiana ottenuto da poco, tuttavia verr\u00e0 condannato in primo grado a 10 mesi di reclusione.\nSuccessivamente la corte d'Appello del Distretto di Palermo con sentenza N\u00b0 2768/98 assolve il Di Mauro dalle imputazioni di falso a lui ascritte al capo M) della rubrica, in relazione alle condotte afferenti alle delibere nn.1845 e 2244 del 1991, per non aver commesso il fatto e tramite sentenza N\u00b0 2756/2001 \"Assolve Di Mauro Roberto Giovanni dai reati come a loro rispettivamente ascritti ai capi B1) e B2) della rubrica perch\u00e9 il fatto non costituisce reato.\";\nUn'altra condanna a 3 anni di reclusione in primo grado gli era stata inflitta, tuttavia per questo reato \u00e8 stato successivamente assolto in Corte d'appello ed in Cassazione."}
{"id": "833145", "revid": "599013", "url": "https://it.wikipedia.org/wiki?curid=833145", "title": "Yky", "text": ""}
{"id": "833146", "revid": "599013", "url": "https://it.wikipedia.org/wiki?curid=833146", "title": "Yla", "text": ""}
{"id": "833148", "revid": "1003477", "url": "https://it.wikipedia.org/wiki?curid=833148", "title": "Zl\u00edn", "text": "Zl\u00edn (in tedesco \"Zlin\") \u00e8 una citt\u00e0 della Repubblica Ceca nella Moravia meridionale sul fiume D\u0159evnice.\n\u00c8 la citt\u00e0 principale della regione omonima. Molto interessante dal punto di vista urbanistico, a partire dagli anni trenta del XX secolo la citt\u00e0 fu oggetto di un grandioso progetto ispirato all'utopia della citt\u00e0 giardino e coordinato dall'architetto Franti\u0161ek Lydie Gahura, allievo di Le Corbusier.\nTra il 1949 e il 1989 fu chiamata Gottwaldov, in onore di Klement Gottwald (Primo ministro e Presidente della Cecoslovacchia).\nEconomia.\nIn questa citt\u00e0 hanno la sede diverse industrie, come l'industria calzaturiera Ba\u0165a, che venne fondata da Tom\u00e1\u0161 Ba\u0165a nel 1894 e contribu\u00ec allo sviluppo economico di questa citt\u00e0 e del vicino paese di Otrokovice; ancora oggi sono presenti i capannoni della fabbrica Ba\u0165a e le case costruite dall'azienda per i suoi dipendenti, la torre degli uffici, nonch\u00e9 un museo dedicato a Tom\u00e1\u0161 Ba\u0165a nel centro della citt\u00e0.\nSono presenti industrie calzaturiere e metalmeccaniche, la citt\u00e0 ha una squadra di calcio, il Tescoma Zl\u00edn ed \u00e8 inoltre un importante centro culturale con tre licei ed un'universit\u00e0 intitolata a Tom\u00e1\u0161 Ba\u0165a.\nIl castello di Le\u0161n\u00e1.\nNella frazione di \"\u0160t\u00edpa\", a circa 7 km a nord-est dal centro di Zl\u00edn, sorge il castello di Le\u0161n\u00e1 (da non confondere con il castello neoclassico che sorge nel comune omonimo, a circa 60 km da Zl\u00edn).\nNel luogo su cui sorgeva un castello del 1721, poi demolito nel 1886, alla fine del XIX secolo venne edificato un nuovo castello, sul modello delle \"Manor House\" inglesi. Lo stile storicista rispecchia il gusto revivalista dell'epoca, gi\u00e0 influenzato dall'art nouveau.\nIl castello conserva ancora oggi gli allestimenti dell'epoca in cui fu costruito, preziose opere di intaglio, mobilia, quadri, collezioni di porcellana e argenteria.\nIl parco del castello \u00e8 oggi adibito a giardino zoologico."}
{"id": "833149", "revid": "599013", "url": "https://it.wikipedia.org/wiki?curid=833149", "title": "Ylb", "text": ""}
{"id": "833150", "revid": "599013", "url": "https://it.wikipedia.org/wiki?curid=833150", "title": "Ylc", "text": ""}
{"id": "833151", "revid": "599013", "url": "https://it.wikipedia.org/wiki?curid=833151", "title": "Ylf", "text": ""}
{"id": "833152", "revid": "599013", "url": "https://it.wikipedia.org/wiki?curid=833152", "title": "Ylg", "text": ""}
{"id": "833153", "revid": "599013", "url": "https://it.wikipedia.org/wiki?curid=833153", "title": "Ylh", "text": ""}
{"id": "833154", "revid": "599013", "url": "https://it.wikipedia.org/wiki?curid=833154", "title": "Ylj", "text": ""}
{"id": "833155", "revid": "599013", "url": "https://it.wikipedia.org/wiki?curid=833155", "title": "Yll", "text": ""}
{"id": "833156", "revid": "599013", "url": "https://it.wikipedia.org/wiki?curid=833156", "title": "Ylm", "text": ""}
{"id": "833159", "revid": "599013", "url": "https://it.wikipedia.org/wiki?curid=833159", "title": "Yln", "text": ""}
{"id": "833160", "revid": "599013", "url": "https://it.wikipedia.org/wiki?curid=833160", "title": "Ylp", "text": ""}
{"id": "833161", "revid": "599013", "url": "https://it.wikipedia.org/wiki?curid=833161", "title": "Ylq", "text": ""}
{"id": "833162", "revid": "599013", "url": "https://it.wikipedia.org/wiki?curid=833162", "title": "Ylr", "text": ""}
{"id": "833163", "revid": "599013", "url": "https://it.wikipedia.org/wiki?curid=833163", "title": "Yls", "text": ""}
{"id": "833164", "revid": "599013", "url": "https://it.wikipedia.org/wiki?curid=833164", "title": "Ylt", "text": ""}
{"id": "833165", "revid": "599013", "url": "https://it.wikipedia.org/wiki?curid=833165", "title": "Yma", "text": ""}
{"id": "833166", "revid": "599013", "url": "https://it.wikipedia.org/wiki?curid=833166", "title": "Ymb", "text": ""}
{"id": "833167", "revid": "599013", "url": "https://it.wikipedia.org/wiki?curid=833167", "title": "Ymc", "text": ""}
{"id": "833168", "revid": "599013", "url": "https://it.wikipedia.org/wiki?curid=833168", "title": "Ymd", "text": ""}
{"id": "833169", "revid": "729019", "url": "https://it.wikipedia.org/wiki?curid=833169", "title": "Guardie Rosse (Italia)", "text": "Le Guardie Rosse furono una formazione di difesa proletaria attiva in Italia principalmente durante il biennio rosso (1919-1920) e, in forma minore, fino al 1922.\nLa storia.\nFurono attive durante l'occupazione delle fabbriche di Torino, durante \nNello specifico la circolare n\u00b0 7 del 18 aprile 1921 del Partito Comunista d'Italia (PCd'I) (sezione italiana della Terza Internazionale) sintetizza il concetto di Guardia Rossa a nome del comitato centrale allora vigente:\nAvendo ipotizzato l'imminenza della rivoluzione, il Partito Comunista d'Italia ritiene necessario armare una \"milizia proletaria\", integrata tra i lavoratori di fabbriche e campagne, per spiegare la sua funzione e le tesi del comunismo all'interno della suddetta classe, per non apparire come \"braccio armato\" del partito slegato dalle dinamiche sociali.\nL'Inno.\nNel 1919 Spartacus Picenus, pseudonimo di Raffaele Mario Offidani, scrisse un canto intitolato \"La Guardia Rossa\", che fu fatto ascoltare a Lenin in persona. Quest'ultimo obiett\u00f2 che la musica non fosse abbastanza marziale.\nIl testo:\nCollegamenti esterni.\n[[Categoria:Antifascismo]]"}
{"id": "833170", "revid": "599013", "url": "https://it.wikipedia.org/wiki?curid=833170", "title": "Yme", "text": ""}
{"id": "833171", "revid": "599013", "url": "https://it.wikipedia.org/wiki?curid=833171", "title": "Ymf", "text": ""}
{"id": "833173", "revid": "599013", "url": "https://it.wikipedia.org/wiki?curid=833173", "title": "Ymg", "text": ""}
{"id": "833174", "revid": "599013", "url": "https://it.wikipedia.org/wiki?curid=833174", "title": "Ymh", "text": ""}
{"id": "833175", "revid": "599013", "url": "https://it.wikipedia.org/wiki?curid=833175", "title": "Ymi", "text": ""}
{"id": "833176", "revid": "599013", "url": "https://it.wikipedia.org/wiki?curid=833176", "title": "Yml", "text": ""}
{"id": "833177", "revid": "599013", "url": "https://it.wikipedia.org/wiki?curid=833177", "title": "Ymn", "text": ""}
{"id": "833178", "revid": "599013", "url": "https://it.wikipedia.org/wiki?curid=833178", "title": "Ymo", "text": ""}
{"id": "833179", "revid": "599013", "url": "https://it.wikipedia.org/wiki?curid=833179", "title": "Ymp", "text": ""}
{"id": "833181", "revid": "599013", "url": "https://it.wikipedia.org/wiki?curid=833181", "title": "Ymy", "text": ""}
{"id": "833182", "revid": "599013", "url": "https://it.wikipedia.org/wiki?curid=833182", "title": "Yna", "text": ""}
{"id": "833183", "revid": "599013", "url": "https://it.wikipedia.org/wiki?curid=833183", "title": "Ync", "text": ""}
{"id": "833184", "revid": "599013", "url": "https://it.wikipedia.org/wiki?curid=833184", "title": "Ynd", "text": ""}
{"id": "833185", "revid": "599013", "url": "https://it.wikipedia.org/wiki?curid=833185", "title": "Yne", "text": ""}
{"id": "833186", "revid": "599013", "url": "https://it.wikipedia.org/wiki?curid=833186", "title": "Ynh", "text": ""}
{"id": "833187", "revid": "599013", "url": "https://it.wikipedia.org/wiki?curid=833187", "title": "Yni", "text": ""}
{"id": "833188", "revid": "599013", "url": "https://it.wikipedia.org/wiki?curid=833188", "title": "Ynj", "text": ""}
{"id": "833189", "revid": "599013", "url": "https://it.wikipedia.org/wiki?curid=833189", "title": "Ynk", "text": ""}
{"id": "833191", "revid": "599013", "url": "https://it.wikipedia.org/wiki?curid=833191", "title": "Ynl", "text": ""}
{"id": "833192", "revid": "599013", "url": "https://it.wikipedia.org/wiki?curid=833192", "title": "Ynm", "text": ""}
{"id": "833193", "revid": "599013", "url": "https://it.wikipedia.org/wiki?curid=833193", "title": "Yno", "text": ""}
{"id": "833195", "revid": "599013", "url": "https://it.wikipedia.org/wiki?curid=833195", "title": "Ynr", "text": ""}
{"id": "833197", "revid": "1784425", "url": "https://it.wikipedia.org/wiki?curid=833197", "title": "Lew Wallace", "text": "Divenne famoso in tutto il mondo grazie al suo romanzo \"Ben-Hur\" (1880). Le sue memorie, la cui stesura venne iniziata nel 1896 ma mai completate a causa della morte, vennero pubblicate postume un anno dopo il decesso.\nBiografia.\nFiglio di David Wallace, governatore dell'Indiana e nominato al Congresso, nacque nello Stato dell'Indiana, Lasci\u00f2 la scuola a sedici anni: dopo aver lavorato come giornalista a un quotidiano di Indianapolis e come copista negli uffici della contea, riprese gli studi, laureandosi in legge. Svolse per poco tempo l'attivit\u00e0 forense e quindi si arruol\u00f2 nell'esercito per partecipare nel 1846 al conflitto contro il Messico.\nFinita la guerra, venne eletto senatore, carica che ricopr\u00ec dal 1856 al 1860. Grazie alla capacit\u00e0 di comando e al valore mostrato sul campo di battaglia, Wallace comp\u00ec anche una veloce carriera militare raggiungendo, durante la guerra civile americana, il grado di generale.\nNel 1862 comand\u00f2 la Terza divisione di fanteria nell'armata federale del Tennessee, agli ordini del futuro comandante in capo dell'Unione e futuro presidente Ulysses S. Grant.\nNel corso della battaglia di Shiloh non riusc\u00ec a ricongiungersi con il resto dell'Armata prima della fine del primo giorno di combattimenti, durante il quale le truppe federali rischiarono una severa sconfitta. Ragioni e responsabilit\u00e0 di tale ritardo non saranno mai interamente chiarite, ma l'insoddisfazione dimostrata da Grant nei resoconti ufficiali dannegger\u00e0 in maniera irreparabile la carriera di Wallace come comandante di grandi unit\u00e0 sul campo di battaglia. Alcuni giornali del Nord arriveranno a sostenere erroneamente come Wallace e la Terza divisione si fossero semplicemente persi, un'accusa alla fine smentita dallo stesso Grant in un articolo sulla battaglia di Shiloh pubblicato vent'anni dopo i fatti.\nPur conservando il proprio grado e non subendo nessuna inchiesta ufficiale, secondo molti suoi contemporanei Wallace \u00e8 parzialmente responsabile delle altissime perdite subite dall'esercito dell'Unione durante il primo giorno di battaglia sul fiume Tennessee: allontanato dai fronti principali dove si decideranno le sorti del conflitto, gli sono affidati incarichi adeguati al suo grado, ma di secondaria importanza.\nSolo nel luglio 1864, quando \u00e8 al comando della base federale di Baltimora, la sua reputazione di comandante sul campo venne parzialmente restaurata. Un esercito confederato al comando del generale Jubal A. Early, con un'azione a sorpresa assolutamente inaspettata nelle fasi finali del conflitto, invase il Maryland e sembr\u00f2 poter minacciare sia Baltimora sia, soprattutto, Washington in un momento in cui la capitale dell'Unione era scarsamente difesa.\nWallace guid\u00f2 di propria iniziativa le sue truppe fuori da Baltimora, raccolse quanti pi\u00f9 uomini possibile lungo la strada e, con i suoi 5.800 soldati mediamente inesperti, il 9 luglio 1864 affront\u00f2 pi\u00f9 di 14.000 veterani confederati sul fiume Monocacy presso la cittadina di Frederick. Costretto a ritirarsi dopo quasi 16 ore di combattimenti, riusc\u00ec a mantenere integre le proprie truppe e nei giorni seguenti continu\u00f2 a rallentare il nemico quel tanto che bast\u00f2 perch\u00e9 i comandi unionisti facessero confluire truppe fresche a difesa della Capitale. Early sar\u00e0 poi definitivamente fermato il 12 luglio dal generale Alexander McDowell McCook a Fort Stevens e costretto a ritirarsi.\nNel maggio del 1865 fece parte della corte marziale riunita per giudicare i complici di John Wilkes Booth, l'assassino del presidente Abraham Lincoln. Wallace cerc\u00f2 di dimostrare alla commissione giudicante che la cospirazione contro il presidente era stata organizzata dal governo confederato degli stati ribelli del Sud.\nTale incarico di prestigio rappresentava, probabilmente, un riconoscimento di quanto ottenuto sul Monocacy. Eppure, nel corso degli anni dopo la fine del conflitto, Wallace cercher\u00e0 di restaurare pienamente la propria reputazione di soldato scrivendo decine di lettere al suo ex comandante nell'Armata del Tennessee, ormai divenuto Presidente, per cercare di far emergere la propria versione dei fatti di Shiloh.\nNel 1887, nonostante il successo mondiale come scrittore e il riconoscimento pubblico da parte di Grant per il suo ruolo nel salvare Washington nel 1864, ancora scrisse in una lettera alla moglie: \"Shiloh e le sue accuse infamanti! Riuscir\u00e0 mai il mondo ad assolvermi? Se fossi colpevole non mi ferirebbero cos\u00ec profondamente\".\nNel 1873, debutt\u00f2 nella scrittura con \"Il Dio giusto\", un romanzo carico di un forte sentimento religioso che influenzer\u00e0 Wallace anche nelle opere successive. Nel 1878, abbandonata la carriera militare attiva, venne candidato dai Repubblicani ed eletto governatore del Nuovo Messico, carica che ricopr\u00ec per tre anni. In tale veste promosse un'amnistia allo scopo di far cessare una sanguinosa lotta tra diverse fazioni di allevatori, alla quale aveva partecipato anche Billy the Kid.\nNel 1882, Wallace raggiunse il grande successo di pubblico con \"Ben-Hur\", il suo romanzo pi\u00f9 famoso (che egli aveva ultimato nel 1880 dopo 4 anni di lavoro ma destinato a diventare un bestseller appunto soltanto due anni dopo l'uscita), un racconto storico tradotto in tutto il mondo, che port\u00f2 fama e ricchezza al suo autore, restando per anni uno dei libri pi\u00f9 venduti. L'anno prima egli era stato nominato ambasciatore degli Stati Uniti in Turchia, dove rimase per sette anni. Mor\u00ec di cancro il 15 febbraio 1905 a Crawfordsville (Indiana), dove fu seppellito, nell'Oak Hill Cemetery."}
{"id": "833198", "revid": "599013", "url": "https://it.wikipedia.org/wiki?curid=833198", "title": "Ynt", "text": ""}
{"id": "833199", "revid": "599013", "url": "https://it.wikipedia.org/wiki?curid=833199", "title": "Yoc", "text": ""}
{"id": "833200", "revid": "599013", "url": "https://it.wikipedia.org/wiki?curid=833200", "title": "Yoe", "text": ""}
{"id": "833201", "revid": "599013", "url": "https://it.wikipedia.org/wiki?curid=833201", "title": "Yog", "text": ""}
{"id": "833203", "revid": "599013", "url": "https://it.wikipedia.org/wiki?curid=833203", "title": "Yoh", "text": ""}
{"id": "833205", "revid": "599013", "url": "https://it.wikipedia.org/wiki?curid=833205", "title": "Yok", "text": ""}
{"id": "833207", "revid": "599013", "url": "https://it.wikipedia.org/wiki?curid=833207", "title": "Yol", "text": ""}
{"id": "833208", "revid": "599013", "url": "https://it.wikipedia.org/wiki?curid=833208", "title": "Yoo", "text": ""}
{"id": "833210", "revid": "599013", "url": "https://it.wikipedia.org/wiki?curid=833210", "title": "Yop", "text": ""}
{"id": "833211", "revid": "599013", "url": "https://it.wikipedia.org/wiki?curid=833211", "title": "Yox", "text": ""}
{"id": "833212", "revid": "599013", "url": "https://it.wikipedia.org/wiki?curid=833212", "title": "Ypa", "text": ""}
{"id": "833213", "revid": "729019", "url": "https://it.wikipedia.org/wiki?curid=833213", "title": "Martin Hurson", "text": "Biografia.\nMartin nasce in una fattoria tra Cappagh e Galbally, una delle zone di maggior tradizione repubblicana dell'Irlanda del Nord (4 degli 8 membri dell'IRA uccisi dal SAS a Loughgall nel 1987 erano originari della zona).\nDi famiglia contadina, penultimo di 9 fratelli, 6 femmine e 3 maschi, a 14 anni Martin perde la madre. Dopo aver passato alcuni mesi a lavorare in Inghilterra nel 1973 torna e casa ed entra nell'IRA.\nArrestato nel 1976 viene condannato a 20 anni e, appena arrivato a Long Kesh, si unisce alla protesta dei detenuti repubblicani. Il 29 maggio 1981 inizia il digiuno in sostituzione di Brendan McLaughlin che aveva dovuto interrompere lo sciopero a causa di un'ulcera perforata. Dopo 46 giorni Martin muore improvvisamente il 13 luglio 1981 a causa di complicazioni. Il suo digiuno sar\u00e0 il pi\u00f9 breve di tutti coloro che moriranno.\nMartin Hurson \u00e8 ricordato da un monumento eretto a Cappagh vicino al pub Boyle's (nel 1991 un \"commando\" dell'UVF del Mid-Ulster, guidato probabilmente da Billy Wright, uccise nel parcheggio del pub 3 membri dell'IRA). \u00c8 sepolto nel cimitero di Galbally, nella contea del Tyrone."}
{"id": "833214", "revid": "599013", "url": "https://it.wikipedia.org/wiki?curid=833214", "title": "Ypb", "text": ""}
{"id": "833215", "revid": "599013", "url": "https://it.wikipedia.org/wiki?curid=833215", "title": "Ypc", "text": ""}
{"id": "833216", "revid": "599013", "url": "https://it.wikipedia.org/wiki?curid=833216", "title": "Ypd", "text": ""}
{"id": "833217", "revid": "599013", "url": "https://it.wikipedia.org/wiki?curid=833217", "title": "Ype", "text": ""}
{"id": "833218", "revid": "599013", "url": "https://it.wikipedia.org/wiki?curid=833218", "title": "Ypg", "text": ""}
{"id": "833219", "revid": "599013", "url": "https://it.wikipedia.org/wiki?curid=833219", "title": "Ypi", "text": ""}
{"id": "833220", "revid": "1318658", "url": "https://it.wikipedia.org/wiki?curid=833220", "title": "YPJ", "text": ""}
{"id": "833222", "revid": "599013", "url": "https://it.wikipedia.org/wiki?curid=833222", "title": "Ypl", "text": ""}
{"id": "833224", "revid": "599013", "url": "https://it.wikipedia.org/wiki?curid=833224", "title": "Ypm", "text": ""}
{"id": "833225", "revid": "599013", "url": "https://it.wikipedia.org/wiki?curid=833225", "title": "Ypn", "text": ""}
{"id": "833226", "revid": "599013", "url": "https://it.wikipedia.org/wiki?curid=833226", "title": "Ypo", "text": ""}
{"id": "833227", "revid": "599013", "url": "https://it.wikipedia.org/wiki?curid=833227", "title": "Ypp", "text": ""}
{"id": "833228", "revid": "599013", "url": "https://it.wikipedia.org/wiki?curid=833228", "title": "Ypq", "text": ""}
{"id": "833229", "revid": "599013", "url": "https://it.wikipedia.org/wiki?curid=833229", "title": "Yps", "text": ""}
{"id": "833231", "revid": "599013", "url": "https://it.wikipedia.org/wiki?curid=833231", "title": "Ypt", "text": ""}
{"id": "833233", "revid": "599013", "url": "https://it.wikipedia.org/wiki?curid=833233", "title": "Ypw", "text": ""}
{"id": "833234", "revid": "599013", "url": "https://it.wikipedia.org/wiki?curid=833234", "title": "Ypx", "text": ""}
{"id": "833235", "revid": "599013", "url": "https://it.wikipedia.org/wiki?curid=833235", "title": "Ypz", "text": ""}
{"id": "833236", "revid": "33689", "url": "https://it.wikipedia.org/wiki?curid=833236", "title": "Polemio Silvio", "text": "Di origine gallica e attivo nella Gallia sud-orientale, Polemio fu funzionario presso il \"palatium\" imperiale prima del 438. Scrisse un'opera, il \"Laterculus\", un calendario giuliano annotato per l'anno 449, che costituisce un tentativo di integrare il tradizionale ciclo festivo romano con le nuove festivit\u00e0 cristiane."}
{"id": "833237", "revid": "599013", "url": "https://it.wikipedia.org/wiki?curid=833237", "title": "Yqa", "text": ""}
{"id": "833238", "revid": "599013", "url": "https://it.wikipedia.org/wiki?curid=833238", "title": "Yqc", "text": ""}
{"id": "833239", "revid": "599013", "url": "https://it.wikipedia.org/wiki?curid=833239", "title": "Yqd", "text": ""}
{"id": "833241", "revid": "599013", "url": "https://it.wikipedia.org/wiki?curid=833241", "title": "Yqe", "text": ""}
{"id": "833242", "revid": "599013", "url": "https://it.wikipedia.org/wiki?curid=833242", "title": "Yqg", "text": ""}
{"id": "833244", "revid": "599013", "url": "https://it.wikipedia.org/wiki?curid=833244", "title": "Yqh", "text": ""}
{"id": "833245", "revid": "599013", "url": "https://it.wikipedia.org/wiki?curid=833245", "title": "Yqi", "text": ""}
{"id": "833246", "revid": "640277", "url": "https://it.wikipedia.org/wiki?curid=833246", "title": "Stelle principali della costellazione della Mosca", "text": "Segue un prospetto delle stelle principali della costellazione della Mosca, elencate per magnitudine decrescente."}
{"id": "833248", "revid": "599013", "url": "https://it.wikipedia.org/wiki?curid=833248", "title": "Yqk", "text": ""}
{"id": "833249", "revid": "599013", "url": "https://it.wikipedia.org/wiki?curid=833249", "title": "Yqq", "text": ""}
{"id": "833250", "revid": "486946", "url": "https://it.wikipedia.org/wiki?curid=833250", "title": "Grande Rivoluzione Culturale Proletaria", "text": ""}
{"id": "833251", "revid": "599013", "url": "https://it.wikipedia.org/wiki?curid=833251", "title": "Yqs", "text": ""}
{"id": "833252", "revid": "599013", "url": "https://it.wikipedia.org/wiki?curid=833252", "title": "Yqt", "text": ""}
{"id": "833253", "revid": "599013", "url": "https://it.wikipedia.org/wiki?curid=833253", "title": "Yqu", "text": ""}
{"id": "833254", "revid": "1782831", "url": "https://it.wikipedia.org/wiki?curid=833254", "title": "Fondo pensione", "text": "Il fondo pensione, nell'ordinamento giuridico italiano, \u00e8 uno strumento tecnico (appartenenti al cosiddetto sistema pensionistico privato in Italia) individuato dal legislatore al fine di consentire ai lavoratori una pensione complementare, da affiancare a quella che spetterebbe ai sensi di legge erogata dagli enti previdenziali obbligatori, detta invece \"previdenza di primo pilastro\" del sistema pensionistico pubblico.\nEssi si possono trovare anche in altri ordinamenti e, in inglese, si chiamano pension fund.\nStoria.\nIn Italia in passato tali fondi erano principalmente legati a specifiche categorie, come le banche e le assicurazioni, o a singole aziende che introducevano esperienze gi\u00e0 realizzate in altri Paesi.\nLa prima normativa in materia di previdenza complementare \u00e8 contenuta nel decreto legislativo 21 aprile 1993, n. 124. La materia \u00e8 stata poi riformata dal decreto legislativo 5 dicembre 2005, n. 252 che ha abrogato il precedente d.lgs 124/1993, fatto salvo per quanto previsto dall'art. 23, 5\u00ba comma, dello stesso d.lgs.\nLa riforma della previdenza complementare non ha per\u00f2 finora trovato applicazione per il settore del pubblico impiego, a causa del mancato esercizio da parte del governo della delega prevista nella legge 23 agosto 2004 n. 243. Il decreto del 2005 (art. 23 comma 6) prevedeva infatti che ai Fondi pensione rivolti al personale dipendente della pubblica amministrazione italiana di cui all'articolo 1, comma 2 del decreto legislativo 30 marzo 2001 n. 165 che aderisce alle forme pensionistiche negoziali destinate al pubblico impiego, sia applicata la precedente normativa contenuta nel d.lgs. 124/1993.\nCaratteristiche.\nTramite un fondo pensione il lavoratore accantona dunque una quota dei propri guadagni realizzati durante la vita lavorativa allo scopo di garantire prestazioni pensionistiche aggiuntive (\"pensione integrativa\") rispetto a quelle erogate dagli enti previdenziali obbligatori.\nSi distinguono dagli enti previdenziali che gestiscono i sistemi pensionistici obbligatori in un quadro normativo di diritto pubblico ove i rapporti giuridici sono determinati dalle leggi dello Stato e non su base volontaria e che finanziariamente sono gestiti sistema pensionistico senza patrimonio di previdenza con il rischio politico a carico dei cittadini obbligati.\nI fondi pensione sono regolati da norme di diritto privato che regolano i rapporti giuridici di natura volontaria, tra i fondi stessi e gli aderenti a vario titolo. Finanziariamente sono gestiti secondo il principio della capitalizzazione integrale dei versamenti con il rischio economico a carico degli aderenti. L'ammontare delle prestazioni previdenziali dipender\u00e0 pertanto dai contributi versati, dal periodo di permanenza nel fondo e dal rendimento ottenuto dall'investimento del patrimonio.\nFinanziamento.\nLe fonti di finanziamento dei fondi pensione si differenziano a seconda della tipologia di aderente (lavoratore dipendente, lavoratore autonomo e soggetti differenti dalle prime due tipologie). Per i lavoratori dipendenti le fonti contributive sono rappresentate da: \nNell'ambito della libera determinazione dei contributi da versare al Fondo, la legge consente che la determinazione del contributo minimo da versare a carico del lavoratore e a carico del datore di lavoro (o committente) avvenga in base ad accordi collettivi o aziendali. Anche in assenza di detti accordi sia il lavoratore sia il datore di lavoro (o committente) possono liberamente versare al Fondo.\nNel caso dei lavoratori autonomi la sola fonte di finanziamento \u00e8 rappresentata dal contributo dell'aderente.\nAl fine di incentivare l'adesione ai fondi pensione la normativa prevede l'applicazione di un regime fiscale agevolato per i versamenti alla previdenza complementare.\nIl Tfr affluisce al fondo pensione senza subire alcuna tassazione, allo stesso modo ma solo la contribuzione del lavoratore \u00e8 deducibile dal reddito mentre anche la contribuzione del datore di lavoro serve per determinare l'ammontare massimo deducibile. La deducibilit\u00e0 si applica fino a un limite massimo di 5.164,57 Euro (10 milioni di lire). \u00c8 stato eliminato rispetto al precedente regime il limite percentuale pari al 12% del reddito imponibile.\nInvestimenti finanziari.\nLe risorse raccolte dai fondi pensione vengono investite nei mercati finanziari al fine di produrre un rendimento che va ad aggiungersi alla contribuzione tempo per tempo versata nelle posizioni individuali. Essi sono quindi gestiti secondo il sistema tecnico finanziario della capitalizzazione.\nIl fondo non \u00e8 tenuto in questo senso a fare investimenti che tutelino il capitale, garantendo un interesse positivo, per quanto basso, come titoli di Stato oppure obbligazioni.\nQuesta impostazione degli investimenti su un profilo \"medio-alto\" di rischio-rendimento deriva dalla normativa italiana, oltrech\u00e9 da scelte del singolo gestore di fondi.\nLa legge italiana limita fortemente la possibilit\u00e0 di investire in strumenti a rendimento e capitale garantito, come titoli di Stato. Il Decreto Ministeriale n. 703/1996, art. 4, pone i seguenti limiti agli investimenti:\nQuindi, fino al 5% pu\u00f2 essere investito in titoli non OCSE, e non pi\u00f9 del 20% in titoli OCSE \"over the counter\". I titoli emessi da Paesi non OCSE e negoziati in mercati non regolamentati, aderenti o meno, sono considerati a maggior rischio, rispetto ai titoli emessi e negoziati in mercati regolamentati dell'OCSE.\nPrestazioni e Anticipazioni.\nLa prestazione tipica di un fondo pensione \u00e8 l'erogazione di una rendita (pensione) all'iscritto a partire dal momento del pensionamento. La rendita \u00e8 di prassi di tipo vitalizio, cio\u00e8 calcolata al momento dell'erogazione e pagata finch\u00e9 l'aderente \u00e8 in vita, a prescindere dall'eventuale esaurimento del capitale. \u00c8 comunque consentita la facolt\u00e0 di optare per una liquidazione in capitale (soluzione unica) per un importo che non ecceda il 50% del montante finale accumulato. In alcuni casi specifici (ad esempio montante finale non significativo, rendita ottenibile dal 75% del montante minore della met\u00e0 della pensione sociale) \u00e8 consentita una liquidazione del 100% in capitale.\nPer garantire flessibilit\u00e0 al sistema sono previste ulteriori forme di anticipazioni che scattano al verificarsi di precisi eventi o di esigenze che possono verificarsi negli anni di permanenza nel fondo pensione:\nTrasferimento.\nPrima del pensionamento, le quote sono trasferibili solamente da un fondo pensione a un altro (dopo due anni di partecipazione allo stesso fondo), a favore dello stesso beneficiario, non sono trasferibili all'INPS n\u00e9 ad altre persone.\nRiscatto parziale o totale.\nIl D. Lgs. n. 252/2005 introduce e disciplina il riscatto parziale o totale dei fondi pensione. Ai sensi del decreto infatti devono essere previste forme e modalit\u00e0:\nReversibilit\u00e0 del trattamento pensionistico.\nLa legge italiana non prevede la reversibilit\u00e0 obbligatoria della pensione complementare in caso di decesso del coniuge.\nLa reversibilit\u00e0 della pensione \u00e8 prevista dal cosiddetto \"diritto della vedova\", introdotta negli anni ottanta, ma vale solamente per la pensione INPS e delle Casse delle associazioni professionali e artigiani.\nPer la previdenza complementare, la reversibilit\u00e0 del trattamento previdenziale risulta essere al 100% anzich\u00e9 al 60% come per l'INPS. Non \u00e8 un diritto dei sottoscrittori, ma un'opzione che si paga in termini di una rendita minore al momento della pensione e/o maggiori contributi previdenziali. In questo caso la rendita vitalizia \u00e8 calcolata sia sull'aderente che sulla persona da lui designata (es. coniuge) e continua ad essere pagata finch\u00e9 uno dei due \u00e8 in vita.\nIn base al D. Lgs. n. 252 del 2005, \u00e8 invece previsto il riscatto totale delle posizioni maturate a favore di eredi legittimi o testamentari e beneficiari designati, in caso di decesso dell'iscritto \"prima\" del pensionamento.\nTassazione e agevolazioni.\nIl legislatore ha previsto che i premi accantonati ai fondi pensione siano deducibili dall'imponibile IRPEF, annualmente fino a un massimo di 5.164,57 euro. Il rendimento dell'investimento in fondi pensione \u00e8 tassato all'11% fino al 2013 e al 20% dal 2014 per la finanziaria 2015 (tranne la parte investita in titoli di stato tassata al 12,5%). Al momento del pensionamento bisogna distinguere il capitale versato e i rendimenti maturati. I rendimenti sono esenti, perch\u00e9 gi\u00e0 tassati anno per anno; il capitale \u00e8 imponibile, solamente per la parte dedotta, con un'aliquota massima del 15%, tale aliquota viene ridotta dello 0,3% per ogni anno di contribuzione oltre il quindicesimo fino al minimo del 9% (35 anni di contribuzione). Anche il TFR viene tassato con questa aliquota (15% -9%), inferiore a quella applicata in caso di TFR \"lasciato in azienda\" (minimo 23%). \nTipologia.\nSecondo la normativa prevista dalla legislazione italiana (decreto legislativo n. 252/2005), chi vuole una pensione integrativa pu\u00f2 scegliere di aderire a un fondo, \"negoziale\" o \"aperto\", o di sottoscrivere un PIP (acronimo di Piano Previdenziale Individuale) che \u00e8 una vera e propria polizza assicurativa, pur potendo utilizzare la denominazione \"fondo pensione\".\nFondi pensione preesistenti.\n\u00c8 la categoria pi\u00f9 numerosa ed \u00e8 formata dai fondi pensione gi\u00e0 istituiti alla data del 15 novembre 1992, quando entr\u00f2 in vigore la legge delega in base alla quale fu poi emanato il Decreto lgs. 124/1993. Con DM Economia 62/2007 \u00e8 stata dettata la disciplina per l'adeguamento alla nuova normativa di sistema introdotta dal Decreto lgs. 252/2005. Sono denominati \"fondi pensione preesistenti autonomi\" quelli dotati di soggettivit\u00e0 giuridica.\nEsempi tra quelli iscritti all'albo sono: il Fondo Pensione per i Dipendenti IBM, il Fondo Pensioni Dipendenti DOW, il Fondo Pensione delle Societ\u00e0 Esercizi Aeroportuali - FONSEA.\nSono invece denominati \"fondi pensione preesistenti interni\" quelli costituiti come poste di bilancio o patrimonio di destinazione delle imprese \u2013 banche, imprese di assicurazione e societ\u00e0 non finanziarie\u00a0\u2013 presso cui sono occupati i destinatari dei fondi stessi. Il Decreto lgs. 252/2005 ha trasferito alla COVIP la vigilanza sui fondi interni bancari e assicurativi, in precedenza sottoposti rispettivamente alla supervisione della Banca d'Italia e dell'ISVAP.\nEsempi tra quelli iscritti all'albo sono il Fondo di Previdenza tra i dipendenti SARAS, il Fondo Pensioni Integrative a favore dei dipendenti della RAI.\nFondi negoziali.\nI fondi pensione negoziali, detti anche \"fondi ad ambito definito\" o \"fondi chiusi\", sono istituiti sulla base di accordi tra le organizzazioni sindacali e quelle imprenditoriali di settori specifici: l'adesione a questi fondi \u00e8 riservata a specifiche categorie di lavoratori.\nAd esempio, i fondi pensione negoziali dei lavoratori metalmeccanici sono Fondapi e \"Cometa\", per i lavoratori del settore chimico sono Fondapi e \"Fonchim\".\nFondo aperto.\nI fondi aperti sono creati e gestiti da banche, assicurazioni, Sgr e Sim e poi collocati presso il pubblico, sia in forma individuale, sia in forma collettiva nel caso il datore di lavoro scelga di aderirvi in accordo con i lavoratori.\nPIP.\nI Piani Individuali Pensionistici (PIP), anche detti \"Forme Individuali Pensionistiche\" (FIP) sono strumenti previdenziali che consentono, al pari dei fondi pensione, di erogare prestazioni integrative di natura pensionistica rispetto a quelle del sistema pubblico. La differenza con i fondi pensione sta nel fatto che l'adesione ai PIP \u00e8 a carattere individuale e ci\u00f2 comporta dei vantaggi come la possibilit\u00e0 di interrompere, e poi eventualmente riprendere, il versamento dei premi prestabiliti senza che il contratto si interrompa o venga penalizzato.\nChiunque pu\u00f2 aderire ai PIP, anche casalinghe e studenti che non hanno posizioni previdenziali aperte con il sistema pubblico.\nLe condizioni contrattuali sono uguali per tutti i contratti emessi dalle varie compagnie assicurative e si differenziano tra loro per i costi (caricamento, minimo trattenuto, eccetera) e dal tipo di rendimento. Un utile strumento per confrontare tali aspetti \u00e8 un comparatore di assicurazioni.\nAttraverso un PIP il lavoratore pu\u00f2 anche decidere di versare il TFR, optando in questo caso di non lasciarlo in azienda. Ci\u00f2 non incide, per\u00f2, sulla volontariet\u00e0 degli altri versamenti che possono essere variati o interrotti annualmente dal contraente: non esiste, infatti, alcun obbligo di effettuare un conferimento fisso ogni anno.\nLe somme di denaro versate possono essere prelevate in anticipo, secondo quanto prescritto dalla legge, vedi i paragrafi \"Prestazioni e anticipazioni\" e \"Riscatto parziale o totale\"\nIl rischio.\nIl patrimonio del fondo pensione \u00e8 separato ed autonomo da quello della societ\u00e0 istitutrice.\nLa destinazione del TFR a forme pensionistiche complementari \u00e8 soggetta a un triplice rischio di insolvenza:\nI rischi di insolvenza o di fallimento non possono essere oggetto di copertura assicurativa.\nIn assenza di un fondo di garanzia che possa intervenire, in questi casi, i sottoscrittori restano privi di pensione.\nLa legge non obbliga la previdenza complementare a garantire n\u00e9 gli interessi n\u00e9 il capitale versato.\nRelazione rischio/rendimento.\nInvestimenti a basso rischio comportano per\u00f2 anche rendimenti pi\u00f9 contenuti. L'investitore, in ipotesi di razionalit\u00e0, si attende il rendimento di un'obbligazione di eguale durata, pari alla vita residua che decorre dall'anno del versamento a quello della pensione, maggiorato per ripagare le componenti di rischio e altri aspetti che ha un fondo pensione, e che un'obbligazione non ha:\nNorme di tutela.\nAl fine di garantire la natura previdenziale dell'investimento la normativa ha stabilito una serie di norme di tutela:\nIl Consiglio di Amministrazione del fondo gode in questo senso di ampia autonomia gestionale: a esso \u00e8 delegata la scelta della banca depositaria e della societ\u00e0 di gestione, la disciplina del conflitto di interesse e dell'eventuale adozione di codici etici.\nLa legislazione vigente non vieta in modo esplicito di indirizzare i capitali del fondo pensione nelle aziende di propriet\u00e0 dei datori di lavoro che appartengono al CdA del fondo stesso; non vieta in secondo luogo l'accumulo di cariche in contrasto con la gestione del fondo, come la partecipazione a CdA di societ\u00e0 speculative, se non concorrenti del fondo stesso.\nGli obblighi di trasparenza e informazione si riferiscono ai criteri di scelta adottati per gli investimenti, nomine dei consiglieri, banca depositaria e societ\u00e0 di gestione, ma non al merito delle scelte effettivamente compiute.\nIl fondo pensione dovrebbe intraprendere investimenti a basso rischio, che garantiscono un interesse e, soprattutto, il capitale investito. Diversamente, il fondo rischia l'insolvenza, di non poter erogare la pensione, e restituire ai sottoscrittori quanto versato (l'equivalente dei \"contributi\" di una pensione integrativa).\nLa normativa italiana norma gli investimenti consentiti ai fondi pensione: decreto Ministero dell\u2019economia e delle finanze del 2 settembre 2014, n. 166 (il \u201cDecreto 166\u201d), attuativo dell\u2019articolo 6, comma 5-bis del decreto legislativo 5 dicembre 2005, n. 252, recante norme sui criteri e limiti di investimento delle risorse dei fondi pensione e sulle regole in materia di conflitti di interesse.\nNel mondo.\nItalia.\nIn Italia i fondi pensione non hanno ancora avuto un grande sviluppo, probabilmente perch\u00e9 finora la copertura del sistema previdenziale pubblico \u00e8 stata pi\u00f9 che buona, e perch\u00e9 i fondi privati non sono a capitale garantito, Casi simili furono il fallimento di Enron nel 2001 e di quello del fondo pensione dei dipendenti General Motors a Detroit, alla fine del 2008.\nIn caso di fallimento del datore di lavoro, il TFR \u00e8 l'unica voce della retribuzione garantita: presso l'INPS esiste un fondo di solidariet\u00e0 nazionale fra le imprese che interviene a pagare il TFR, in linea di capitale e interessi maturati, ai dipendenti di aziende che non possono onorare gli impegni contratti.\nI metalmeccanici rappresentano la categoria di lavoratori pi\u00f9 numerosa, e il loro fondo pensione, il fondo Cometa, ha la maggiore raccolta di capitali, pari a 12,17 miliardi di euro nel 2020. Nel consiglio di amministrazione del fondo siedono le rappresentanze sindacali e delle aziende, eletti a livello nazionale.\nL'utilizzo del TFR.\nDopo la riforma del 2005, tutti i lavoratori, sia delle imprese con meno di 15 dipendenti sia di quelle in numero superiore, possono decidere se destinare il 100% del TFR in azienda e farlo gestire all'INPS, oppure a un fondo pensione privato.\nSe il lavoratore sceglie di destinare il TFR in azienda, questa lo verser\u00e0 all'INPS. Il lavoratore si rivolge all'azienda per l'incasso, la rivalutazione e l'anticipazione del TFR, mentre l'azienda si rivarr\u00e0 delle medesime somme presso l'INPS. Il lavoratore si rivolge direttamente all'INPS nel solo caso di insolvenza o fallimento del proprio datore di lavoro.\nLa regola del silenzio-assenso impone che i lavoratori che non restituiscono apposito modulo firmato alle Risorse Umane entro 6 mesi dall'assunzione, subiscano la destinazione del TFR ai fondi pensione. Se \u00e8 presente, la destinazione avviene al fondo di categoria; diversamente a un fondo aperto scelto dall'azienda.\nIl modulo per la scelta della destinazione del TFR \u00e8 lo stesso, indipendentemente dalla dimensione dell'azienda. Per chi opta per una destinazione in azienda si continua ad applicare la disciplina del codice Civile, art. 2120, prevista per il TFR.\nChi opta per l'azienda, pu\u00f2 successivamente destinare il TFR a fondi privati; viceversa, la scelta del fondo pensione non \u00e8 reversibile, cio\u00e8 non permette successivamente di riportare il TFR in azienda. Scelto un fondo pensione, \u00e8 possibile cambiare la destinazione a diverso fondo aperto o al fondo di categoria.\nAnche se gi\u00e0 da diversi anni un lavoratore dipendente del settore privato ha mantenuto il suo TFR in azienda, pu\u00f2 in ogni momento decidere di destinare alla previdenza complementare le quote di TFR che maturano successivamente alla scelta. Le quote di TFR pregresso alla scelta e contabilizzate presso il datore di lavoro possono essere trasferite a previdenza complementare anche sulla base di un accordo tra il lavoratore e il datore di lavoro, quindi non \u00e8 condizione necessaria che tale possibilit\u00e0 sia espressamente prevista dallo statuto o dal regolamento del fondo pensione. Le quote di TFR pregresso che possono essere destinate al fondo pensione secondo tali modalit\u00e0 ed in esenzione fiscale sono esclusivamente quelle maturate entro il 31 dicembre 2006 e non riguardano quindi il periodo di destinazione di tale accantonamento al Fondo di Tesoreria INPS, che avviene invece dal 1\u00ba gennaio 2007 in poi (cfr. circolare Agenzia Entrate 70/E dicembre 2007, risposta Covip maggio 2009 e comma 7-bis art. 23 d.lgs. n. 252/05).\nIl citato d.lgs. n. 252 del 2005 all'art. 10 prevede misure compensative per le imprese, come la detassazione del TFR versato ai fondi pensione contributi aggiuntivi da parte dello Stato. Misure di detassazione esistono gi\u00e0 per il TFR versato all'INPS, mentre lo Stato non versa a questo alcuna quota. Se \u00e8 destinato al fondo pensione, il datore di lavoro versa il 4% della retribuzione lorda annua, il lavoratore il 2%. Se destinato all'INPS, ossia in azienda, il lavoratore versa il 9% e il datore il 20%. Il decreto legislativo del 2005 prevede per il datore di lavoro di detrarre fino al 4% di quanto versato al fondo pensione; il TFR versato all'INPS o in azienda \u00e8 un costo, che si detrae interamente dal reddito imponibile.\nIn cambio del contributo al fondo pensione, misure compensative del d.lgs. 252/2005 esonerano il datore dall'obbligo di versare somme al fondo di garanzia, gestito da INPS, per cui la rendita del fondo pensione non \u00e8 a capitale e interesse garantito, salvo diversa tutela prevista nello Statuto del fondo pensione.\nLa normativa (comma 5) prevede di verificare la compatibilit\u00e0 di queste azioni con la giurisprudenza comunitaria.\nEsse potrebbero rappresentare una fattispecie di \"aiuto di Stato\" a fondi privati italiani. Un provvedimento simile ha impatti diversi per i fondi aperti, che configurano un trasferimento da Stato a imprese private, e per i fondi di categoria, privi di fini di lucro, cos\u00ec come l'INPS.\nIl trasferimento di quote o la detassazione nei confronti di un ente pubblico pu\u00f2 essere valutata come una distorsione della libera concorrenza e del libero mercato, essendo il fondo gestito dall'INPS in alternativa alle forme di previdenza complementare. Tuttavia, l'Ente previdenziale sostiene maggiori oneri di pubblica utilit\u00e0, derivanti dalla rivalutazione obbligatoria e dagli accantonamenti al Fondo di Garanzia del capitale, obblighi assenti per i fondi pensione e che richiedono una maggiore copertura.\nRispetto al TFR non sussistono obblighi di garanzia del capitale e dell'interesse in capo ai fondi pensione analoghi a quelli previsti per la destinazione in azienda. Similmente alla destinazione in azienda, la norma (art. 8) prevede l'anticipazione di quanto versato ai fondi pensione fino al 75% dopo otto anni dalla prima sottoscrizione per l'acquisto o la ristrutturazione della prima casa per s\u00e9 o per i propri figli o anche se prima degli otto anni per spese sanitarie gravi e straordinarie. Gli otto anni hanno decorrenza dalla prima adesione a un fondo pensione quindi anche in caso di trasferimento ad altro fondo l'anzianit\u00e0 non si perde.\nDei 43 fondi negoziali esistenti in Italia, 38 sono rivolti ai lavoratori dipendenti e 5 ai lavoratori autonomi. Dei 38 rivolti ai lavoratori dipendenti 10 sono fondi aziendali e di gruppo, mentre 28 sono fondi di categoria.\nLa gestione dei singoli fondi \u00e8 demandata a un consiglio di amministrazione paritetico al 50% designato dagli imprenditori e al 50% dai lavoratori \u201cassociati\u201d (CGIL-CISL-UIL di categoria). La percentuale designata dai lavoratori viene nella maggioranza dei casi eletta con liste prestabilite dai sindacati, e quindi nel CdA entrano i rappresentanti dei sindacati di categoria.\nFallimenti.\nNel biennio 2006-2007 sono avvenuti i primi fallimenti di fondi pensione integrativi in Italia: Cassa IBI e Carlo Felice di Genova. Il fondo Comit \u00e8 stato posto il liquidazione volontaria per la riorganizzazione dei fondi del gruppo Intesa.\nAi fondi pensione si applica la disciplina dell'amministrazione controllata e della liquidazione coatta amministrativa, con esclusione del fallimento. Non sono previste garanzie o risarcimenti.\nSecondo il diritto fallimentare, i dipendenti sono creditori privilegiati del datore di lavoro, per le retribuzioni arretrate e per la liquidazione. Nei confronti di un fondo pensione, interno all'azienda, o di categoria, non vantano particolari diritti che li inseriscono ai primi posti nella lista di creditori da risarcire.\nRegno Unito.\nL'hedge fund \u00e8 uno strumento molto differente da un fondo pensione, generalmente definito fondo speculativo. In Inghilterra, il 30% del patrimonio dei fondi pensione \u00e8 investito in hedge fund, che operano spesso in mercati non regolamentati, e sono tra i meno soggetti a vincoli di natura legale. Questi fondi utilizzano le inefficienze dei mercati per fare arbitraggio e ottimizzare il profilo rischio-rendimento.\nParadosso dei fondi pensione.\nI fondi pensione rappresentano nel panorama finanziario globale una grossa fetta. Il paradosso di questo \"capitale del lavoro\" \u00e8 che viene investito discrezionalmente in formati finanziari che frequentemente sostengono attivit\u00e0 in contrasto con tutele delle classi lavoratrici.."}
{"id": "833255", "revid": "599013", "url": "https://it.wikipedia.org/wiki?curid=833255", "title": "Yqv", "text": ""}
{"id": "833256", "revid": "599013", "url": "https://it.wikipedia.org/wiki?curid=833256", "title": "Yqw", "text": ""}
{"id": "833257", "revid": "599013", "url": "https://it.wikipedia.org/wiki?curid=833257", "title": "Yqy", "text": ""}
{"id": "833258", "revid": "599013", "url": "https://it.wikipedia.org/wiki?curid=833258", "title": "Yra", "text": ""}
{"id": "833259", "revid": "599013", "url": "https://it.wikipedia.org/wiki?curid=833259", "title": "Yrb", "text": ""}
{"id": "833260", "revid": "599013", "url": "https://it.wikipedia.org/wiki?curid=833260", "title": "Yrd", "text": ""}
{"id": "833261", "revid": "599013", "url": "https://it.wikipedia.org/wiki?curid=833261", "title": "Yre", "text": ""}
{"id": "833262", "revid": "599013", "url": "https://it.wikipedia.org/wiki?curid=833262", "title": "Yrf", "text": ""}
{"id": "833263", "revid": "599013", "url": "https://it.wikipedia.org/wiki?curid=833263", "title": "Yrg", "text": ""}
{"id": "833265", "revid": "599013", "url": "https://it.wikipedia.org/wiki?curid=833265", "title": "Yri", "text": ""}
{"id": "833267", "revid": "599013", "url": "https://it.wikipedia.org/wiki?curid=833267", "title": "Yrj", "text": ""}
{"id": "833268", "revid": "599013", "url": "https://it.wikipedia.org/wiki?curid=833268", "title": "Yrl", "text": ""}
{"id": "833269", "revid": "599013", "url": "https://it.wikipedia.org/wiki?curid=833269", "title": "Yrm", "text": ""}
{"id": "833270", "revid": "599013", "url": "https://it.wikipedia.org/wiki?curid=833270", "title": "Yrn", "text": ""}
{"id": "833271", "revid": "57342", "url": "https://it.wikipedia.org/wiki?curid=833271", "title": "Caponero", "text": ""}
{"id": "833273", "revid": "599013", "url": "https://it.wikipedia.org/wiki?curid=833273", "title": "Yro", "text": ""}
{"id": "833274", "revid": "599013", "url": "https://it.wikipedia.org/wiki?curid=833274", "title": "Yrq", "text": ""}
{"id": "833275", "revid": "599013", "url": "https://it.wikipedia.org/wiki?curid=833275", "title": "Yrr", "text": ""}
{"id": "833276", "revid": "599013", "url": "https://it.wikipedia.org/wiki?curid=833276", "title": "Yrs", "text": ""}
{"id": "833277", "revid": "599013", "url": "https://it.wikipedia.org/wiki?curid=833277", "title": "Yrt", "text": ""}
{"id": "833278", "revid": "599013", "url": "https://it.wikipedia.org/wiki?curid=833278", "title": "Yrv", "text": ""}
{"id": "833279", "revid": "599013", "url": "https://it.wikipedia.org/wiki?curid=833279", "title": "Ysa", "text": ""}
{"id": "833280", "revid": "599013", "url": "https://it.wikipedia.org/wiki?curid=833280", "title": "Ysb", "text": ""}
{"id": "833281", "revid": "599013", "url": "https://it.wikipedia.org/wiki?curid=833281", "title": "Ysc", "text": ""}
{"id": "833282", "revid": "599013", "url": "https://it.wikipedia.org/wiki?curid=833282", "title": "Ysd", "text": ""}
{"id": "833283", "revid": "599013", "url": "https://it.wikipedia.org/wiki?curid=833283", "title": "Yse", "text": ""}
{"id": "833284", "revid": "599013", "url": "https://it.wikipedia.org/wiki?curid=833284", "title": "Ysf", "text": ""}
{"id": "833286", "revid": "599013", "url": "https://it.wikipedia.org/wiki?curid=833286", "title": "Ysh", "text": ""}
{"id": "833287", "revid": "599013", "url": "https://it.wikipedia.org/wiki?curid=833287", "title": "Ysi", "text": ""}
{"id": "833289", "revid": "44876", "url": "https://it.wikipedia.org/wiki?curid=833289", "title": "Unione Sportiva Lecce 1927-1928", "text": "Questa pagina raccoglie i dati riguardanti l'Unione Sportiva Lecce nelle competizioni ufficiali della stagione 1927-1928.\nStagione.\nIn questa stagione il Lecce esordisce con la nuova denominazione \"U.S. Lecce\". Gioca nel campo Achille Starace con la maglia bianca con bordi neri e pantaloncini, che riprendono i colori del Comune di Lecce\nMaglie.\nLa maglia del Lecce 1927-1928.\nOrganigramma societario.\nL'organigramma del Lecce 1927-1928.\nArea direttiva\nArea tecnica\nRosa.\nLa rosa del Lecce 1927-1928.\nStatistiche.\nStatistiche dei giocatori.\nLe statistiche dei giocatori del Lecce 1927-1928."}
{"id": "833291", "revid": "729019", "url": "https://it.wikipedia.org/wiki?curid=833291", "title": "Battaglia di Oudenaarde", "text": "La battaglia di Oudenaarde (in lingua francese \"Audenarde\"), nella provincia belga delle Fiandre Orientali, venne combattuta il 11 luglio 1708 nell'ambito della guerra di successione spagnola. Le truppe imperiali guidate dal principe Eugenio di Savoia e dal duca di Marlborough, sconfissero le truppe francesi del duca di Vend\u00f4me, e del duca di Borgogna, primo nipote in linea diretta di Luigi XIV.\nAntefatto.\nI rapporti fra i due comandanti francesi non erano idilliaci: il primo, Luigi Giuseppe di Borbone, duca di Vend\u00f4me, detto anche \"le Grand Vend\u00f4me\", era un militare di molta esperienza e capacit\u00e0 mentre Luigi, duca di Borgogna, appena ventiseienne, doveva la sua posizione al fatto di essere il Delfino, nipote di Luigi XIV (ed unico rimasto in vita, pertanto destinato a succedergli sul trono di Francia).\nDi fronte all'armata francese, forte di 100.000 effettivi (130 battaglioni di fanteria e 216 squadroni di cavalleria) ed attestata nei pressi della citt\u00e0 belga di Mons, erano schierate le truppe inglesi comandate dal duca di Marlborough consistenti in 90.000 effettivi (112 battaglioni di fanteria e 197 squadroni di cavalleria) ed attestate subito a sud di Bruxelles. Il duca tuttavia non era in buona forma: soffriva di attacchi cardiaci e gastrite, il che ne limitava molto l'efficienza. Le truppe imperiali alleate degli inglesi e comandate dal principe Eugenio di Savoia erano ancora lontane trovandosi acquartierate presso la citt\u00e0 tedesca di Coblenza.\nLe dispute fra i due comandanti francesi furono risolte da Luigi XIV che dispose l'attacco delle Fiandre e l'armata francese si diresse verso est fino a raggiungere la cittadina di Braine-l'Alleud, minacciando cos\u00ec sia la citt\u00e0 di Bruxelles che quella di Lovanio. In risposta a questa mossa, Marlborough spost\u00f2 le sue forze poche miglia a sud di Lovanio per poter difendere entrambe le citt\u00e0 minacciate dall'avanzata francese. Tuttavia il Duca sapeva che le forze dell'alleato imperiale, il Principe Eugenio di Savoia, sarebbero arrivate in suo aiuto. Sorprendentemente anche i francesi diedero, come si suol dire, una mano rimanendo inattivi per circa un mese, il che consent\u00ec ad Eugenio di avvicinarsi rapidamente con le sue truppe all'alleato inglese (Eugenio lasci\u00f2 Coblenza con 15.000 uomini il 29 di giugno, e, anticipando il grosso del suo esercito, giunse con i suoi ussari ad Aasche, vicino a Bruxelles, il 6 luglio incontrando cos\u00ec l'amico Marlborough).\nImprovvisamente, il 5 luglio, l'armata francese dei duchi di Vend\u00f4me e di Borgogna si mosse verso ovest occupando le citt\u00e0 di Gand (ove 300 soldati inglesi resistettero per qualche giorno) e Bruges, il che rese nervoso Marlborough, non ancora appoggiato dalle sopravvenienti truppe imperiali di Eugenio di Savoia. Infatti l'armata francese controllava l'intera linea del fiume Schelda, dal confine francese a Gand, e gli si opponeva ancora la fortezza di Oudenaarde, in mano inglese: la caduta di quest'ultima avrebbe tagliato la linea di comunicazione del Marlborough con il mare e quindi con la madrepatria inglese.\nIl Principe Eugenio ed il Duca di Marlborough stesero congiuntamente un piano per attaccare i francesi. Intuendo le loro prossime mosse, e cio\u00e8 che si sarebbero diretti lungo la riva orientale del fiume, le anticiparono e Marlborough con una marcia forzata occup\u00f2 la citt\u00e0 di Lessines il 10 luglio, costringendo cos\u00ec i francesi ad attraversare la Schelda per attaccare Oudenaarde. Il Duca quindi invi\u00f2 un corpo di spedizione di 11.000 soldati al comando del Quartiermastro Generale William Cadogan, un valente ufficiale irlandese di cavalleria, ad occupare il ponte principale sulla Schelda, che Cadogan tenne resistendo ai francesi fin tanto che le truppe del Marlborugh poterono attraversare il fiume.\nLa battaglia.\nIl comandante dell'avanguardia francese, luogotenente generale Charles Armand de Gontout, duca di Biron, apprese da alcuni soldati sfuggiti alla cattura da parte degli inglesi, che un consistente raggruppamento della cavalleria alleata era attestato sulla riva occidentale della Schelda e che la fanteria lo stava raggiungendo. Ricevuto dal Vend\u00f4me l'ordine di attaccare il nemico, il Biron esit\u00f2 parecchio essendosi accorto che con i suoi 7 battaglioni di fanteria svizzera e 20 squadroni di cavalleria avrebbe dovuto confrontarsi con i 20 battaglioni nemici appoggiati dalla temibile cavalleria del Cadogan, e, constatato che la sua cavalleria avrebbe avuto difficolt\u00e0 ad attraversare il terreno paludoso che la separava dal nemico, decise di evitare lo scontro. Nel frattempo Eugenio di Savoia era riuscito a far attraversare il fiume a 20 squadroni di cavalleria prussiana, che si erano poi attestati in posizioni favorevoli.\nMentre il duca di Biron (che verr\u00e0 poi preso prigioniero dagli alleati durante la battaglia) manovrava, Cadogan, autorizzato dal Duca di Marlborough, attaccava con la cavalleria i suoi battaglioni di mercenari svizzeri che furono subito sopraffatti e distrutti. Cadogan si ritir\u00f2 solo quando sopraggiunsero reparti di cavalleria francese in forte superiorit\u00e0 numerica.\nIl duca di Borgogna commise allora un altro dei suoi errori, decidendo di attaccare nonostante le proteste del Vend\u00f4me. L'ala destra dello schieramento francese inizi\u00f2 l'attacco contro le posizioni degli alleati presso Eyne mentre l'ala sinistra rimaneva inspiegabilmente ferma a Huysse. L'ala sinistra dello schieramento alleato resse fermamente l'attacco, che si infranse contro gli squadroni della cavalleria prussiana e si disperse. In quel momento anche il Vend\u00f4me prese una decisione di dubbia validit\u00e0: condusse personalmente un attacco con dodici reggimenti, impugnando una mezza picca, il che signific\u00f2 che mentre uno dei comandanti, il Duca di Borgogna, stava nel suo quartier generale senza possibilit\u00e0 di verificare l'andamento della battaglia, l'altro comandante si esponeva personalmente, perdendo la possibilit\u00e0 di controllo della battaglia.\nVend\u00f4me si accorse presto che solo un attacco dell'ala sinistra dello schieramento francese avrebbe potuto sortire un effetto positivo e sollecit\u00f2 il duca di Borgogna a provvedere ma non fu fatto nulla.\nMarlborough si spost\u00f2 con il suo quartier generale sul fianco sinistro lasciando ad Eugenio di Savoia il comando di quello destro (che fronteggiava l'inattiva ala sinistra francese). Quando l'attacco su questo fianco divenne critico, Marlborough mand\u00f2 all'ala destra i 20 squadroni di cavalleria prussiana che vennero sostituiti dai 18 di cavalleria dell'Assia e dell'Hannover appena arrivati. Dopo di che decise di accerchiare il nemico con l'intera armata olandese, che non era ancora stata utilizzata in battaglia. La distruzione di due ponti di barche sulla Scheda costrinse gli olandesi a perdere pi\u00f9 di un'ora per attraversare il fiume su un ponte in pietra e questo consent\u00ec alla cavalleria francese di riserva di contrattaccare ed impedire la presa del quartier generale francese da parte degli olandesi. Finalmente (erano gi\u00e0 le 20:30) questi, comandati dal conte e feldmaresciallo Hendrik Overkirk riuscirono ad aggirare lo schieramento francese raggiungendone l'ala destra mentre era in corso un duplice attacco del principe Eugenio e del Marlborough. La manovra effettuata con le truppe olandesi ebbe pieno successo, con gran parte dell'armata francese in rotta e con la cattura di molti prigionieri, per\u00f2 il vantaggio non pot\u00e9 essere sfruttato a fondo a causa dell'ora tarda.\nLe conseguenze.\nL'esercito francese si ritir\u00f2 a Gand, con i due comandanti che litigavano furiosamente. Per motivi rimasti ignoti, quasi met\u00e0 dell'esercito francese tenuto di riserva non era stato impegnato in battaglia. Una notevole forza di cavalleria e di fanteria era rimasta inattiva al nord del fiume Norken e cos\u00ec fu per molte truppe di Borgogna. Molte furono le decisioni sbagliate da parte francese, come quella di trattenere la cavalleria con la motivazione della instabilit\u00e0 del terreno. Se le truppe dell'ala sinistra fossero state impiegate opportunamente prima dell'arrivo delle truppe olandesi, avrebbero potuto facilmente aver ragione della relativamente debole ala destra dello schieramento alleato: un attacco congiunto con quello del Duca di Vend\u00f4me al centro avrebbe sicuramente condotto all'accerchiamento dello schieramento alleato. L'armata francese aveva perso circa 15.000 soldati (di cui circa 8.000 prigionieri) e 25 cannoni. Le perdite alleate non raggiunsero il numero di 3.000 effettivi. Si discusse molto su chi era stato il vincitore della battaglia. I molti avversari del Duca di Marlborough in Inghilterra ascrissero la vittoria all'intervento di Eugenio. \u00c8 indubbio comunque che il perfetto accordo fra i due comandanti contribu\u00ec non poco al successo: essi si intendevano a meraviglia e quando uno dei due veniva meno per qualsiasi motivo, l'altro ne integrava le funzioni perfettamente. Tuttavia i due si trovarono discordi su un punto: come sfruttare il successo. Mentre Marlborough intendeva proseguire attaccando ancora il nemico disfatto e puntare su Parigi, Eugenio proponeva di occupare prima assediandole tutte le fortezze francesi che erano situate sul percorso. Prevalse, anche con l'appoggio degli olandesi, la tesi di Eugenio, che tuttavia non fu foriera di grandi risultati."}
{"id": "833293", "revid": "767487", "url": "https://it.wikipedia.org/wiki?curid=833293", "title": "Palmiro Di Dio", "text": "Carriera.\nClub e Riconoscimenti.\nLa sua carriera inizia a 19 anni nel 2004-2005, nelle file della in Serie C1, in prestito semestrale dalla in cui totalizza una presenza in campionato e un'altra in Coppa Italia da titolare contro la . L'anno seguente \u00e8 ceduto in prestito all' (militante in Serie C1), dove conclude la stagione con 26 presenze pi\u00f9 due nei play-out, corredate da un gol. Nell'agosto del 2006 approda in compartecipazione alla in Serie A, dove colleziona due presenze da titolare in Coppa Italia corredate da un gol al e 6 da titolare in campionato. Il suo esordio in Serie A avviene il 29 ottobre 2006 nella gara -Reggina (0-0) in occasione della nona giornata. In seguito alla miracolosa salvezza in serie A della Reggina, raggiunta nonostante 11 punti di penalizzazione, gli viene concessa, insieme a tutti gli altri tesserati della squadra, la cittadinanza onoraria di Reggio Calabria. Con la Reggina sigla anche una rete nell'incontro di Coppa Italia Reggina-Chievo terminata 2-2. Nello stesso anno viene anche premiato come cittadino benemerito del comune di San Nicola Manfredi (BN) e con il premio \"Gladiatore d'oro\" come miglior atleta dell'anno di Benevento e del Sannio.\nNella stagione successiva viene riscattato dalla . Nella sessione di calciomercato dell'estate 2007 viene ceduto in prestito al . In Puglia gioca 9 partita e realizza una marcatura contro il Chievo. Dopo un lungo infortunio, che lo tiene lontano dai campi di gioco per otto mesi , nell'estate 2008 torna alla Ternana in cui totalizza 30 partite in un campionato e mezzo.\nIl 31 gennaio 2010 viene ceduto al dove conclude la stagione scendendo in campo 11 volte da titolare negli ultimi tre mesi di campionato.\nNell'estate 2010 firma un contratto biennale con il , squadra militante nella Challenge League svizzera.\nA met\u00e0 della stagione 2011/2012 approda al , squadra della Svizzera tedesca, dove vince anche il campionato nella stagione 2013/2014 approdando cos\u00ec nella Promotion League Svizzera.\nNel gennaio 2016 viene acquistato dal Freienbach.\nA fine 2020, dopo quasi due anni di inattivit\u00e0, annuncia il ritiro dal calcio giocato.\nNazionale.\nCon la Nazionale Under-19 ha disputato il campionato europeo del 2004 e con l'Under-20, il Torneo Quattro Nazioni del 2005 e il Mondiale Under-20 del 2005.\nStatistiche.\nPresenze e reti nei club.\n\"Statistiche aggiornate il 15 settembre 2016\""}
{"id": "833294", "revid": "729019", "url": "https://it.wikipedia.org/wiki?curid=833294", "title": "Claudicazione", "text": "La claudicazione \u00e8 un'alterazione della deambulazione, conseguente a modificazioni anatomiche o fisiologiche degli arti inferiori negli animali bipedi o di uno degli arti nei quadrupedi. \u00c8 nota anche come zopp\u00eca e, soprattutto in ambito medico, con il termine in lingua latina claudicatio."}
{"id": "833298", "revid": "125828631", "url": "https://it.wikipedia.org/wiki?curid=833298", "title": "J. Walter Kennedy Citizenship Award", "text": "Il J. Walter Kennedy Citizenship Award \u00e8 un premio della NBA, intitolato a James Walter Kennedy consegnato all'allenatore o cestista che pi\u00f9 si \u00e8 impegnato nel sociale. Nella storia del premio, solo in due occasioni il riconoscimento \u00e8 stato assegnato a due non giocatori: all'allenatore Frank Layden nel 1984, e al preparatore atletico Joe O'Toole nel 1995."}
{"id": "833300", "revid": "1305772", "url": "https://it.wikipedia.org/wiki?curid=833300", "title": "Clematis alpina", "text": "Clematis alpina , comunemente nota come clematide alpina, \u00e8 una piccola pianta perenne appartenente alla famiglia delle Ranunculaceae, diffusa in Europa centrale ed orientale.\nEtimologia.\nIl nome generico (\"Clematis\") viene normalmente attribuito a Dioscoride e deriva dalla radice greca \"klema\" (= \u201cviticcio\u201d o anche =\u201cpianta volubile\u201d o anche =\"legno flessibile\"). L'epiteto specifico (\"alpina\") deriva dalle zone dove normalmente vive questa pianta.\nUno dei primi studi sulla specie \u00e8 stato fatto dal biologo e scrittore svedese, considerato il padre della moderna classificazione scientifica degli organismi viventi, Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778); studio ripreso e completato dal botanico scozzese Philip Miller (Chelsea, 1691 \u2013 Chelsea, 1771) e pubblicato nel 1768 nell'ottava edizione del suo Dictionnaire.\nGli inglesi chiamano questa pianta \"Alpine Clematis\"; i tedeschi \"Alpenrebe\"; mentre i francesi la chiamano \"Cl\u00e9matide des alpes\".\nDescrizione.\nQueste piante arrivano ad altezze di 2 metri (dimensioni usuali: da 30 a 60\u00a0cm) arrampicandosi su diverse superfici quali rocce, muschio, arbusti e tronchi in posizioni fresche ed ombreggiate. La capacit\u00e0 di \u201carrampicarsi\u201d \u00e8 data dalla particolare sensibilit\u00e0 al tatto della parte basale del picciolo fogliare; in questo modo riescono a girare una o due volte attorno all'ostacolo che urtano inavvertitamente (fusto \u201cscandente\u201d). Se la clematide \u00e8 molto rigogliosa e il supporto non \u00e8 il tronco di un grosso albero, a volte ostacola la crescita della pianta di sostegno arrivando fino a soffocarla. \nLa forma biologica della pianta \u00e8 fanerofita lianosa (P lian), ossia sono piante perenni e legnose, con gemme svernanti poste ad un'altezza dal suolo maggiore di 30\u00a0cm con portamento rampicante.\nRadici.\nL'apparato radicale \u00e8 fascicolato.\nLe radici mostrano capacit\u00e0 pollonifera cio\u00e8 sono in grado di riprodurre altre piante dalla radice stessa.\nFusto.\nIl fusto \u00e8 lianoso, legnoso con portamento volubile e rampicante (sarmentoso-aggrappante) di colore verde da giovane e bruno-purpureo con l'invecchiamento, a sezione angolosa (approssimativamente esagonale). La corteccia \u00e8 fibrosa e si distacca in lamelle. \nFoglie.\nLe foglie sono disposte con fillotassi opposta o verticillata.\nSono foglie pinnato-composte a 3+3 segmenti lanceolati con lobi acuti. \nSono sorrette da lunghi, esili e flessuosi piccioli che si sviluppano dai nodi del fusto. Il margine della lamina \u00e8 irregolarmente seghettato-dentato. Il colore \u00e8 verde chiaro e sono glabre. Dimensione del picciolo: 4\u20137\u00a0cm; dimensione dei segmenti: larghezza 1\u20133\u00a0cm, lunghezza 2\u20137\u00a0cm.\nFiore.\nI fiori sono singoli, a forma di campanella, portati da un lungo peduncolo e compaiono sul ramo della stagione precedente in posizione ascellare. Dimensione dei peduncoli: 5\u201312\u00a0cm.\nI fiori sono attinomorfi, tetrameri (raramente pentameri) con perianzio parzialmente modificato come in molti generi della famiglia Ranunculaceae.\nIl fiore \u00e8 costituito da un solo verticillo di sepali petaloidei che simulano una corolla.\nLe tonalit\u00e0 dei sepali variano dall'azzurro al viola scuro. \nI petali sono trasformati in nettari, sono di color bianco crema che, contrastando il blu viola del verticillo esterno di sepali, aumentano il valore ornamentale di questa pianta. \nIl ricettacolo \u00e8 convesso-allungato. Dimensione totale del fiore: 6\u20138\u00a0cm.\nI fiori possono odorare lievemente di miele.\nFrutti.\nIl frutto \u00e8 un achenio sormontato da un'appendice piumosa (per favorire la disseminazione). Derivando da un ovario supero pluricarpellare, gli acheni (fino a un centinaio) sono riuniti in una infruttescenza. Ogni frutto ha un solo seme. Dimensione dell'appendice piumosa: 2\u00a0\u2013 3\u00a0cm.\nRiproduzione.\nLa riproduzione di questa pianta avviene attraverso l'impollinazione del vento (anemofila); comunque questi fiori sono frequentati anche da diversi insetti (api e vespe) per appropriarsi del polline, per cui non \u00e8 esclusa anche una certa impollinazione di tipo entomofilo.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nIl genere \"Clematis\" comprende oltre 200 specie (otto delle quali sono spontanee dei nostri territori) appartenenti sia dell'emisfero boreale che quello australe. La famiglia delle Ranunculaceae invece comprende oltre 1500 specie distribuite su circa 35 generi. \nAll'interno del genere la specie di questa scheda fa parte della sezione \"Atragene\" (L.) DC. (tipica sezione delle \u201cClematidi alpine\u201d) caratterizzata dall'avere diversi petali rudimentali: questi sono abbastanza simili ai petali veri e propri in quanto hanno una forma lamellare (vengono definiti anche \u201cpetaloidi staminoidi\u201d). \nAll'interno della famiglia il genere di questa pianta \u00e8 posizionato nella sottofamiglia delle \"Ranunculoideae\" e nella trib\u00f9 delle \"Anemoneae\"\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nUsi.\nFarmacia.\nLa pianta contiene alcaloidi molto velenosi; anche esternamente pu\u00f2 essere irritante e vescicante.\nSecondo la medicina popolare la pianta \u00e8 rubefacente (richiama il sangue in superficie, alleggerendo la pressione interna) e cicatrizzante.\nGiardinaggio.\n\u00c8 impiegata nel giardinaggio alpino e quello roccioso; ma \u00e8 anche utilizzata come pianta da vaso."}
{"id": "833310", "revid": "253269", "url": "https://it.wikipedia.org/wiki?curid=833310", "title": "Dermot Mulroney", "text": "Attivo dal 1980, \u00e8 noto per i ruoli nei film \"Young Guns - Giovani pistole\", \"Samantha\", \"I dannati di Hollywood\", \"Il matrimonio del mio migliore amico\", \"The Last Outlaw\", \"A proposito di Schmidt\", e \"I segreti di Osage County\". Mulroney ha interpretato il principale antagonista nella serie NBC \"Crisis\", Francis Gibson.\nBiografia.\nMulroney \u00e8 nato ad Alexandria, Virginia. Sua madre, Ellen, era una casalinga ed un'attrice dilettante originaria di Manchester, Iowa, e suo padre, Michael Mulroney, era un professore di legge (e pilota di corse amatoriali) alla Scuola di giurisprudenza della Villanova University, originario di Elkader, Iowa. Ha una sorella Moira e tre fratelli, Conor, Kieran (anche lui attore) e Sean. Alcuni degli antenati di Mulroney emigrarono dalla Contea di Donegal e dalla contea di Mayo in Irlanda durante la Grande Carestia irlandese; \u00e8 di sette ottavi irlandese ed un ottavo di ascendenza tedesca. Mulroney ha frequentato la Maury Elementary School ed ha suonato il violoncello nelle orchestre scolastiche e giovanili della citt\u00e0, oltre a recitare nel teatro della comunit\u00e0 per bambini. Mulroney ha frequentato l'Interlochen Arts Camp come violoncellista. Successivamente ha frequentato la T.C. Williams High School (1981) e la Northwestern University (laurea in Comunicazione nel 1985) a Evanston, Illinois, dove \u00e8 stato membro della confraternita dei Phi Gamma Delta.\nDebutta nel 1988 nel film di Blake Edwards \"Intrigo a Hollywood\", seguito da \"Young Guns - Giovani pistole\" e da \"Che mi dici di Willy?\". Interprete di molti film tra cui \"Samantha - Il sorriso della vita\", \"\", remake americano di \"Nikita\", \"Gli anni dei ricordi\" e \"Si gira a Manhattan\" del 1995, poi lavora \"Kansas City\" del 1996 e nel 1997 raggiunge una certa popolarit\u00e0 grazie al film \"Il matrimonio del mio migliore amico\" con Julia Roberts. Nel 2001 recita ne \"La sicurezza degli oggetti\" seguito da \"A proposito di Schmidt\", nel 2005 \u00e8 nel cast de \"La neve nel cuore\" con Sarah Jessica Parker. Nel 2006 lavora con il regista David Fincher in \"Zodiac\" e con Garry Marshall nella commedia \"Donne, regole... e tanti guai!\". Nel 2011 debutta alla regia con la commedia romantica \"Love, Wedding, Marriage\", interpretata da Mandy Moore e Kellan Lutz.\nVita privata.\nAnche suo fratello Kieran \u00e8 attore; dal 1990 al 2007 \u00e8 stato sposato con l'attrice Catherine Keener, con la quale ha avuto un figlio di nome Clyde (1999).\nNel 2004 si \u00e8 legato alla produttrice Tharita Catulle, figlia della cantante Emy Cesaroni, che ha sposato nel 2008 e dalla quale ha avuto due figlie: Mabel Ray (2008) e Sally June Mulroney (2009).\nCuriosit\u00e0.\n\u00c8 spesso confuso con l'attore Dylan McDermott, tanto che la trasmissione satirica Saturday Night Live ne ha fatto uno sketch (stagione 38, 2012). I due attori hanno deciso di sfruttare la cosa a loro favore in una puntata dello show \"L.A. to Vegas\".\nDoppiatori italiani.\nNelle versioni in italiano dei suoi film, Dermot Mulroney \u00e8 stato doppiato da:"}
{"id": "833311", "revid": "2044650", "url": "https://it.wikipedia.org/wiki?curid=833311", "title": "Antonino Barill\u00e0", "text": "Caratteristiche tecniche.\n\u00c8 un esterno di centrocampo mancino, fa della velocit\u00e0 palla al piede e della sua buona tecnica individuale le sue armi migliori. Nato come esterno sinistro in un centrocampo a 5, \u00e8 stato spesso schierato anche come interno sinistro.\nCarriera.\nClub.\nReggina.\nOriginario di Catona, quartiere zona nord di Reggio Calabria, \u00e8 cresciuto nel settore giovanile della . Il 7 maggio 2006, alla penultima giornata della Serie A 2005-2006, esordisce nel massimo Campionato italiano con la maglia amaranto durante la partita Fiorentina-Reggina 5-2, subentrando al 63' a Rolando Bianchi.\nNella stagione seguente \u00e8 spesso nella lista dei convocati della Prima squadra di Walter Mazzarri, riuscendo a collezionare in totale altre 4 presenze in Campionato e 1 di Coppa Italia.\nNell'estate 2007 svolge tutto il ritiro pre-campionato con la , giocando anche la partita di Coppa Italia contro il , ma l'ultimo giorno disponibile per il calciomercato, il 31 agosto 2007, viene ceduto in prestito al Ravenna in Serie B. Con i \"Giallorossi\" esordisce il 27 ottobre in Ravenna- 1-0, giocando la partita dal primo minuto. Conclude la sua stagione in Romagna con 22 partite di Campionato e 1 di Coppa Italia.\nL'anno seguente rientra alla , dove viene stabilmente utilizzato in prima squadra come esterno sinistro di centrocampo. Realizza il suo primo gol in Serie A il 26 aprile 2009 in Reggina-Juventus 2-2, siglando di testa la rete dell'iniziale vantaggio reggino. A fine stagione sono 32 le presenze accumulate in Campionato e Coppa Italia, condite da due reti.\nLa stagione successiva, anche se la squadra \u00e8 appena retrocessa in Serie B, Antonino decide di rimanere sullo Stretto per tentare la pronta risalita con \"Gli Amaranto\". L'obbiettivo fallisce ma Antonino gioca comunque una buona stagione con 29 presenze in Campionato condite da ben 4 gol (contro , , e ).\nNelle due stagioni seguenti, nelle quali gioca altre 50 partite con 1 gol in Campionato e 4 di Coppa Italia, lo vedono sempre pi\u00f9 bandiera della Reggina, di cui diventa anche capitano e beniamino dei tifosi. Nella stagione 2012-2013 disputa 40 partite realizzando 3 gol. Inoltre il 9 febbraio 2013 in occasione della gara -Reggina 1-1 ottiene la sua 150\u00ba presenza con la maglia amaranto.\nSampdoria.\nIl 2 settembre 2013 la comunica di aver acquisito a titolo temporaneo, con diritto di opzione della compartecipazione, dalla Reggina i diritti sportivi di Antonino. Compie il suo esordio nelle file dei blucerchiati il 21 settembre seguente a Trieste, subentrando al 73' a Davide Gavazzi nella partita di Serie A Cagliari-Sampdoria (2-2). In totale colleziona con i blucerchiati 3 presenze in campionato.\nIl ritorno alla Reggina.\nIl 21 gennaio 2014 la Reggina e la Sampdoria risolvono consensualmente il contratto di cessione temporanea del calciatore, e Barill\u00e0 fa ritorno in amaranto. Alla sua seconda presenza in amaranto (dopo il ritorno) realizza la rete vittoria nella gara interna contro il Lanciano.\nTrapani.\nIl 10 luglio 2014 passa a titolo definitivo al Trapani, firmando un contratto biennale. Il 18 agosto sigla il suo primo gol in maglia granata all'ultimo secondo nella partita di Coppa Italia persa contro la Cremonese per 1-2. Il suo primo gol in campionato arriva il 19 settembre nella partita pareggiata per 2-2 contro il Carpi siglando il momentaneo 2-1 per la formazione emiliana.\nParma.\nIl 19 giugno 2017, in scadenza di contratto, firma un triennale con il Parma. La squadra emiliana, al termine della stagione 2017-2018, riesce a guadagnare in extremis la promozione per la Serie A, piazzandosi al secondo posto nella Serie B 2017-2018. Esordisce in maglia giallobl\u00f9 nella massima serie italiana il 19 agosto 2018, siglando il gol del momentaneo 2-0 contro l'Udinese.\nMonza e Alessandria.\nIl 25 agosto 2020 firma un contratto biennale con il Monza, neopromosso in Serie B. Il 29 settembre segna il suo primo gol con i brianzoli nel 3-0 alla Triestina, valevole per il secondo turno di Coppa Italia. In campionato va a segno per la prima volta il 27 dicembre, aprendo le marcature nel successo per 2-0 in casa della Cremonese.\nIl 25 gennaio 2022 rescinde il proprio contratto con i lombardi. Esattamente un mese dopo viene tesserato dall', con cui si lega fino al termine della stagione.\nNazionale.\nDopo aver giocato 4 partite tra Under-19 e Under-20, il 25 marzo 2009 a Vienna Barill\u00e0 esordisce in Under-21 giocando da titolare la partita amichevole Austria-Italia 2-2.\nIl 17 novembre seguente realizza invece una doppietta nella partita Lussemburgo-Italia 0-4, valevole per le qualificazioni al Campionato Europeo Under-21 2011.\nStatistiche.\nPresenze e reti nei club.\n\"Statistiche aggiornate al 25 gennaio 2022.\""}
{"id": "833313", "revid": "1776051", "url": "https://it.wikipedia.org/wiki?curid=833313", "title": "Kevin Martin Lynch", "text": "Biografia.\nKevin nasce in una famiglia borghese a Dungiven nella contea di Derry, ultimo di 8 fratelli, 5 maschi e 3 femmine. Quando ha 4 anni si trasferisce nella vicina cittadina di Dungiven. Ottimo giocatore di calcio gaelico, \u00e8 il capitano della squadra under 16 della contea di Derry che vince il torneo All-Ireland (organizzato dalla Gaelic Athletic Association tra tutte le 32 contee irlandesi, le 26 dell'Eire e le 6 dell'Irlanda del Nord).\nNel 1970 entra nei Fianna Eireann rimanendo nell'Official IRA dopo la scissione. Nel 1973 si trasferisce in Inghilterra per lavorare con il fratello Michael. Nel 1976 torna a casa e si unisce all'INLA.\nIn dicembre viene arrestato e condannato a 10 anni. Inizia il digiuno dopo la morte di Patsy O'Hara e, dopo 71 giorni, il 1\u00ba agosto 1981, muore nell'ospedale del carcere di Maze. \u00c8 sepolto a Dungiven, Co. Derry."}
{"id": "833316", "revid": "83531", "url": "https://it.wikipedia.org/wiki?curid=833316", "title": "Les Alyscamps (Vincent Van Gogh)", "text": ""}
{"id": "833319", "revid": "671029", "url": "https://it.wikipedia.org/wiki?curid=833319", "title": "Unione Sportiva Lecce 1928-1929", "text": "Questa pagina raccoglie i dati riguardanti l'Unione Sportiva Lecce nelle competizioni ufficiali della stagione 1928-1929.\nStagione.\nDal 1928 il Lecce inizia ad adottare il giallo-rosso, simbolo della Terra d'Otranto.\nI salentini arrivarono secondi nel girone C del Campionato Meridionale 1928-1929, questo gli consent\u00ec di partecipare alle semifinali, dove vinsero il girone, ma siccome all'ultima giornata il Cagliari non si present\u00f2 alla gara per non far vincere al , la federazione decise che la squadra Leccese avrebbe dovuto giocare uno spareggio contro il Palermo; spareggio vinto dai salentini per 1-0 sul neutro di Napoli che gli consent\u00ec l'accesso alla finale.\nLa finale contro il termin\u00f2 2-2 dopo i tempi supplementari, e quindi la gara fu ripetuta sul neutro di Bari, vinta dal Lecce per 3-1, risultato che port\u00f2 alla promozione del Lecce in Serie B per la prima volta nella sua storia.\nMaglie.\nLa maglia del Lecce 1928-1929.\nOrganigramma societario.\nL'organigramma del Lecce 1928-1929.\nArea direttiva\nArea tecnica\nRosa.\nLa rosa del Lecce 1928-1929.\nStatistiche.\nStatistiche dei giocatori.\nLe statistiche dei giocatori del Lecce 1928-1929."}
{"id": "833323", "revid": "287204", "url": "https://it.wikipedia.org/wiki?curid=833323", "title": "Stelle principali della costellazione del Regolo", "text": "Segue un prospetto delle stelle principali della costellazione del Regolo, elencate per magnitudine decrescente."}
{"id": "833324", "revid": "729019", "url": "https://it.wikipedia.org/wiki?curid=833324", "title": "Quinto Gallio", "text": "Biografi.\nFu perseguito da Ottaviano nel 43 a.C. essendo stato sospettato di congiura, e fu per questo torturato e ucciso. Le scarne fonti riguardo alla natura della sua congiura, probabilmente concretizzatasi in un tentativo di omicidio durante un abboccamento privato col giovane triumviro, fanno intravedere un movente pi\u00f9 personale che politico per il suo gesto. Tuttavia, probabilmente per screditarlo, una parte della tradizione, pi\u00f9 favorevole ad Ottaviano, associ\u00f2 la sua figura a quella del triumviro Marco Antonio.\nSecondo Svetonio le cose andarono in modo diverso; sarebbe stato Augusto a temere un attentato mentre l'innocente Quinto Gallio teneva semplicemente le sue tavolette sotto la toga:\nBibliografia.\nGaio Svetonio Tranquillo, \"Vite dei Cesari\", II - 27, Garzanti, Milano, 1977-2000.Trad.: E. Noseda.\nRohr Vio (F.) Le voci del dissenso. Ottaviano Augusto e i suoi oppositori. Pp. 399. Padova: Il Poligrafo, 2000. ISBN 88-7115-200-X"}
{"id": "833325", "revid": "767487", "url": "https://it.wikipedia.org/wiki?curid=833325", "title": "Creepshow", "text": "Creepshow \u00e8 un film a episodi del 1982, diretto da George A. Romero e scritto da Stephen King, che interpreta anche uno degli episodi, \"The Lonesome Death of Jordy Verrill\".\nSi pu\u00f2 considerare come un omaggio dei due autori ai fumetti horror della EC Comics, pubblicati in America dal secondo dopoguerra agli anni cinquanta quando le pressioni censorie ne terminarono le pubblicazioni, esplicitato anche dai raccordi animati tra gli episodi, che rendono il film un albo di fumetti che prende vita. Il bambino protagonista del prologo \u00e8 il figlio di Stephen King, Joe. Il posacenere \u201cprotagonista\u201d del primo episodio compare in tutte le altre storie.\nTrama.\nPrologo.\nLa storia comincia con un padre, Stan, che rimprovera severamente il figlio, Billy, perch\u00e9 beccato a leggere un albo di \"Creepshow\", una raccolta di storie dell'orrore a fumetti. Terminato il litigio, Stan getta il fumetto nella spazzatura ritirandosi poi in salotto, mentre Billy affranto prega i personaggi del fumetto di vendicare l'ingiustizia, che magicamente prendono vita accerchiando la casa. Una figura spettrale, lo \"Zio Creepy\", appare alla finestra della cameretta del bambino e facendogli cenno di avvicinarsi, comincia a narrare delle storie.\nLa festa del pap\u00e0 (\"Father's Day\").\nNathan Grantham, l'avaro vecchio patriarca di una famiglia aristocratica la cui ricchezza \u00e8 stata raggiunta attraverso il contrabbando, frode, estorsione e omicidi, viene ucciso il giorno della festa del pap\u00e0 da sua figlia instabile Bedelia, che era stata spinta al limite della sopportazione dopo una vita passata a subire abusi emotivi da parte di lui.\nLa storia si apre in medias res dove vengono introdotti i discendenti di Nathan: sua nipote Sylvia, il pronipote Richard, e Cass con il marito, Hank, che si riuniscono per la loro cena annuale alla villa appartenuta al patriarca ucciso. Bedelia, che solitamente raggiunge la festa dopo gli altri, si ferma al cimitero di famiglia per deporre un fiore sulla tomba di suo padre. Ubriaca, Bedelia parla da sola rammentando di come abbia ucciso Nathan quando egli non smetteva di tormentarla per ricevere la torta della festa del pap\u00e0. Improvvisamente, Nathan fuoriesce dalla tomba resuscitato come zombie e strangola Bedelia, poi uccide sistematicamente Hank, la padrona di casa e Sylvia per vendicarsi e infine si presenta a Cass e Richard portando la sua tanto desiderata torta della festa del pap\u00e0, condita con la testa mozzata di Sylvia.\nLa morte solitaria di Jordy Verrill (\"The Lonesome Death of Jordy Verrill\").\nAmbientata negli anni '50, la storia segue le vicende di Jordy Verrill, un goffo contadino, che trova un meteorite caduto nel suo terreno. Entusiasta, Jordy intende vendere la meteora al college locale per pagare il suo mutuo con la ricompensa, ma quando bagna la roccia spaziale con una secchiata d'acqua per raffreddarla, la meteora si spezza in due rilasciando uno strano liquido che si rovescia a terra. Entrato in contatto con la meteora e i liquidi racchiusi in essa, Jordy sviluppa uno strano organismo vegetale che inizia a crescergli dalla mano. Temendo di doversi far amputare il braccio dai dottori, Jordy decide di non fare niente. Nei giorni seguenti l'erba continua a crescergli addosso e il prurito causato da essa costringe Jordy a farsi un bagno. Ignorando l'avvertimento del fantasma di suo padre, Jordy si immerge nella vasca. Il mattino seguente Jordy ha il corpo completamente ricoperto dalla insidiosa pianta aliena. Per porre fine alle sue sofferenze, Jordy prende il fucile da caccia e si spara in testa. Intanto, all'esterno, l'erba extraterrestre ha ricoperto il terreno di Jordy e con la pioggia in arrivo, sta per espandersi su tutte le aree circostanti.\nAlta marea (\"Something to Tide You Over\").\nRichard Vickers, un benestante psicopatico, mette a punto un terribile destino per la moglie infedele, Becky, e per il suo amante, Harry Wentworth, conducendoli nella sua spiaggia privata e poi, a mano armata, seppellendoli fino al collo in un punto che sar\u00e0 ricoperto dall'alta marea. Per tormentare ulteriormente Harry, Richard si procura un televisore per mostrargli Becky mentre viene annegata in diretta e li riprende con delle telecamere per immortalare le loro morti. Quando la marea sta per raggiungere anche Harry, Richard si allontana dopo avergli detto che potrebbe liberarsi se riesce a trattenere il respiro abbastanza a lungo prima che la sabbia che lo copre non sar\u00e0 ammorbidita dall'acqua.\nLa sera, per\u00f2, Richard viene assalito in casa sua da Becky e Harry, che sono resuscitati dal mare e per vendicarsi lo seppelliscono sulla spiaggia come aveva fatto con loro. In preda alla disperazione e all'isteria, Richard ride istericamente e afferma di poter trattenere il fiato quanto vuole mentre l'alta marea avanza.\nLa cassa (\"The Crate\").\nMike, il custode di un college, trova per puro caso una misteriosa cassa di legno risalente al 1834, nascosta nel sottoscala del seminterrato. Il vecchio contatta un professore universitario, Dexter Stanley, per il ritrovamento. I due decidono di aprire la cassa e scoprono all'interno un mostro scimmiesco estremamente vorace, che nonostante le dimensioni ridotte, uccide prontamente Mike e lo divora trascinandolo nella cassa. Inorridito, Dexter si allontana e si imbatte in uno studente laureato, Charlie Gereson, e gli supplica di credergli, ma il giovane rimane scettico. Seguendo la scia di sangue, i due capiscono che la cassa \u00e8 stata rimessa nel sottoscala e Gereson viene ucciso dalla creatura quando si avvicina incautamente. Stanley fugge per informare il suo amico e collega presso l'universit\u00e0, il professor Henry Northrup.\nDexter, traumatizzato e in preda al panico, parla del mostro a Henry e insiste che deve essere fermato. Henry vede la creatura come un modo per liberarsi della sua odiosa moglie abusiva Wilma, che egli ha spesso fantasie di uccidere. Egli addormenta Dexter ed escogita un piano per attirare Wilma al sottoscala e farla divorare dalla bestia. Henry in seguito riesce a sigillare il mostro nella sua cassa, poi la getta in mare da una scogliera. Infine Henry torna a casa da Dexter e gli assicura che \u00e8 tutto finito e che si \u00e8 sbarazzato della creatura. Dexter gli domanda che cosa potrebbe succedere se si liberasse, ma Henry gli assicura che l'ha chiusa bene. Tuttavia, viene rivelato al pubblico che la cassa si \u00e8 aperta negli abissi del mare e il mostro \u00e8 ancora vivo.\nStrisciano su di te (\"They're Creeping Up on You!\").\nUpson Pratt \u00e8 un uomo d'affari cinico e senza scrupoli la cui misofobia lo costringe a vivere in un appartamento asettico e controllato con serrature elettriche e telecamere di sorveglianza. Una sera, un forte temporale causa un black out per la citt\u00e0. Quando il black out raggiunge anche l'appartamento asettico, il terrore ha inizio per il signor Pratt, che ora si ritrova impotente quando la sua abitazione viene invasa da orde di scarafaggi. Mentre gli insetti escono da tutte le parti, Pratt si chiude all'interno di una stanza ermetica di sicurezza, solo per scoprire che gli scarafaggi l'hanno gi\u00e0 infestata. Senza via di fuga, Pratt viene inondato dagli scarafaggi, che gli inducono un attacco di cuore fatale. Poco dopo l'energia elettrica ritorna nell'appartamento e uno sterminatore che Pratt aveva precedentemente richiesto lo chiama dalla porta. Pratt non risponde, e il suo cadavere \u00e8 mostrato nella stanza ermetica, ora priva di scarafaggi. Il corpo di Pratt inizia presto a contorcersi, e infine gli scarafaggi fuoriescono dalla sua bocca e gli lacerano il corpo grottescamente.\nEpilogo.\nIl mattino seguente, davanti alla casa di Billy, degli spazzini trovano il fumetto di \"Creepshow\" mentre raccolgono i rifiuti dai bidoni. Uno di loro si mette a sfogliare il giornaletto per curiosit\u00e0 e guarda una pagina che offre gadget speciali da ordinare per posta. Su un annuncio che offre l'acquisto di una bambola voodoo, gli spazzini vedono che qualcuno l'ha gi\u00e0 ordinata notando il tagliando mancante. Intanto, Stan si lamenta di non avere dormito molto per via dei dolori che ha al collo. In seguito l'uomo inizia a ricevere fitte di dolore sempre pi\u00f9 letali e viene rivelato che Billy, dalla sua cameretta, si sta vendicando del padre pungendo la bambola voodoo acquistata con uno spillo, senza piet\u00e0.\nPromozione.\nI manifesti e le locandine utilizzate per la promozione del film, all'epoca della sua diffusione nelle sale cinematografiche italiane, sono opera dell'illustratore Renato Casaro.\nDistribuzione.\nIl film venne distribuito nelle sale cinematografiche italiane nel mese di ottobre del 1983.\nData di uscita.\nLe date di uscita internazionali nel corso degli anni sono state:\nEpisodi tagliati.\nNon tutti gli episodi sono presenti nelle versioni cinematografiche distribuite:\nAccoglienza.\nBox Office.\n\"Creepshow\" \u00e8 ritenuto un discreto successo commerciale. Costato circa 8 milioni di dollari, incass\u00f2 nell'anno della sua uscita nei soli Stati Uniti circa 21 milioni di dollari, diventando sempre negli USA il 37\u00b0 incasso del 1982. Finora, tra i film horror a episodi, \"Creepshow\" \u00e8 il secondo maggiore incasso dopo quello altrettanto non esaltante di \"Ai confini della realt\u00e0\" dell'anno seguente.\nOpere derivate.\nSequel.\nNel 1987 venne realizzato un sequel del film, dal titolo \"Creepshow 2\". La regia venne affidata a Michael Gornick, e Stephen King si limit\u00f2 a scrivere le tre storie che lo compongono, sceneggiate poi dallo stesso Romero.\nUn terzo episodio, \"Creepshow 3\" venne girato nel 2007 e distribuito direct-to-video, ma questa volta n\u00e9 Romero n\u00e9 Stephen King furono in alcun modo interessati al progetto. Tom Savini, che ha curato gli effetti speciali delle prime due pellicole, ha espresso l'opinione che il film \"I delitti del gatto nero\" \"\u00e8 il vero Creepshow 3\".\nRemake.\nNel settembre 2019 verr\u00e0 rilasciata una serie tv omonima, remake del film, con Greg Nicotero alla regia."}
{"id": "833331", "revid": "96858", "url": "https://it.wikipedia.org/wiki?curid=833331", "title": "Lost horizons", "text": ""}
{"id": "833332", "revid": "30610", "url": "https://it.wikipedia.org/wiki?curid=833332", "title": "Julian May", "text": "May inizi\u00f2 ad interessarsi e a scrivere brevi storie di fantascienza sin dagli anni della sua adolescenza, tuttavia nel 1953 decise di non scrivere pi\u00f9 opere in questo genere. Lavor\u00f2 sia come consulente scientifica per un'enciclopedia e successivamente come scrittrice per bambini e ragazzi su tematiche non fantastiche.\nNel 1981 torn\u00f2 alla sua passione giovanile con la Saga dell'Esilio nel Pliocene (Saga of Pliocene Exile), composta da quattro romanzi. Nel 1987 inizi\u00f2 una nuova serie di romanzi collegata alla saga dell'Esilio, il Ciclo del Milieu Galattico.\nOpere.\nSerie del giglio.\nLa serie del giglio \u00e8 nata da una collaborazione a tre con Marion Zimmer Bradley e Andre Norton; dopo il primo romanzo scritto insieme ognuna ha continuato il ciclo con un proprio romanzo autonomo. "}
{"id": "833338", "revid": "83531", "url": "https://it.wikipedia.org/wiki?curid=833338", "title": "La Berceuse (Vincent Van Gogh)", "text": ""}
{"id": "833340", "revid": "161273", "url": "https://it.wikipedia.org/wiki?curid=833340", "title": "Latinum", "text": ""}
{"id": "833342", "revid": "287204", "url": "https://it.wikipedia.org/wiki?curid=833342", "title": "Meland", "text": "Meland \u00e8 un ex comune norvegese della contea di Hordaland. Dal 1\u00ba gennaio 2020 fa parte del comune di Alver."}
{"id": "833344", "revid": "287204", "url": "https://it.wikipedia.org/wiki?curid=833344", "title": "Contea di Chilton", "text": "La contea di Chilton, in inglese Chilton County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 43.643 abitanti. Il capoluogo di contea \u00e8 Clanton. Il nome le \u00e8 stato dato in onore a William Parish Chilton (1810-1871), un avvocato che divenne presidente della Corte Suprema dell'Alabama.\nGeografia fisica.\nLa contea si trova al centro dell'Alabama. Lo United States Census Bureau certifica che l'estensione della contea \u00e8 di 1.815 km\u00b2, di cui 1.797 km\u00b2 composti da terra e i rimanenti 18 km\u00b2 composti di acqua. Parte dell'angolo sud-occidentale della contea si trova all'interno della Foresta Nazionale di Talladega. Il fiume Coosa scorre lungo l'estremit\u00e0 orientale della contea e il suo affluente, il Waxahatchee Creek, attraversa l'area. Nel 1914 e nel 1922 l'Alabama Power Company costru\u00ec due dighe sul fiume Coosa, creando il Lay Lake e il Mitchell Lake. \nContee confinanti.\nLa contea confina con:\nStoria.\nLa Contea di Chilton fu creata da un atto della Legislatura dello Stato dell'Alabama il 30 dicembre 1868, da alcune terre estratte dalle contee di Autauga, Bibb, Perry e Shelby. La contea era originariamente chiamata Baker County (in onore di Alfred Baker, considerato il fondatore della citt\u00e0 di Clanton). Dopo la guerra civile, Baker \u00e8 stato il primo sindaco della citt\u00e0 ed \u00e8 entrato in conflitto con i cittadini dopo aver collaborato con politici locali repubblicani. Il 17 dicembre 1874 i cittadini di Clanton votarono per cambiare il nome della loro contea in \"Chilton\", in onore di William P. Chilton, capo della Corte Suprema dell'Alabama e membro del Congresso provvisorio e regolare della Confederazione.\nNel 1902 l'avvocato di Montgomery e veterano della guerra civile Jefferson Manly Faulkner don\u00f2 80 acri di terra alla parte sudorientale di Chilton County come sito per l'Alabama Confederate Soldiers Home. Negli anni successivi alla Seconda Guerra Mondiale, la Contea di Chilton emerse come la principale area di coltivazione di pesche nello stato.\nMonumenti e luoghi d'interesse.\nIl Confederate Memorial Park, situato nella parte meridionale della contea, include due cimiteri e un museo che ospita uniformi, armi ed equipaggiamenti della Guerra Civile, oltre a molte reliquie.\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 84.1% bianchi, 9.7% neri, 0.4% nativi americani, 0.3% asiatici, e 1.2% di due o pi\u00f9 etnie. Il 7.8% della popolazione \u00e8 ispanica.\nTradizioni e folclore.\nOgni anno (dal 1952) si tiene a Clanton il Peach Festival. \nCultura.\nIstruzione.\nIl Chilton County School System attualmente impiega 440 insegnanti che guidano circa 7,000 studenti in 14 scuole. Inoltre, nella contea sono presenti due scuole private, frequentate da circa 250 studenti. Il George Wallace Community College gestisce un campus a Clanton.\nEconomia.\nDalla fine del diciannovesimo secolo l'industria pi\u00f9 redditizia nella contea di Chilton \u00e8 quella del legname. La contea hricevette una spinta economica nel 1914 e nel 1922 quando l'Alabama Power Company costru\u00ec i suoi primi due impianti idroelettrici, il Lay Dam e il Mitchell Dam, sul fiume Coosa. La produzione di pesche rimane un'importante industria nella contea di Chilton, ma l'area \u00e8 nota anche per altre colture ortofrutticole, tra cui fragole, angurie e pomodori. Anche bovini, pollame, grano e cotone sono importanti dal punto di vista economico. La Thorsby Nursery \u00e8 stata fondata nel 1937 dal Dipartimento dell'Agricoltura degli Stati Uniti per sviluppare nuovi impianti commerciali.\nOccupazione.\nLa forza lavoro nell'attuale contea di Chilton \u00e8 divisa tra le seguenti categorie professionali:\nInfrastrutture e trasporti.\nPrincipali strade ed autostrade.\nLe principali vie di trasporto della contea sono:\nAeroporti.\nL'unico aeroporto pubblico della contea \u00e8 il Gragg-Wade Field Airport.\nAmministrazione.\nLo sceriffo della contea \u00e8 John Shearon. "}
{"id": "833346", "revid": "287204", "url": "https://it.wikipedia.org/wiki?curid=833346", "title": "Stelle principali della costellazione dell'Ottante", "text": "Segue un prospetto delle stelle principali della costellazione dell'Ottante, elencate per magnitudine decrescente."}
{"id": "833348", "revid": "119620576", "url": "https://it.wikipedia.org/wiki?curid=833348", "title": "Principio di competenza economica", "text": "Il principio di competenza economica \u00e8 un principio contabile per cui, per calcolare il risultato economico di un dato periodo, \u00e8 necessario considerare solo i costi e i ricavi che si riferiscono e hanno effetto in quel periodo di tempo, a prescindere dalle manifestazioni finanziarie gi\u00e0 avvenute o che devono ancora avvenire. Questo \u00e8 un principio di correlazione dei costi e dei ricavi: sono considerati di competenza dell'esercizio quei ricavi che si riferiscono a scambi o a produzioni avvenuti e terminati nell'esercizio, mentre si considerano di competenza quei costi che si riferiscono a ricavi di competenza dell'esercizio stesso. Per semplicit\u00e0, si \u00e8 parlato di costi e di ricavi considerando tutti i componenti negativi e i componenti positivi del risultato economico.\nA titolo di esempio, canoni di locazione di locali o attrezzature che abbiano cadenza semestrale dovranno essere riportati nel conto economico mensile per la loro quota parte.\nDetto principio si fonda su tre corollari (regole).\n1\u00b0 corollario.\n\"Non si possono imputare al conto economico costi o ricavi per i quali non siano stati conseguiti i relativi ricavi o sostenuti i correlativi costi.\"\nQuindi il conto economico deve essere depurato con rettifiche che si distinguono in:\n2\u00b0 corollario.\n\"Si rinviano costi gi\u00e0 sostenuti o ricavi gi\u00e0 conseguiti al risultato economico dell'esercizio successivo, in quanto sia attendibile che, nel futuro esercizio, debbano essere conseguiti o sostenuti i correlativi costi o ricavi\".\nDa questo corollario si deduce che le rettifiche attuali saranno costi o ricavi nel bilancio d'esercizio successivo e che i costi o i ricavi si manifestino obbligatoriamente nell'esercizio successivo.\n3\u00b0 corollario.\n\" \u00c8 necessario imputare al conto economico costi o ricavi che durante l'esercizio non si sono manifestati finanziariamente, qualora i correlativi ricavi o costi abbiano gi\u00e0 avuto sostenimento o conseguimento.\"\nPer manifestazione finanziaria s'intende la ricezione di un qualsiasi documento che attesti l'esistenza di un credito/debito di incasso/pagamento (fattura, assegno, lettera contabile etc.).\nPer correggere tali condizioni esistono le \"integrazioni\" che si suddividono in:\nEssi sono i casi inversi di ammortamenti e risconti."}
{"id": "833349", "revid": "1987129", "url": "https://it.wikipedia.org/wiki?curid=833349", "title": "Monte Giarolo", "text": "Il Monte Giarolo (\"Monte Giaj\u00eau\" in ligure), 1.473\u00a0m, \u00e8 una montagna dell'Appennino ligure situata in provincia di Alessandria. D\u00e0 il nome alla Comunit\u00e0 montana Terre del Giarolo.\nDescrizione.\nEstrema propagine settentrionale della catena dell'Antola, il Giarolo \u00e8 un ampio dolce rilievo sulla dorsale che divide la Val Borbera dalla Val Curone (provincia di Alessandria) facilmente riconoscibile per la presenza sulla sommit\u00e0 di diversi tralicci e ripetitori radiotelevisivi. Sulla sommit\u00e0 si trova anche una grande statua di bronzo dedicata al Redentore, posizionata in origine nel 1901 e sostituita con una nuova statua analoga nel 2001.\nAccesso alla vetta.\nLa cima della montagna si raggiunge percorrendo i sentieri che partono dalle localit\u00e0 di Cantalupo Ligure, Borgo Adorno e Albera Ligure (Val Borbera), Giarolo (Val Museglia), e Caldirola (Val Curone). La visuale dalla cima spazia verso nord e ovest sulla pianura fino all'arco alpino con i profili del Monviso, del Cervino e del Rosa; nelle altre direzioni il panorama mostra i pi\u00f9 vicini monti Boglelio, Penice, Lesima, Ebro, Chiappo, il Monte Antola, altre vette dell'Appennino Ligure fino al Mar Ligure, visibile nelle giornate pi\u00f9 limpide.\nFesta del Cristo Redentore.\nSin dal 1901, ogni prima domenica di agosto sul monte si tiene la festa del Cristo Redentore."}
{"id": "833357", "revid": "729019", "url": "https://it.wikipedia.org/wiki?curid=833357", "title": "Archibald Wavell, I conte Wavell", "text": "Fu un generale di vasta esperienza e notevoli capacit\u00e0 politico-strategiche; durante la seconda guerra mondiale, comand\u00f2 per oltre tre anni il teatro del Medio Oriente, riportando grandi vittorie contro gli Italiani in Libia e in Africa Orientale; nel luglio 1941, dopo la controffensiva italo-tedesca in Cirenaica, venne trasferito da Churchill al comando delle forze imperiali in India e poi nel gennaio 1942 all'effimero comando combinato alleato in Estremo Oriente ABDA. \nIncapace, per scarsezza di risorse e per oggettive difficolt\u00e0 operative, a fronteggiare la potente offensiva giapponese, nel marzo 1942 ritorn\u00f2 alla testa del comando in India che mantenne fino alla fine della guerra.\n\u00c8 stato considerato da vari storici britannici, uno dei migliori (se non il migliore) condottieri dell'Esercito inglese nella seconda guerra mondiale, in relazione soprattutto alle sue chiare ed esatte concezioni strategiche e alle sue capacit\u00e0 politico-organizzative a livello di grandi operazioni combinate di teatro.\nBiografia.\nI primi anni.\nWavell nacque a Colchester, ma trascorse gran parte della sua infanzia in India. Il padre di Wavell, Archibald Graham Wavell, era maggiore generale dell'esercito britannico e Wavell ne segu\u00ec i passi. Frequent\u00f2 una scuola preparatoria di Summer Fields (campi estivi) a Oxford, passando prima al Winchester College ed in seguito alla Accademia Militare Reale di Sandhurst.\nDopo essersi diplomato alla Accademia Militare Reale di Sandhurst, Wavell ottenne la nomina ad ufficiale l'8 maggio 1901 e venne inquadrato nei Black Watch, combattendo nella Seconda guerra boera. Nel 1903 venne trasferito in India e combatt\u00e9 nella campagna della valle di Bazar nel febbraio del 1908. Promosso tenente nell'agosto del 1904, dal gennaio del 1909 venne addetto al reparto comando nel suo reggimento; nel mentre divenne anche studente dello Staff College. Nel 1911 trascorse un anno come osservatore militare nell'Esercito imperiale russo, ritornando nel suo reggimento nel dicembre di quell'anno. Nell'aprile del 1912 entr\u00f2 a far parte del War Office. Nel luglio di quell'anno, gli venne garantito il rango temporaneo di capitano e divenne membro della Direzione generale per l'Addestramento. Nel marzo del 1913 venne promosso capitano.\nLa prima guerra mondiale.\nWavell lavorava come ufficiale dello stato maggiore quando scoppi\u00f2 la prima guerra mondiale. Come capitano, venne inviato in Francia nello stato maggiore generale, ma poco dopo, nel novembre del 1914, venne nominato brigadiere maggiore della 9th Infantry Brigade. Venne ferito nella Seconda battaglia di Ypres del 1915, perdendo l'occhio sinistro ed ottenendo la Military Cross.\nNel dicembre del 1915, dopo essersi ripreso, venne rimandato allo stato maggiore generale. Venne promosso maggiore nel maggio del 1916. Nell'ottobre di quello stesso anno, Wavell divenne temporaneamente tenente colonnello e venne assegnato come ufficiale aggregato all'esercito imperiale russo nel Caucaso. Nel giugno del 1917, venne promosso tenente colonnello e continu\u00f2 a lavorare nello stato maggiore, oltre che nel quartier generale dell'Egyptian Expeditionary Force.\nNel gennaio del 1918 ricevette altre nomine nello stato maggiore come vice-aiutante e Quartiermastro Generale, lavorando per il Supreme War Council a Versailles. Nel marzo del 1918 Wavell divenne temporaneamente brigadiere generale e ritorn\u00f2 in Palestina, ove prest\u00f2 servizio nello lo stato maggiore generale del XX Corps, parte dell'Egyptian Expeditionary Force comandato da sir Edmund Allenby, del quale poi scrisse una biografia.\nTra le due guerre.\nWavell ottenne un gran numero di incarichi nel periodo tra le due guerre mondiali, molti nell'ambito del corpo ufficiali e altri nell'ambito dell'addestramento. Nel maggio del 1920 lasci\u00f2 il grado temporaneo di brigadiere generale per tornare al suo grado di tenente colonnello. Nel dicembre del 1921 divenne Assistente Aiutante Generale del War Office, dopo essere stato promosso colonnello nel luglio del 1922.\nA parte un breve periodo senza impieghi e con stipendio dimezzato, nel marzo del 1922 venne nominato Aiutante di campo del re Giorgio V, incarico che mantenne sino all'ottobre del 1933. Nel 1930 gli venne conferito ancora una volta e temporaneamente il grado di brigadiere generale, ottenendo il comando della 6th Infantry Brigade. Nell'ottobre del 1933 fu promosso al grado di maggiore generale e nel gennaio del 1934 lasci\u00f2 il comando della propria brigata, trovandosi ancora una volta senza incarico e a mezza paga.\nSul finire dell'anno, venne assegnato al comando della 2nd Division e divenne Compagno dell'Ordine del Bagno. Nel marzo del 1935 ottenne il comando della sua divisione. Nell'agosto del 1937 venne trasferito in Palestina per domare la rivolta araba di quel periodo e successivamente, divenendo il Generale Comandante le forze britanniche in Palestina e Transgiordania, venne promosso tenente generale dal gennaio del 1938.\nNell'aprile del 1938 divenne General Officer Commanding-in-Chief (GOC-in-C) del Southern Command nel Regno Unito. Nel luglio del 1939 venne nominato General Officer Commanding-in-Chief del Middle East Command con il rango di generale. Successivamente, il 15 febbraio 1940, per riflettere la sua posizione che gli poneva responsabilit\u00e0 in Africa orientale, Grecia e Balcani, il suo titolo venne cambiato in Commander-in-Chief Middle East.\nI comandi durante la seconda guerra mondiale.\nL'esperienza nel Medioriente.\nIl teatro del Medioriente fu una delle aree belliche pi\u00f9 tranquille durante i primi mesi della seconda guerra mondiale sino alla dichiarazione di guerra dell'Italia del giugno del 1940. Le forze italiane nell'Africa settentrionale e orientale superavano di gran lunga quelle inglesi e la politica di Wavell fu quella di un \"contenimento flessibile\" per prendere tempo al fine di raccogliere delle forze adeguate a fronteggiare l'offensiva. Avendo errato sul fronte dell'avanzata italiana in Libia, Eritrea ed Etiopia, Wavell riusc\u00ec a costituire una strenua opposizione in Libia (Operazione Compass) dal dicembre del 1940 ed in Eritrea ed Etiopia nel gennaio del 1941. Dal febbraio del 1941, le sue Western Desert Force al comando del tenente generale Richard O'Connor avevano sconfitto la 10\u00aa armata italiana a Beda Fomm, catturando 130.000 prigionieri, parendo sul punto di far lasciare all'Italia la Libia, che poi finir\u00e0 sotto il controllo diretto delle Potenze dell'Asse come tutto il Nordafrica. Successivamente, le sue truppe nell'Africa orientale posero gli italiani sotto pressione ed alla fine del marzo del 1941 le forze britanniche in Eritrea al comando di William Platt vinsero la decisiva battaglia di Keren che port\u00f2 all'occupazione definitiva delle colonie italiane di Etiopia e Somalia da parte degli inglesi.\nAd ogni modo, nel febbraio del 1941, Wavell aveva ordinato di frenare l'avanzata in Libia delle truppe britanniche e di inviare invece altri uomini in Grecia dove gli italiani stavano attaccando. Il risultato fu un disastro: le truppe naziste colsero l'occasione per rinforzare il Nordafrica italiano con l'invio degli \"Afrikakorps\" e dalla fine di aprile l'ormai stremata Western Desert Force era stata ormai fatta retrocedere verso il confine egiziano, lasciando Tobruk sotto assedio. In Grecia il generale Henry Maitland Wilson e la sua \"Force W\" non furono in grado di fornire un'adeguata difesa al paese e le truppe inglesi furono costrette a ritirarsi a Creta dopo aver lasciato sul campo molto equipaggiamento, diversi pezzi d'artiglieria e 15.000 morti. Creta venne quindi attaccata dall'aviazione tedesca il 20 maggio e ancora una volta le truppe inglesi vennero costrette a ritirarsi.\nGli eventi in Grecia provocarono delle rivolte anche in Iraq, fomentate dalla fazione pro-Asse. Wavell, pressato su tutti i fronti, era contrario al dirottare preziose risorse in Iraq e pertanto chiese all'India Command di Claude Auchinleck di inviare truppe a Bassora. Winston Churchill, Primo Ministro britannico, vedeva l'Iraq come un punto vitale d'interesse strategico per la Gran Bretagna ed all'inizio del maggio di quell'anno, sotto pesanti pressioni da Londra, Wavell invi\u00f2 delle forze attraverso il deserto della Palestina per recuperare la base aerea di Habbaniya, attaccata dalle forze locali. Alla fine di maggio di quell'anno, le forze del generale Edward Quinan in Iraq presero Baghdad e si concluse la guerra anglo-irachena con il ritorno della situazione nelle mani degli inglesi.\nAll'inizio di giugno Wavell invi\u00f2 delle forze sotto il comando del generale Wilson ad invadere Siria e Libano, in risposta all'aiuto dato dalla Francia di Vichy alle autorit\u00e0 del governo iracheno durante la guerra anglo-irachena. Le speranze iniziali di una veloce vittoria vennero infrante dalla strenua opposizione della Francia nella difesa del territorio. Churchill, determinato a rimuovere Wavell dal suo incarico dopo il fallimento nel giugno di quell'anno dell'Operazione Battleaxe, intendeva riprendere per\u00f2 Tobruk e pertanto il 20 giugno sostitu\u00ec Wavell con Auchinleck, le cui attitudini al comando durante la crisi in Iraq lo avevano fortemente impressionato. Rommel stimava molto Wavell, malgrado i successi di quest'ultimo contro le forze dell'Asse.\nDi Wavell, Auchinleck scrisse:\nL'India Command.\nWavell quindi pass\u00f2 l'incarico a Auchinleck, trasferendosi in India ove divenne Comandante in capo e membro del Consiglio Esecutivo del Governatore generale. Inizialmente il suo comando copriva l'area di India ed Iraq e pertanto, ad un mese dalla presa di possesso della sua carica, egli mosse delle truppe irachene per invadere la Persia in cooperazione con i russi, in modo da assicurare il percorso degli oleodotti con l'Unione Sovietica.\nWavell ancora una volta si trov\u00f2 in un teatro di guerra quando il Giappone dichiar\u00f2 guerra al Regno Unito nel dicembre del 1941. Venne nominato Comandante in capo dell'ABDACOM (American-British-Dutch-Australian Command), coprendo il comando delle aree di Birmania, Malesia, Indie orientali olandesi e Filippine. Wavell, malgrado le sue abilit\u00e0, non aveva le risorse per difendere il territorio e non fu in grado di prevenire la presa di Singapore e della Malesia da parte dei giapponesi.\nLa notte del 10 febbraio 1942, Wavell stava recandosi su una nave per andare da Singapore a Giava in ricognizione quando, uscendo dalla macchina in dotazione allo stato maggiore che lo stava portando all'imbarco, non not\u00f2 (a causa della mancanza del suo occhio sinistro) che essa era parcheggiata sul ciglio del molo. Nella caduta si ruppe due ossa, il che lo costrinse a rimandare l'operazione.\nIl 23 febbraio 1942, con la perdita della Malesia e per la posizione precaria degli Alleati a Giava ed a Sumatra, l'ABDACOM venne sciolto ed il suo quartiere a Giava fu evacuato. Wavell torn\u00f2 in India per riprendere la posizione di Comandante in capo per l'India e tra le sue responsabilit\u00e0 vi fu anche la difesa della Birmania.\nIl 23 febbraio le forze britanniche in Birmania avevano subito un duro contraccolpo a causa della decisione del maggiore generale Jackie Smyth di distruggere il ponte sul fiume Sittang per evitare che il nemico potesse attraversarlo, non rendendosi per\u00f2 conto che cos\u00ec facendo la sua divisione rimaneva intrappolata sul lato sbagliato del fiume. Il vicer\u00e9 Lord Linlithgow invi\u00f2 le proprie rimostranze sulla condotta del comandante a Churchill, che gir\u00f2 la missiva a Wavell assieme all'offerta di inviare Harold Alexander, che a Dunkerque aveva gi\u00e0 comandato la retroguardia. Alexander prese il comando delle forze di terra degli Alleati in Birmania nel marzo di quell'anno, affiancato poco dopo da William Slim che giunse con una divisione dall'Iraq per formare il Burma Corps. Ad ogni modo, la pressione esercitata dall'esercito giapponesere sembrava senza sosta, se non che i giapponesi si trovarono a fermarsi a causa della stagione dei monsoni.\nIntenzionato a bloccare le iniziative dei giapponesi, Wavell ordin\u00f2 che l'armata orientale indiana muovesse un'offensiva ad Arakan, che ebbe inizio nel settembre di quell'anno. Dopo alcuni successi iniziali, i giapponesi contrattaccarono; nel marzo del 1943 la posizione era ormai insostenibile e le forze rimanenti vennero ritirate. Wavell decise di rimuovere il comandante dell'Eastern Army, Noel Irwin, e rimpiazzarlo con George Giffard.\nVicer\u00e9 d'India.\nNel gennaio del 1943 Wavell era stato promosso feldmaresciallo. Quando Linlinthgow si ritir\u00f2 dalla carica di vicer\u00e9 d'India nell'estate del 1943, Wavell venne scelto per rimpiazzarlo, inaspettatamente dati i suoi pochi contatti con Churchill. Venne sostituito nel suo incarico militare da Auchinleck nel giugno di quell'anno. Nel 1943 Wavell venne creato visconte (precisamente Visconte Wavell di Cirenaica e di Winchester, nella contea di Southampton) e nel settembre di quell'anno divenne formalmente Governatore generale e Vicer\u00e9 d'India. Venne anche nominato Consigliere Privato del re.\nUna delle sue prime azioni sul fronte indiano fu quella di risolvere la carestia del Bengala del 1943, ordinando all'esercito di distribuire alimentari ai bengalesi nelle zone rurali, cercando inoltre con successi alterni di abbassare il prezzo del riso e renderlo pi\u00f9 accessibile alla popolazione.\nAnche se Wavell fu all'inizio molto popolare tra i politici indiani, le pressioni aumentarono quando inizi\u00f2 a porsi concretamente la questione dell'indipendenza dell'India. Egli tent\u00f2 di promuovere un dibattito sull'argomento, ma ottenne un sostegno minimo sia da Churchill (che era contrario all'indipendenza indiana) che da Attlee, successore di Churchill come primo ministro. Era anche ostacolato dalle molte differenze tra le varie fazioni politiche indiane, che rendevano difficile l'azione di governo. Alla fine della guerra, la situazione indiana era ormai al collasso e nel 1947 Attlee perse fiducia nei confronti dell'operato di Wavell e chiam\u00f2 a rimpiazzarlo Louis Mountbatten.\nGli ultimi anni.\nNel 1947 Wavell fece ritorno in Inghilterra ove divenne High Steward of Colchester. In quello stesso anno venne nominato conte, titolo che si aggiunse a quello di visconte gi\u00e0 ricevuto durante la guerra.\nWavell era un grande amante della letteratura e, mentre era Vicer\u00e9 dell'India, aveva compilato e annotato un'antologia di grandi poesie che aveva riunito nel suo libro \"Other Men's Flowers\", pubblicato nel 1944. Scrisse l'ultimo dei poemi di questa antologia e lo descrisse come \"...una piccola digressione nel mio mondo\". Era dotato di ottima memoria per le poesie ed era in grado di citarle spesso, al punto da divenire egli stesso un caso letterario, venendo raffigurato nella novella di Evelyn Waugh dal titolo \"Officers and Gentlemen\", parte della trilogia \"Sword of Honour\", mentre recita in pubblico una traduzione inglese dei versi di Callimaco.\nFu membro della Chiesa d'Inghilterra nonch\u00e9 uomo profondamente religioso.\nWavell mor\u00ec il 24 maggio 1950 come conseguenza di un'operazione addominale subita il 5 maggio di quell'anno. Dopo la sua morte, il suo corpo venne esposto alla Torre di Londra dove era stato Conestabile. Il funerale militare si tenne il 7 giugno con il corteo che si rec\u00f2 dalla Torre di Londra al porto di Westminster costeggiando il Tamigi e quindi verso l'abbazia di Westminster per la cerimonia funebre. Questo fu il primo funerale militare ad essere celebrato in Inghilterra dopo quello di Horatio Nelson nel 1806. Al funerale presenziarono il primo ministro Clement Attlee, Lord Halifax ed altri ufficiali, tra cui i feldmarescialli Alanbrooke e Montgomery. Winston Churchill non prese parte alla cerimonia.\nWavell venne sepolto nel chiostro medievale del Winchester College, vicino alla Chantry Chapel. La sua pietra tombale riporta ancora oggi solo la scritta \"Wavell\"."}
{"id": "833358", "revid": "1889177", "url": "https://it.wikipedia.org/wiki?curid=833358", "title": "Giorgio Cini (imprenditore)", "text": "Biografia.\nI primi anni.\nNato a Roma, era l'unico figlio maschio dell'imprenditore conte Vittorio Cini e dell'attrice Lyda Borelli, e portava lo stesso nome del nonno paterno. Si laure\u00f2 in giurisprudenza all'universit\u00e0 di Padova il 17 giugno 1940, e in scienze politiche il 29 giugno 1941.\nDopo gli studi, si dedic\u00f2 alla gestione delle imprese di famiglia. Dette ottimi e promettenti risultati come imprenditore alla presidenza della societ\u00e0 italiana di armamento e come finanziere nei consigli di amministrazione del credito industriale e del cotonificio veneziano.\nLa guerra.\nNel giugno 1944, a soli 25 anni, dette ampia prova delle sue capacit\u00e0 di intelligenza e abilit\u00e0. Infatti, corrompendo i guardiani delle SS con il denaro che aveva ricavato vendendo tutti i gioielli della madre, ottenne la liberazione del padre dal campo di concentramento di Dachau, dove era stato internato l'anno precedente per essersi dissociato dal governo di Mussolini. Dopo aver condotto le trattative direttamente con le alte gerarchie del regime nazista, volando pi\u00f9 volte da Venezia a Berlino, fu lo stesso Giorgio a riscattare la vita del padre malridotto, con la condiscendenza di Joseph Goebbels, che aveva provato sempre ammirazione per la capacit\u00e0 imprenditoriale e sensibilit\u00e0 culturale del prigioniero, e a trasportarlo in Italia, fuggendo in aereo a luglio.\nIl 3 luglio 1945, a guerra conclusa, presentando al CLNRV un ponderoso memoriale, difese nuovamente il padre, che era stato ministro durante il regime fascista, dalle imputazioni presentate dall'Alto Commissariato per le sanzioni contro il fascismo, riuscendo ad ottenere un proscioglimento dalla Commissione d'inchiesta, presieduta dall'economista Gino Luzzatto.\nLa morte.\nMor\u00ec tragicamente nel rogo di un incidente aereo, , precipitando subito dopo il decollo, assieme al pilota del bimotore che gli aveva ceduto i comandi, sulla pista del piccolo aeroporto di Saint-Cassien presso Cannes, il pomeriggio del 31 agosto 1949, a soli 30 anni, praticamente davanti agli occhi dell'attrice Merle Oberon, con la quale era fidanzato.\nRiposa nella tomba di famiglia nel cimitero monumentale della Certosa di Ferrara accanto al padre, alla madre, alla sorella Yana e al cognato Fabrizio Alliata.\nOnorificenze.\nLa sua tragica morte fu una perdita irreparabile per la famiglia. In sua memoria, il padre gli dedic\u00f2 la Fondazione Giorgio Cini nell'isola di San Giorgio a Venezia, famosa in tutto il mondo, e l'istituto di cultura Casa Giorgio Cini in via Boccacanale di Santo Stefano, a Ferrara."}
{"id": "833360", "revid": "228587", "url": "https://it.wikipedia.org/wiki?curid=833360", "title": "Controllo", "text": ""}
{"id": "833364", "revid": "96858", "url": "https://it.wikipedia.org/wiki?curid=833364", "title": "King of the nordic twilight", "text": ""}
{"id": "833365", "revid": "126781", "url": "https://it.wikipedia.org/wiki?curid=833365", "title": "Giarolo", "text": ""}
{"id": "833366", "revid": "110157", "url": "https://it.wikipedia.org/wiki?curid=833366", "title": "Unione Sportiva Lecce 1929-1930", "text": "Questa pagina raccoglie i dati riguardanti l'Unione Sportiva Lecce nelle competizioni ufficiali della stagione 1929-1930.\nStagione.\nIl Lecce nella stagione 1929-1930 partecip\u00f2 alla Serie B classificandosi tredicesimo con 30 punti, gli stessi dello Spezia.\nMaglie.\nLa maglia del Lecce 1929-1930."}
{"id": "833367", "revid": "599013", "url": "https://it.wikipedia.org/wiki?curid=833367", "title": "Pierre van Hooijdonk", "text": "Biografia.\nSuo figlio Sydney, nato nel 2000, gioca come attaccante nell'.\nCaratteristiche tecniche.\nCentravanti dall'ottimo fiuto del gol e dal gran senso della posizione, si distingueva per la prestanza fisica e per l'abilit\u00e0 nel gioco aereo. Univa a tali caratteristiche una buona tecnica di base, affinata nel corso del tempo. Dotato di un destro potente e preciso, spiccava inoltre per grinta e spirito di sacrificio.\nAbilissimo nel tirare i calci di punizione, con i suoi suggerimenti ha contribuito a rendere il connazionale Wesley Sneijder uno specialista dei calci piazzati.\nCarriera.\nClub.\nLa carriera di Van Hooijdonk ebbe inizio nel 1989 con il RBC Roosendaal, dove esord\u00ec come professionista. In seguito pass\u00f2 al NAC Breda nella stagione 1991-1992, aiutando il club ad essere promosso in Eredivisie nel 1993. L'anno successivo si trasfer\u00ec al , con cui vinse la Coppa di Scozia nel 1995, grazie ad un gol da lui segnato nella finale contro l'Airdrieonians. Nel marzo 1997 Van Hooijdonk si accas\u00f2 al Nottingham Forest, all'epoca coinvolto nella lotta per la salvezza in Premier League. Diversamente da quanto auspicato dalla sua nuova squadra, il calciatore non forn\u00ec un grande contributo al Nottingham Forest, che al termine del campionato retrocesse in First Division. Ciononostante rimase lo stesso nel club inglese, promettendo di farlo risalire presto in Premier League.\nNella stagione 1997-1998 Van Hooijdonk, coadiuvato dal compagno di reparto Kevin Campbell, mantenne la promessa, dal momento che il Nottingham Forest giunse primo in First Division e pot\u00e9 cos\u00ec ritornare in Premier League. Al termine della stagione, l'attaccante venne convocato dalla Nazionale di calcio olandese per disputare i Mondiali di calcio del 1998 in Francia, in cui segn\u00f2 un gol nella partita contro la Corea del Sud, dopo essere partito dalla panchina.\nNell'estate del 1999 Van Hooijdonk ritorn\u00f2 nei Paesi Bassi, accasandosi al Vitesse Arnhem e portando il club in zona Uefa. Nel 2000 pass\u00f2 al Benfica, restandovi per una sola stagione. Nel 2001 l'attaccante si trasfer\u00ec al Feyenoord, con il quale vinse la Coppa UEFA nel 2002, segnando due dei tre gol nella finale contro il e risultando uno dei migliori calciatori del torneo.\nDopo aver disputato un'altra stagione a Rotterdam, nel 2003 van Hooijdonk si trasfer\u00ec in Turchia, al Fenerbah\u00e7e, per poi ritornare, a met\u00e0 della stagione 2004-2005, al NAC Breda. Dal gennaio 2006 \u00e8 rientrato al Feyenoord, ma il 18 ottobre dello stesso anno ha annunciato che al termine della stagione in corso si sarebbe ritirato.\nNazionale.\nVan Hooijdonk ha collezionato 46 presenze nella nazionale olandese, partecipando ai Mondiali del 1998 in Francia, agli Europei del 2000 in Belgio e Paesi Bassi ed agli Europei del 2004 in Portogallo. Con gli \"Orange\" ha segnato complessivamente 14 gol."}
{"id": "833375", "revid": "96858", "url": "https://it.wikipedia.org/wiki?curid=833375", "title": "Prophet of the last eclipse", "text": ""}
{"id": "833378", "revid": "226458", "url": "https://it.wikipedia.org/wiki?curid=833378", "title": "Stelle principali della costellazione dell'Ofiuco", "text": "Segue un prospetto delle stelle principali della costellazione dell'Ofiuco, elencate per magnitudine decrescente."}
{"id": "833379", "revid": "96858", "url": "https://it.wikipedia.org/wiki?curid=833379", "title": "The infinite wonders of creation", "text": ""}
{"id": "833386", "revid": "6923", "url": "https://it.wikipedia.org/wiki?curid=833386", "title": "Guardie rosse (Rivoluzione culturale)", "text": "Le Guardie rosse () nella Repubblica Popolare Cinese erano gli studenti delle scuole superiori e delle universit\u00e0, protagonisti fondamentali del primo periodo (1966-1968) della Rivoluzione culturale.\nLe Guardie rosse che inneggiano a Mao Tse-tung, impugnando il Libretto rosso, sono l'icona pi\u00f9 nota della Rivoluzione culturale e della Cina maoista. Il movimento delle Guardie Rosse a Pechino culmin\u00f2 durante l '\"Agosto Rosso\" del 1966, che in seguito si estese ad altre aree della Cina continentale.\nLe loro attivit\u00e0 sono strettamente collegate agli eventi della Rivoluzione culturale, un periodo caotico difficile da decifrare, come spiega il sinologo John K. Fairbank (\"Storia della Cina contemporanea\", 1985), che propone una suddivisione in quattro fasi:\nContesto storico e politico.\nNel 1956, durante la Campagna dei cento fiori, emergono i primi seri contrasti fra i radicali vicini a Mao Zedong e i moderati facenti capo a Liu Shaoqi e Peng Dehuai (ministro della difesa): la \"campagna contro la destra\" che ne segue, allontana i tecnici e gli intellettuali.\nSono le cosiddette \"due linee\", che infiammeranno lo scontro politico successivo nella Rivoluzione culturale.\nL'imposizione della linea maoista porta al grande balzo in avanti del 1958, che fallisce in modo disastroso, gettando la Cina nella pi\u00f9 grave carestia della sua storia (oggi, i sinologi e lo stesso governo cinese ritengono che la causa principale della carestia sia stata l'errore umano).\nMao perde molta popolarit\u00e0; vengono ridimensionati il ruolo ideologico del \"pensiero di Mao\" e la pubblicazione dei suoi scritti. Cede a Liu Shaoqi la carica di Presidente della Repubblica, mantenendo quella di Presidente del Partito e ritirandosi dalla gestione politica quotidiana.\nAlla \"conferenza dei 7000 quadri\" del 1962, Liu Shaoqi contraddice Mao, attribuendo a lui la responsabilit\u00e0 della carestia.\nLiu Shaoqi corregge gli eccessi di Mao attraverso una politica di liberalizzazione, in particolare favorendo la propriet\u00e0 privata nelle campagne a discapito del collettivismo delle Comuni Popolari.\nRistabilisce la supremazia dei tecnici e degli intellettuali e riduce la politica egualitaria nelle scuole: aumentando i requisiti d'ammissione e la qualit\u00e0 degli insegnamenti, riduce la partecipazione degli studenti pi\u00f9 poveri e arretrati.\nFra i vertici, Liu Shaoqi sar\u00e0 la principale vittima della Rivoluzione culturale.\nPeng Deuai \u00e8 destituito dopo la conferenza di Lushan (luglio 1959), per aver criticato la politica di Mao e soprattutto il Grande Balzo. Gli succede Lin Biao.\nLa terza generazione.\nNel 1965, gli studenti fanno parte della cosiddetta \"terza generazione\", per lo pi\u00f9 nata dopo o poco prima la rivoluzione del 1949. La prima generazione \u00e8 quella di Mao e degli eroi rivoluzionari, che dovrebbero trasmettere la coscienza rivoluzionaria e il fervore ideologico ai giovani, affinch\u00e9 non cadano nel revisionismo guidato dall'Unione Sovietica di Kruscev.\nNel 1957, Mao scrive \"Sulle contraddizioni in seno al popolo\", esprimendo un importante e caratteristico aspetto ideologico del maoismo: nella societ\u00e0 socialista permangono contraddizioni \"non antagoniste\" all'interno del popolo, di minore importanza rispetto a quelle \"antagoniste\" fra il \"popolo\" e i \"nemici del popolo\". Tali contraddizioni sono in grado di restaurare il capitalismo e devono essere combattute con il dibattito anzich\u00e9 con la violenza. Mao invita a \"non dimenticare mai la lotta di classe\".\nAlcuni Occidentali ritengono che la \"terza generazione\" possa allontanarsi dall'ideologia per avvicinarsi alla democrazia e all'Occidente. Gli stessi studenti discutono consapevolmente di questo argomento.\nRetroscena.\nPer aumentare l'influenza dell'ideologia, Mao lancia il \"Movimento per l'educazione socialista\" (1962-1965), che sostiene l'importanza della classe di provenienza e del lavoro manuale nell'educazione. Il movimento ha scarso successo e Mao prepara una nuova offensiva che sfocer\u00e0 nella Rivoluzione culturale.\nMao attacca i quadri legati al gruppo dei moderati, affermando che i nemici sono ovunque nelle organizzazioni di partito e che la destra usa la letteratura contro il partito. Il ruolo tradizionale degli intellettuali cinesi \u00e8 infatti sempre stato quello di muovere critiche al governo attraverso il messaggio indiretto della letteratura e delle arti.\nPer Mao, sarebbero ignorati i principi di Yan'an, espressi negli anni '40, secondo cui \"l'arte e la cultura devono servire il popolo\".\nNel 1963, Mao ordina di \"imparare dall'Esercito Popolare\", saldamente controllato dal ministro della difesa Lin Biao e dalla scuola del \"pensiero di Mao\".\nNel febbraio 1964, Mao critica le scuole: vi si insegnano troppe materie, per periodi troppo lunghi e si d\u00e0 troppa importanza agli esami. Troppo pochi studenti delle scuole di categoria inferiore (fra cui le scuole \"minban (\u6c11\u529e, pinyin:\" m\u00ednb\u00e0n - \"gestite dal popolo\") passano alle scuole superiori, popolate soprattutto da figli di quadri di partito privilegiati.\nNel maggio 1964 Lin Biao pubblica il famoso Libretto Rosso, breve raccolta di scritti di Mao, destinato soprattutto all'esercito e ai giovani. Promuove cos\u00ec il culto della personalit\u00e0 di Mao, accompagnato da una diffusione impressionante di ritratti, busti e gadget diversi, come le spille.\nNell'autunno 1965 ha luogo un'offensiva contro gli intellettuali, fra cui i professori delle scuole e delle universit\u00e0, dove iniziano disordini e violenze da parte degli studenti.\nNel settembre 1965, Mao attacca l'opera teatrale di Wu Han dal titolo \"La destituzione di Hai Rui\", perch\u00e9 costituisce una critica indiretta alla destituzione di Peng Deuai, presentato come giusto accusatore degli errori di Mao. Il 25 maggio 1966, all'Universit\u00e0 di Pechino (Beida), la giovane insegnante di filosofia Ni\u00e8 Yu\u00e1nz\u01d0 (\u8076\u5143\u6893) critica il presidente dell'universit\u00e0 Lu Ping tramite un dazibao (manifesto murale), perch\u00e9 egli non ha preso una ferma posizione politica contro la \"destituzione di Hai Rui\" (non ha quindi appoggiato Mao). Il testo, ufficialmente approvato da Mao e trasmesso per radio il 1\u00ba giugno, \u00e8 considerato il primo dazibao della Rivoluzione culturale. Nie Yuanzi diventer\u00e0 leader di uno dei principali gruppi di Guardie rosse.\nIl periodo dal 16 giugno al 5 agosto 1966 \u00e8 noto come \"periodo dei 50 giorni\", durante il quale gli studenti attaccano il revisionismo e le autorit\u00e0 accademiche attraverso comizi e dazibao. Nello stesso periodo, Liu Shaoqi manda nelle universit\u00e0 le \"squadre di lavoro\" (circa 400 gruppi di 25 persone) a svolgere attivit\u00e0 di organizzazione politica, sedare le agitazioni e proteggere le organizzazioni di partito sotto il suo controllo; per questo si parla anche di \"terrore bianco\". La sinistra radicale accusa Liu Shaoqi di istigare gli studenti verso la direzione sbagliata o di offrire bersagli secondari per proteggere i leader di partito che andrebbero destituiti. Il 24 luglio, Mao smobilita le \"squadre di lavoro\". In giugno si producono violenze nelle universit\u00e0; gli studenti ribelli che contestano le \"squadre di lavoro\" sono i precursori delle Guardie rosse. Il 16 luglio Mao d\u00e0 mostra di essere ancora nelle sue forze attraverso la famosa nuotata nel fiume Yanzi.\nLa stampa, saldamente controllata dal partito, moltiplica gli appelli alla ribellione, allo scopo di attaccare le autorit\u00e0 locali: \"fate piazza pulita di tutti i mostri e i demoni\", \"senza distruzione non c'\u00e8 ricostruzione\".\nIn occasione dell'11 plenum dell'ottavo comitato centrale (1-12 agosto), Mao trionfa e recupera le leve del potere. L'8 agosto diffonde la \"decisione in sedici punti\".\nL'estate delle Guardie rosse.\nNella primavera del 1966, nascono numerosi gruppi studenteschi, ciascuno con il proprio nome \"rivoluzionario\". Le \"Guardie rosse\" hanno origine nella scuola media connessa al politecnico di Pechino (Qinghua) e si ispirano alle omonime milizie degli anni '30, protettrici di Mao.\nIl primo agosto, Mao riconosce ufficialmente le Guardie rosse e, il 5 agosto, scrive il suo primo e famoso dazibao \"Bombardiamo il quartier generale\" (\"\u70ae\u6253\u53f8\u4ee4\u90e8!\", \"p\u00e0od\u01ce s\u012bl\u00ecngb\u00f9!\"), che invita gli studenti ad attaccare la fazione avversa del partito. Lin Biao ordina all'esercito di aiutare gli studenti ad attaccare coloro che avevano sostenuto le squadre di lavoro. I movimenti studenteschi sono inizialmente istigati dal Partito, infatti, si manifestano nelle scuole privilegiate frequentate soprattutto dai figli dei quadri.\nIl governo pianifica trasferte da tutto il paese per incontrare Mao in piazza Tian'anmen. Il primo raduno avviene il 18 agosto. I giovani ricevono precise istruzioni dall'esercito, che organizza parate, canti e manifestazioni di lealt\u00e0 al Presidente Mao. Elementi caratteristici di queste attivit\u00e0 \"Agitprop\" sono l'inno \"L'Oriente \u00e8 rosso\" e la \"Danza della lealt\u00e0\". Gli studenti attendono per tutta la notte l'arrivo di Mao che, come un idolo giovanile, compare all'alba con il sole alle spalle. Una giovane studentessa, figlia di un quadro del Partito, applica la fascia delle Guardie rosse al braccio di Mao, il quale, siccome il suo nome Song Binbin significa \"gentile\", le suggerisce di \"essere violenta\". La foto che ritrae i due in primo piano sar\u00e0 conosciuta anche in Occidente. Dal 18 agosto al 26 novembre, sono organizzati 8 giganteschi raduni, cui partecipano 11 milioni di giovani (18 e 31 agosto, 15 settembre, 1 e 18 ottobre, 3, 10 e 26 novembre). Tali manifestazioni di fanatismo sono state paragonate da Fairbank alle adunate naziste di Norimberga.\nIn un primo periodo, le Guardie rosse vengono reclutate secondo il criterio strettamente ideologico della \"linea di sangue\", per cui solo i \"5 tipi di rosso\" possono fare parte del movimento: i figli degli operai, dei contadini poveri, dei quadri di partito, dei martiri e dei soldati della rivoluzione. All'universit\u00e0 di Canton, anch'essa precoce centro di agitazioni, si reca una delegazione di Guardie rosse di Qinghua, per spiegare la \"linea di sangue\".\nGli studenti hanno l'ordine di distruggere i \"quattro vecchi\": vecchi pensieri, vecchia cultura, vecchie consuetudini, vecchie abitudini. Viene detto loro di \"Imparare a fare la rivoluzione facendola\", secondo la filosofia maoista che ripone nel rapporto reciproco fra la \"pratica\" e la \"conoscenza\" il metodo da cui emergono le \"idee giuste\".\nLe Guardie rosse della scuola numero 26 di Pechino creano una sorta di modello di comportamento, emulato dagli altri gruppi: citazioni e immagini di Mao devono essere presenti nelle strade, nei luoghi pubblici e nelle case, altoparlanti devono diffondere le massime di Mao, l'abbigliamento non deve essere di tipo occidentale, sono vietati i libri proibiti e gli animali da compagnia.\nMovimento \"Chuan lian\" (scambio di esperienze).\nI pellegrinaggi in piazza Tienanmen fanno parte di un pi\u00f9 ampio movimento in cui milioni di studenti ottengono il permesso di viaggiare gratis in treno per tutta la Cina. I giovani si recano nei \"luoghi rivoluzionari\", come la casa natale di Mao a Shaoshan, la citt\u00e0 di Yan'an o lungo il percorso della Lunga Marcia (ad esempio il ponte sul fiume Dadu). Alcuni percorrono decine di chilometri a piedi per evocare il mito della Lunga Marcia.\nI giovani, pi\u00f9 che occuparsi della \"rivoluzione\", vivono queste esperienze come un'emozionante vacanza a spese del governo (anche il cibo \u00e8 gratis), perch\u00e9 la stragrande maggioranza non ha mai viaggiato prima lontano da casa. L'esercito si occupa dell'accoglienza e della logistica. L'intero sistema dei trasporti \u00e8 paralizzato da viaggi che avvengono in condizioni molto precarie e difficili. Dopo gli spostamenti verso Pechino, sono organizzati movimenti centrifughi per \"diffondere la rivoluzione\". Si stima che in totale i giovani coinvolti siano almeno 30 milioni.\nDegenerazione.\nBen presto la situazione diviene confusa a causa del frazionamento delle Guardie rosse e dell'ambiguit\u00e0 delle direttive. Per esempio, se i \"cinque tipi di rosso\" comprendono i figli dei quadri di partito, allora le relative Guardie rosse sono \"fedeli\" perch\u00e9 sotto la guida del partito, mentre i borghesi, in passato discriminati nell'accesso alle scuole, sono i \"ribelli\". Sembra cio\u00e8 che Mao, sostenendo i ribelli, si opponga alle classi proletarie, fra cui i quadri. La confusione nasce dal fatto che un importante obiettivo di Mao \u00e8 purgare una parte del Partito a lui sfavorevole. I giovani delle diverse fazioni usano la stessa retorica e si proclamano tutti fedeli a Mao e alla Rivoluzione, accusando gli altri studenti di essere di destra.\nPer ridurre i frazionamenti, vengono ampliati i criteri di reclutamento delle Guardie rosse, non limitandosi pi\u00f9 ai \"cinque rossi\".\nAlla fine del 1966, il gruppo centrale maoista della Rivoluzione culturale indirizza le Guardierosse verso nuovi obiettivi: invece che contro i \"borghesi\" in generale, gli attacchi sono rivolti contro un certo numero di funzionari di partito.\nNel 1967, Mao considera finito il compito delle Guardie rosse, che hanno ormai rovesciato il potere nelle istituzioni, e tenta di limitarne le azioni. La situazione \u00e8 per\u00f2 fuori controllo e gli studenti sono divisi in fazioni antagoniste. Gli stessi dirigenti del Partito mettono in campo i propri gruppi di guardie rosse.\nImportanti fazioni sono \"Terra e cielo\" a Pechino e \"Bandiera rossa\" e \"Vento dell'Est\" a Canton.\nLa direttiva del 28 gennaio 1967 legittima l'esercito a proteggere il funzionamento dei servizi e ad appoggiare le fazioni \"corrette\" di sinistra. Tuttavia, si manifestano seri problemi nell'identificare le fazioni da appoggiare e quelle da contrastare. Inoltre, essendo mobilitate solo le forze locali, queste si dividono a loro volta in fazioni ed entrano in relazione con fazioni diverse di Guardie rosse. L'ordine di tornare nelle aule, del marzo 1967, non viene eseguito.\nNel tentativo di ristabilire il controllo, viene organizzata la \"Presa del potere\" da parte delle \"alleanze a tre\" costituite dalle masse, dal partito e dall'esercito. \nGli operai e l'esercito sono indotti a collaborare con gli studenti per ridurne l'autonomia. I \"Comitati di Partito\" devono essere sostituiti con i \"Comitati Rivoluzionari\", controllati da membri delle suddette tre categorie. Tuttavia, tali comitati saranno realmente istituiti solo in quattro province e solo nel settembre del 1968 sar\u00e0 possibile il ritorno alla normalit\u00e0.\nGli studenti entrano in contatto con gli operai delle fabbriche, che manifestano lagnanze simili. Anche nelle fabbriche esistono infatti contrasti fra i giovani e i vecchi, i lavoratori provvisori e quelli permanenti, i manovali e i lavoratori di concetto. Tali contrasti sono inquadrati nel contesto ideologico e politico della \"Rivoluzione\", che dovrebbe eliminare le vecchie tendenze nella gestione del potere.\nA Shanghai, tradizionalmente sindacale e proletaria, dal dicembre 1966 al febbraio 1967 sono organizzati imponenti scioperi, che daranno origina alla effimera Comune di Shanghai, sul modello della Comune di Parigi. Tali agitazioni sono note come \"Tempesta di gennaio\" o \"Tempesta di Shanghai\".\nI disordini aumentano per i tentativi di Mao di volgere una situazione gi\u00e0 difficile a proprio favore, attraverso direttive contraddittorie divulgate in pochi mesi. Inizialmente impedisce la reazione dell'esercito, affinch\u00e9 le Guardie rosse possano epurare i quadri di partito al suo interno, e giustifica tale azione ideologicamente: la rivoluzione spontanea delle masse non deve essere soffocata. L'epurazione del partito si attenua nel settembre 1967. Altre direttive incaricano l'esercito di appoggiare le fazioni di sinistra oppure di non appoggiarne alcuna, dal momento che anche l'esercito \u00e8 diviso in fazioni.\nSui giornali, tutti sotto il controllo del partito, si possono leggere incitazioni alla violenza: gli antimaoisti sono \"ratti che corrono per le strade, ammazzateli, ammazzateli!\".\nLe Guardie rosse occupano il ministero degli esteri in giugno 1967, paralizzando le relazioni diplomatiche per alcuni mesi e inducendo le ambasciate cinesi all'estero ad agire come centri di propaganda ed istigazione dei partiti comunisti locali. L'ambasciata russa viene occupata. L'ambasciata inglese, il 22 agosto, (in seguito alla crisi di Hong Kong, in cui alcuni giornalisti cinesi sono incarcerati) e l'ambasciata indonesiana (dopo il tentativo cinese di istigare la rivoluzione in Indonesia, fallito con la distruzione del partito comunista) sono date alle fiamme.\nNell'agosto 1967 il paese sprofonda nella guerra civile, che vede affrontarsi fazioni di studenti e fazioni dell'esercito. Gruppi di studenti entrano in possesso di armi da guerra, causando gravi scontri. Infine, quando la situazione si rivela ingestibile, l'esercito riprende il controllo con la forza, occupando i comitati rivoluzionari. Nella citt\u00e0 di Wuzhou vengono adoperate l'artiglieria pesante e le bombe al napalm.\nIn settembre 1967, Mao ordina per la seconda volta il ritorno nelle aule e vieta agli studenti di continuare a viaggiare per il paese. Le \"squadre di diffusione del pensiero di Mao\", costituite da soldati, operai e contadini, occupano pacificamente le universit\u00e0 per riportare l'ordine con lo slogan \"Usate la ragione, non la violenza\".\nIl movimento delle Guardie rosse ha ufficialmente termine col mese di luglio del 1968.\nSu per le montagne e gi\u00f9 per i villaggi.\nAlla fine degli scontri, si pone il problema di impedire alle masse di studenti un ritorno alla violenza. Nell'inverno 1968-1969 viene inaugurato il movimento \"shang-shan xia-xiang\" (su per le montagne e gi\u00f9 per i villaggi) che vede 12 milioni di giovani, circa il 10% della popolazione urbana, recarsi nelle campagne per \"imparare dai contadini\".\nNel 1970 e nel 1971, tuttavia, si verificano scontri altrettanto gravi, causati dai \"Ribelli rivoluzionari\" che prendono il posto delle Guardie rosse.\nLe violenze.\nInterpretazione\nAlcuni autori considerano le violenze come una degenerazione imprevista, sottolineando le genuine intenzioni di Mao di preservare la rivoluzione cinese da derive capitaliste e revisioniste. Altri, invece, attribuiscono la responsabilit\u00e0 al Partito ed in particolare a Mao, spiegando la Rivoluzione culturale come un'enorme purga staliniana.\nUn'analisi non solo dei libri di storia ma anche delle memorie delle stesse Guardie rosse, rivela che le due ipotesi non si escludono a vicenda, come riferisce il sinologo Jonathan Spence, che divide le violenze in due gruppi: da una parte sarebbero il risultato del caos, di incomprensioni e di opportunismi locali, dall'altra sarebbero orchestrate dal Partito contro i vertici. La polizia stessa fornisce alle Guardie rosse l'ubicazione dei \"nemici borghesi\" da perseguitare ed infiltra agenti per organizzare le attivit\u00e0. Esisterebbe anche un modulo da compilare per richiedere \"in prestito\" un dissidente politico, al fine di processarlo di fronte alle \"masse\". Un ordine di Mao recita \"Non sono favorevole a che le persone vengano percosse a morte; tuttavia, quando le masse odiano i \"cattivi elementi\" con tale profondit\u00e0 che non siamo in grado di fermarle, \u00e8 meglio neppure tentare. La polizia deve stare dalla parte delle Guardie rosse, stabilire contatti con loro, sviluppare legami e fornire loro informazioni circa gli elementi delle categorie sospette\".\nLe violenze\nGli studenti si abbandonano ad originali avventure o a gravi violenze. Modificano i nomi delle strade e dei negozi usando parole pi\u00f9 \"rivoluzionarie\", aggrediscono e umiliano chi \u00e8 vestito o acconciato in modo \"borghese\".\nNote anche in Occidente sono le immagini delle vittime, soprattutto professori, con in testa un cappello d'asino, al collo un cartello col nome e i \"crimini\", la faccia sporca di inchiostro. Costrette per ore a rimanere in bilico in piedi su una sedia, chinano il capo di fronte alle \"masse\", fino al collasso muscolare. Talvolta il cartello \u00e8 una tavola di legno pesante diversi chili, che provoca ferite al collo. Ad alcuni vengono tagliati i capelli. Nella \"posizione dell'aeroplano\", le braccia vengono distese e bloccate dietro la schiena, costringendo la vittima a chinare la testa. Famosa \u00e8 la foto in questa posizione di Wang Guangmei, moglie di Liu Shaoqi, umiliata al politecnico di Pechino (Qinghua). In letteratura sono descritte diverse altre forme di tortura e violenza.\nI cappelli d'asino sono ispirati allo scritto di Mao \"Rapporto su un'inchiesta sul movimento contadino nello Hunan\", in cui \u00e8 riferito di contadini che li mettevano in testa ai proprietari terrieri.\nMolte case vengono perquisite e danneggiate alla ricerca di vittime o di prove di colpevolezza come oggetti di lusso, libri o documenti. Omicidi, pestaggi e torture contribuiscono ad un clima di terrore che \u00e8 stato paragonato ad una gigantesca caccia alle streghe. Altrettanto numerosi sono i suicidi, causati dalle persecuzioni e dalle pressioni psicologiche. Le Guardie rosse, con le loro famiglie, sono al tempo stesso oppressori e vittime, a causa del fazionalismo che porta i ruoli ad invertirsi. Se confrontate con quelle del Nazismo, le violenze sono caratterizzate da improvvisazione e sporadicit\u00e0 invece che da precisione e sistematicit\u00e0.\nDanni materiali.\nLa Rivoluzione culturale ha causato pesanti danni ai beni culturali cinesi, sia al patrimonio che alla propriet\u00e0 privata. Sono stati distrutti numerosi scrigni buddisti, porcellane, dipinti della dinastia Ming e statue della dinastia Tang. Gli studenti hanno devastato templi, musei, biblioteche e teatri. Gli edifici antichi, come i templi, erano costruiti in legno, perci\u00f2 facili da distruggere con il fuoco.\nNel Tibet, su 6.000 templi ne sono rimasti appena 50. Una parte delle distruzioni sono avvenute durante l'occupazione all'inizio degli anni 50, ma gran parte sono state causate da gruppi di Guardie rosse locali.\nNel tempio di Confucio, anch'esso distrutto, \u00e8 stata bruciata la maggior parte delle tavolette incise con le opere classiche.\nLe Guardie rosse hanno saccheggiato moltissime abitazioni private alla ricerca di opere d'arte, strumenti musicali e libri che venivano trasportati con camion presso le autorit\u00e0 locali, per essere bruciati o semplicemente trafugati.\nUn buon resoconto sui danni materiali causati dalle Guardie rosse \u00e8 \"La porta proibita\" di Tiziano Terzani.\nNumero delle vittime.\nPer quanto riguarda l'intero periodo della Rivoluzione culturale (1966-1976), gi\u00e0 negli anni '70 si parlava di 400.000 morti (Enzo Biagi, \"Cina\"). Il sinologo Roberts riferisce il numero analogo di 500.000 (\"Storia della Cina\"). Fairbank (\"Storia della Cina contemporanea\") parla di 5 milioni di persone perseguitate, includendo quindi coloro che hanno subito torture o danni fisici o psicologici pi\u00f9 o meno permanenti.\nSecondo Jung Chang e Jon Halliday (\"Mao. La storia sconosciuta\") i morti sarebbero 3 milioni, mentre secondo Roderick MacFarquhar e Michael Schoenhals (\"Mao's Last Revolution\"), solo nelle campagne (meno coinvolte delle citt\u00e0) vi sarebbero stati 1,5 milioni di morti e 36 milioni di persone perseguitate. Secondo Rudolph Joseph Rummel sono oltre 7,7 milioni. Altre fonti (fra cui la \"Lega Anticomunista di Taiwan\") forniscono cifre probabilmente esagerate di 15 o 20 milioni di morti.\nGiudizio sulle Guardie rosse.\nUn'intera generazione ha visto bruciati diversi anni fra quelli normalmente dedicati allo studio, per la chiusura delle scuole e per il lavoro in campagna. Si parla spesso di \"generazione perduta\" o dei \"dieci anni perduti\". Alcuni autori si chiedono tuttavia se tutti i giovani cinesi abbiano vissuto esperienze completamente negative. Nel 1965 i giovani in et\u00e0 scolare erano 200 / 250 milioni e solo una piccola parte frequentava la scuola. Le Guardie rosse erano circa 30 milioni. Gli studi dei pochi che avrebbero potuto studiare sono stati seriamente compromessi, con ripercussioni future sullo sviluppo del paese, ma la maggior parte dei giovani, soprattutto nelle campagne, non fu direttamente coinvolta nella Rivoluzione culturale. Il giudizio negativo o positivo \u00e8 stato spesso strumentalizzato politicamente, nel tentativo di assumere la parte come il tutto. L'atteggiamento silenzioso del governo cinese non aiuta la formulazione di un giudizio definitivo.\nPer quanto riguarda le violenze, quasi tutte le testimonianze dirette della Rivoluzione culturale e delle stesse Guardie rosse (vedi bibliografia) sono molto negative e descritte come \"orrori\" o \"barbarie\". Ma \u00e8 anche vero che molti giovani non furono coinvolti nelle violenze e che molti erano sinceramente convinti dei buoni propositi ideologici. Yarong Jiang e David Ashley (\"Mao's children in the New China\", 2000) hanno raccolto esperienze meno negative, di persone che hanno vissuto in disparte durante i disordini, disponendo in pratica di una lunga vacanza, e che hanno potuto costruirsi una vita normale.\nAnche il periodo del lavoro in campagna (\"Su per le montagne e gi\u00f9 per i villaggi\") \u00e8 descritto in modi diversi. \"Mao's children in the New China\" riporta esperienze interessanti o mediocri; Jung Chang (\"Cigni selvatici\", 1991) narra un'esperienza piuttosto negativa; Anchee Min (\"Azalea rossa\", 1994) descrive violenze, l'omicidio e il suicidio di due ragazzi causati dalle persecuzioni, ma esprime anche la genuinit\u00e0 delle proprie convinzioni ideologiche.\nI 23 comandamenti.\n23 regole sono enunciate durante uno dei raduni in piazza Tienanmen e pubblicate nell'ottobre 1966 su un giornale delle Guardie rosse.\nMemorie di Guardie rosse.\nIn italiano:\nIn inglese:"}
{"id": "833391", "revid": "1259603", "url": "https://it.wikipedia.org/wiki?curid=833391", "title": "Fiorentino Sullo", "text": "Fu anche protagonista della vita sportiva di Avellino, diventando presidente dell\"Unione Sportiva Avellino 1912\" dal 1950 al 1952.\nBiografia.\nOrigini e formazione.\nNacque a Paternopoli, in provincia di Avellino, da genitori di Castelvetere sul Calore, il padre Clorindo, maestro elementare insegnava in quel periodo nel comune natio, mentre la madre Giulia Emilia Calienno era una casalinga.\nFrequent\u00f2 le scuole elementari e medie a Castelvetere sul Calore, continuando gli studi ad Avellino, dove segu\u00ec gli studi ginnasiali e liceali presso il \"Convitto nazionale Pietro Colletta\". Si iscrisse poi al corso di studi in \"lettere e filosofia\" presso l'omonima facolt\u00e0 universitaria dell'Universit\u00e0 di Napoli, laureandosi con il massimo dei voti nel gennaio del 1944, con una tesi sulla storia del Risorgimento. Dal 1944 al 1946 insegn\u00f2 storia e filosofia negli istituti superiori. Iscrittosi quindi, di nuovo a Napoli, ove si laure\u00f2 in \"giurisprudenza\" nel marzo del 1949, con una tesi in scienze delle finanze.\nLa politica, gli attacchi personali e i contrasti interni alla \"DC\".\nFu eletto all'Assemblea Costituente nel 1946 per la Democrazia Cristiana, e nel 1949 venne eletto nel Consiglio Nazionale del partito. Inizialmente afferente alla corrente dei \"dossettiani\", durante gli anni '50 entr\u00f2 a far parte della corrente di sinistra \"Base\", della quale fu il \"leader\" fino agli anni '60, quando l'abbandon\u00f2 per entrare nella corrente \"dorotea\" di Mariano Rumor.\nIl 12 ottobre 1963, in accordo con il presidente del Consiglio Giovanni Leone, nomin\u00f2 la commissione di inchiesta sul disastro del Vajont, che s'insedi\u00f2 due giorni dopo, con il compito di accertare le cause della catastrofe.\nMentre era ministro della Pubblica Istruzione durante il Governo Rumor I, in contrasto con i politici della nuova generazione come Ciriaco De Mita (suo conterraneo nonch\u00e9 rivale), Nicola Mancino, Gerardo Bianco, Giuseppe Gargani, Salverino De Vito e Attilio Fierro, prov\u00f2 a far rinviare il congresso provinciale che avrebbe potuto sancire la sua sconfitta. Ma Flaminio Piccoli, all'epoca segretario nazionale, gli impose di celebrare l'assise, costringendo Sullo a presentare le sue dimissioni da ministro; De Mita ebbe definitivamente il sopravvento, ottenendo la maggioranza dei seggi nel comitato provinciale.\nDurante la sua carriera politica non condivise neanche la posizione della DC in occasione del referendum sul divorzio, quando abbandon\u00f2 la Democrazia Cristiana a seguito di contrasti con il segretario Amintore Fanfani, che in quel periodo guidava la corrente di cui Sullo faceva parte. La corrente politica nella quale militava non lo difese dalla campagna diffamatoria che si era scatenata contro di lui nel suo collegio elettorale e che prendeva di mira la sua vita privata. In realt\u00e0, il vecchio pettegolezzo sull'omosessualit\u00e0 di Sullo era stato amplificato fin dal 1960 a opera del settimanale di destra \"Il Borghese\" per screditare il politico, e fu alimentato anche da esponenti del suo stesso partito.\nLasciata la DC il 28 marzo 1974, ader\u00ec al PSDI. Non partecip\u00f2 alle elezioni politiche del 1976, ma si ricandid\u00f2 nelle elezioni politiche italiane del 1979 con il PSDI, venendo nuovamente eletto deputato. Fu nominato consigliere di Stato dal IV Governo Andreotti nel 1978. Si ricandid\u00f2 nel PSDI nel 1979 rientrando cos\u00ec a Montecitorio. Nel corso di quella legislatura prese le distanze dal PSDI e quindi rientr\u00f2 nel partito di provenienza.\nGli ultimi anni e la morte.\nNegli ultimi anni si stabil\u00ec a Salerno, malato di diabete mellito. Fino al 1981 fu presidente della commissione permanente Lavori Pubblici di Montecitorio. Il 7 gennaio 1982 Sullo lasci\u00f2 il PSDI e, a seguito di una riappacificazione con De Mita, in agosto rientr\u00f2 nella DC. Ripresentatosi alle elezioni politiche del 1983 come candidato della DC, fu rieletto alla Camera per la nona volta. Dopo lo scioglimento anticipato delle Camere del 1987 decise di non ripresentarsi e si ritir\u00f2 dalla vita politica, che perdur\u00f2 sino alla sua morte avvenuta nella citt\u00e0 della Campania nel 2000. \u00c8 sepolto a Torella dei Lombardi in provincia di Avellino, paese di origine della moglie Elvira de Laurentiis.\nAttivit\u00e0 politica.\nIl ruolo nella Democrazia Cristiana e gli incarichi di governo.\nSullo fu uno delle personalit\u00e0 pi\u00f9 importanti della Democrazia Cristiana non solo in Irpinia, ma anche sul piano nazionale, poich\u00e9 contribu\u00ec all'affermazione del partito nell'immediato secondo dopoguerra. Considerato uno dei capi storici della sinistra democristiana, fu sottosegretario alla Difesa nel governo Scelba (1954-1955) e all'Industria e commercio nel I governo Segni (1955-1957) e nel governo Zoli (1957-1958). Sottosegretario alle Partecipazioni statali nel II governo Fanfani (1958-1959) e nel II governo Segni (1959-1960). Nell'arco di questo lungo impegno parlamentare ottenne diversi ulteriori incarichi di Governo: Il 25 marzo 1960 fu nominato Ministro dei trasporti nel governo Tambroni, ma l'11 aprile decise di dimettersi insieme ad altri due ministri (i colleghi Giulio Pastore e Giorgio Bo), dal momento che il governo aveva ottenuto la fiducia solo grazie all'apporto determinante dei voti del Movimento Sociale Italiano.\nFu Ministro del lavoro e della previdenza sociale nel III governo Fanfani (1960-1962) e il Ministro dei lavori pubblici nel IV governo Fanfani (1962-1963) e nel I Governo Leone (1963).\nL'impegno che gli diede maggiore visibilit\u00e0 fu proprio la titolarit\u00e0 del dicastero dei Lavori pubblici. Fu promotore di una proposta di riforma urbanistica molto avanzata. Quella proposta fu per\u00f2 sconfessata, nel 1963, dalla Segreteria nazionale della DC e fu travolta dalla crisi di governo del giugno di quell'anno, caratterizzata dallo scandalo procurato dal piano Solo. In realt\u00e0, il pretesto per insabbiare il disegno di legge fu trovato nell'iniziativa di una sua presentazione al CNEL per la richiesta di un parere.\nLa stessa ostilit\u00e0 si ripropose nel 1968, quando il suo partito non sostenne in maniera evidente l'azione da ministro della Pubblica Istruzione; in quel periodo prese il via anche il rapporto conflittuale con Ciriaco De Mita che, marito della sua segretaria, fu sospettato di avergli sottratto la base di consenso in Irpinia. Ancora una volta Sullo rassegn\u00f2 le dimissioni (a causa del sopraggiungere del congresso provinciale della DC ad Avellino).\nIl progetto della riforma urbanistica.\nNel giugno 1962, in carica come Ministro dei lavori pubblici, con un apposito decreto-legge consent\u00ec l'adozione del piano regolatore di Roma che il commissario straordinario Francesco Diana del Comune si era rifiutato di firmare. Fin dal suo insediamento al ministero di Porta Pia, Sullo aveva seguito in prima persona i lavori del nuovo strumento urbanistico della Capitale, nominando un comitato di cinque consulenti esterni (Mario Fiorentino, Piero Maria Lugli, Vincenzo Passarelli, Luigi Piccinato e Michele Valori) incaricato di collaborare con gli uffici comunali nella predisposizione del piano regolatore che sar\u00e0 adottato dal consiglio comunale il 18 dicembre 1962 e approvato dal governo il 16 dicembre 1965.\nDurante la gestione Sullo del ministero dei Lavori pubblici fu approvata la legge 18 aprile 1962, n. 167 che introdusse alcune novit\u00e0 nel campo dell'edilizia economico-popolare. Ma Sullo non riusc\u00ec a condurre in porto la riforma urbanistica in Italia, soprattutto per l'opposizione del suo stesso partito: su \"Il Popolo\" di qualche giorno prima era apparsa una nota della segreteria DC che prendeva le distanze dal suo progetto di riforma. Contro di lui sar\u00e0 scatenata una campagna diffamatoria di inusitata violenza, specie da parte de \"Il Borghese\", alimentata da elementi legati alla grossa propriet\u00e0 fondiaria.\nLe riforme nel campo dell'istruzione.\nTorn\u00f2 al governo nel 1968, come ministro della pubblica istruzione nel primo governo Rumor, ma si dimise dopo pochi mesi. Non disponendo di tempi tecnici per poter portare a compimento una riforma dell'istruzione secondaria e di quella universitaria, riusc\u00ec ad adottare alcuni provvedimenti settoriali (nuovo esame di maturit\u00e0, moltiplicazione delle sessioni di esame, possibilit\u00e0 di adottare dei piani di studio individuali, diritto di assemblea studentesca nelle scuole superiori, eccetera), in parte rimasti tuttora in vigore. Durante il suo mandato al dicastero dell'istruzione eman\u00f2 il decreto ministeriale 20 gennaio 1969 che soppresse, a decorrere dall'anno scolastico 1968/1969, l'esame di ammissione per il passaggio dalla V classe ginnasiale alla I classe del liceo classico.\nFu infine Ministro per il coordinamento delle iniziative per la ricerca scientifica e tecnologica nel I Governo Andreotti (1972) e Ministro per gli affari regionali nel II governo Andreotti (1972-1973).\nIl consorzio idrico \"Alto Calore\" e l'autostrada A16.\nLe opere che ha lasciato hanno dato all'Irpinia una dimensione adeguata sul piano dello sviluppo: come l'istituzione del consorzio idrico \"Alto Calore\" (sebbene un consorzio idrico interprovinciale nacque molti anni prima ad opera del prefetto Tamburini e dell'avv. Vincenzo Bruni, all'epoca podest\u00e0 del comune di Montella, e all'atto della fine del secondo conflitto mondiale la rete idrica serviva da tempo i comuni consorziati) cos\u00ec come l'impegno per l'Autostrada A16, per la quale Sullo durante il suo mandato al Ministero dei lavori pubblici riusc\u00ec ad imporre ai progettisti che il tracciato passasse per Avellino, per collegare l'Irpinia a Napoli in modo pi\u00f9 rapido."}
{"id": "833394", "revid": "2149966", "url": "https://it.wikipedia.org/wiki?curid=833394", "title": "Giuseppe Ermini", "text": "Storico del diritto, fu parlamentare, ministro della pubblica istruzione e Rettore dell'Universit\u00e0 di Perugia dal 1945 al 1976.\nBiografia.\nEra membro, nelle liste della Democrazia Cristiana, dell'Assemblea Costituente. Deputato dalla I alla IV legislatura, nel 1954 \u00e8 nominato Sottosegretario con delega allo spettacolo; in questo ruolo contribuisce a vietare la circolazione di numerosi film, in particolare sovietici e francesi. Nel 1972 viene eletto senatore.\nNel 1952 fonda il \"Centro italiano di studi sull'alto medioevo\" a Spoleto. A Ferentino fond\u00f2 il Centro di Studi Internazionali che adesso porta il suo nome \"Giuseppe Ermini\", inaugurato il 10 marzo 1988."}
{"id": "833397", "revid": "1005847", "url": "https://it.wikipedia.org/wiki?curid=833397", "title": "Egidio Tosato", "text": "Biografia.\nNato e cresciuto a Vicenza, allievo di Donato Donati all'Universit\u00e0 degli Studi di Padova, fu giurista e professore di Diritto costituzionale a Cagliari, a Venezia e a Milano (dove fece da relatore a Giorgio Ambrosoli); scrisse anche numerose pubblicazioni scientifiche.\nUomo politico profondamente cattolico, fu eletto deputato per la DC all'Assemblea Costituente nelle prime elezioni generali libere del 2 giugno 1946, insieme con gli altri vicentini Mariano Rumor, Guglielmo Cappelletti e Giustino Valmarana. Nelle consultazioni del 1948 e del 1953 fu eletto alla Camera dei Deputati, dove ricopr\u00ec incarichi di alta responsabilit\u00e0.\nNel settembre 1948 ricopriva la carica di vicepresidente della Camera quando, insieme con il presidente Alcide De Gasperi e il ministro Guido Corbellini, venne a Vicenza ad inaugurare la ricostruita stazione ferroviaria e la fiera.\nNel 1951 era sottosegretario alla Giustizia, e nel 1954 fu per pochi giorni Ministro della pubblica istruzione sotto il primo governo Fanfani.\nDeluso dalla tensioni che trovava in seno al suo partito, dopo il secondo mandato parlamentare decise di ritirarsi dalla vita politica per tornare a dedicarsi interamente agli studi e all'insegnamento. Pur vivendo a Milano e poi a Roma, trascorreva regolarmente il periodo estivo nella sua Vicenza, che amava moltissimo.\nMor\u00ec a Roma, nel 1984, all'et\u00e0 di 82 anni. Dopo la sua morte, un busto ed una lapide commemorativa sono stati posti a Vicenza nella casa in cui era nato."}
{"id": "833400", "revid": "1005847", "url": "https://it.wikipedia.org/wiki?curid=833400", "title": "Giuseppe Bettiol", "text": "Docenza universitaria.\nLaureato in giurisprudenza, svolse l'attivit\u00e0 di docente di diritto e procedura penale presso le Universit\u00e0 di Urbino, Cagliari, Trieste e di Padova, dove insegn\u00f2 dal 1943 al 1982. Ha scritto:\nSi tratta di libri sui quali si sono formate generazioni di penalisti e processualpenalisti.\nAttivit\u00e0 politica.\nGi\u00e0 in epoca fascista fu autore di una coraggiosa posizione accademica, ostile alla diffusione delle teorie razziste di fonte germanica. Durante la guerra sostenne che \"il diritto deve essere restituito alla morale\".\nDopo aver preso parte alla Consulta nazionale ed all'Assemblea costituente, fu presidente della Commissione giustizia della Camera dei deputati nella prima legislatura. Prosegu\u00ec per i successivi decenni, fino al 4 luglio 1976, la sua attivit\u00e0 parlamentare nel gruppo della Democrazia Cristiana.\nSempre nel 1953 fu Ministro della pubblica istruzione, e nel 1959 fu Ministro per i Rapporti col Parlamento nel II Governo Segni.\nRieletto nel 1958 e nel 1963, nel 1968 pass\u00f2 al Senato, dove fu rieletto nel 1972. Ivi concluse la sua esperienza parlamentare come Presidente della Giunta delle elezioni e delle immunit\u00e0 parlamentari."}
{"id": "833402", "revid": "196390", "url": "https://it.wikipedia.org/wiki?curid=833402", "title": "Archibald Percival Wavell", "text": ""}
{"id": "833405", "revid": "287204", "url": "https://it.wikipedia.org/wiki?curid=833405", "title": "Campionati mondiali di canoa/kayak 1970", "text": "Gli ottavi Campionati mondiali di canoa/kayak si sono svolti a Copenaghen (Danimarca) nel 1970."}
{"id": "833408", "revid": "123389270", "url": "https://it.wikipedia.org/wiki?curid=833408", "title": "Antonello Capurso", "text": "Biografia.\nAttivit\u00e0 giornalistica.\nHa iniziato l'attivit\u00e0 giornalistica su \"La voce repubblicana\", passando poi all'Agenzia Giornalistica Italia. Nel 1990 entra nel gruppo Mediaset, per il quale, a partire dai telegiornali Tg5, Tg4, Studio Aperto e TgCom24, ha costantemente seguito l'attualit\u00e0 politica e di governo. Dal 2018 \u00e8 commentatore politico per il gruppo Corriere, che raduna i quotidiani locali del Centro Italia. Ha collaborato alla RAI, a Panorama, al \"Magazine\" del Corriere della Sera, a \"Il Foglio\" di Giuliano Ferrara (per il quale ha curato tra l'altro la rubrica settimanale di costume politico \"Colonna Ruffiana\", uscita per la prima volta il 26 marzo 1997 con il nome di \"Gossip\"). \u00c8 stato iscritto all'Associazione Stampa Parlamentare.\nSaggistica.\nHa inoltre pubblicato diversi saggi sui partiti e di politica costituzionale.\nLetteratura.\n\u00c8 presente in diverse antologie in Italia, e tradotto in Inghilterra, Stati Uniti e nell'ex Jugoslavia.\nSuoi versi sono stati messi in scena nel 1986 al Festival della Letteratura di Roma dal regista Giancarlo Nanni, e sono stati recitati in pubblico da Giorgio Albertazzi, Lydia Mancinelli e Elio Pecora. Ha vinto nel 1987 i premi Nosside nell'ambito della poesia e della videopoesia. Nel 1994 gli \u00e8 stato insignito il premio Cultura del Mare. \u00c8 inserito nell'\"Antologia della poesia erotica italiana del novecento\", curata da Carlo Villa per la casa editrice Newton Compton, 1981. Dal 1987 al 1988 ha diretto il Festival della Letteratura, tenutosi all'Orto botanico di Roma. Per Raitre, nel 1987, ha diretto e presentato la trasmissione in quattro puntate \"Le voci della scrittura\".\nTeatro e Regia.\nNel 1985 ha vinto il Premio speciale Ici per il documentario al Festival del Film Industriale di Roma. Nel 1987 al Festival della Letteratura di Roma ha tenuto una lettura scenica della propria piece teatrale \"Commissione di censura\". Nel 1989 \u00e8 andato in onda su Radio1 il suo dramma radiofonico in cinque puntate \"Parigi 1939\", tratto da un romanzo di Guglielmo Negri. Nel 1990, per Radiotre, ha curato la riduzione radiofonica di un'antologia in trentacinque puntate del racconto italiano del novecento. In campo teatrale gli \u00e8 stato assegnato nel 1985 il Premio Istituto del Dramma Italiano per la migliore opera teatrale inedita, con \"Il segreto di San Pietro\", scritto insieme a Guglielmo Negri: opera messa in scena al teatro Flaiano, per il cartellone del Teatro Stabile di Roma nel 1986. Negli anni ottanta \u00e8 stato critico teatrale per \"La voce repubblicana\" e per la rivista di spettacolo e cultura \"Stilb\". Nel 2016 torna in scena al Teatro Testaccio con la propria piece teatrale \"L'incredibile storia di George Mallory\". Nel 2017 \u00e8 in scena, al Teatro Petrolini, con \"16 ottobre 1943, una storia e altre storie\". Nel 2018 viene invitato a chiudere il Festival internazionale della cultura \"Ebraica\", a Roma, con lo spettacolo \"A testa alta (storia di Moretto)\". Nel gennaio 2019, in occasione della Giornata della Memoria della Shoah, lo stesso spettacolo, prodotto dalla Fondazione Museo della Shoah, con il patrocinio di Ucei, Ucr e Universit\u00e0 Roma 3, viene rappresentato al Teatro Palladium e al Cinema/Teatro Farnese. Nel gennaio 2020, al Teatro Palladium di Roma, in occasione della Giornata della Memoria della Shoah, va in scena con lo spettacolo \"L'uragano - storia di Leone Efrati\", prodotto dalla Fondazione Museo della Shoah, con il patrocinio di Ucei e Universit\u00e0 Roma 3.\nNell'aprile 2020 escono sui social della Fondazione Museo della Shoah Onlus Facebook, YouTube, Instagram i videomonologhi \"Il vestito azzurrino - storia di Ester e di Annetta\" e \"Hanno preso Moretto\"."}
{"id": "833411", "revid": "78273", "url": "https://it.wikipedia.org/wiki?curid=833411", "title": "Sergej Bulgakov", "text": ""}
{"id": "833413", "revid": "123700925", "url": "https://it.wikipedia.org/wiki?curid=833413", "title": "Richard Pipes", "text": "Carriera.\nRichard Pipes nacque a Cieszyn, Polonia da una ricca famiglia di ebrei assimilati, il cui cognome era originariamente Piepes. Suo padre combatt\u00e9 nelle legioni del maresciallo Pilsudski, e possedeva un'affermata fabbrica di cioccolata. Il giovane Richard, durante la sua infanzia, sub\u00ec l'influenza culturale polacca e tedesca, non quella sovietica. Con l'occupazione della Polonia, nell'ottobre 1939 la famiglia Pipes fugg\u00ec, arrivando negli USA nel luglio del 1940, dopo sette mesi passati nell'Italia fascista. Pipes divent\u00f2 un cittadino degli Stati Uniti nel 1943 mentre serviva nello \"United States Army Air Corps\". Si form\u00f2 al Muskingum College, alla Cornell University e ad Harvard. Nel 1946 spos\u00f2 Irene Eugenia Roth, dalla coppia nacquero due figli. Daniel Pipes, suo figlio, \u00e8 un neocon specializzato in storia del Medio Oriente ed \u00e8 un beneficiario dell\"'U.S. Institute of Peace\".\nPipes ha insegnato ad Harvard a partire dal 1950 fino al 1996, data del suo ritiro. Ricopr\u00ec la carica di direttore del Centro di Ricerche sulla Russia di Harvard, dal 1968 al 1973, e poi professore emerito di storia ad Harvard. Ha lavorato come \"Senior Consultant\" all'Istituto di Ricerca della Stanford University, dal 1973 al 1978. Durante gli anni settanta fu consigliere a Washington del senatore Henry M. Jackson. Nel 1981-1982 fu membro del Consiglio per la Sicurezza Nazionale come Direttore dell'ufficio affari dell'Est Europeo sotto il presidente Ronald Reagan. Inoltre fu membro del \"Committee on Present Danger\" dal 1977 al 1992, e del \"Council of Foreign Relations\". Negli anni settanta, Pipes fu un feroce critico della distensione, che descrisse essere \"ispirata da indolenza intellettuale e basata sull'ignoranza dei propri avversari e, quindi, per sua natura, inetta\". \nRichard Pipes scrisse 21 libri e fu membro di molti comitati editoriali."}
{"id": "833420", "revid": "2455", "url": "https://it.wikipedia.org/wiki?curid=833420", "title": "Teologia dogmatica", "text": ""}
{"id": "833422", "revid": "79968", "url": "https://it.wikipedia.org/wiki?curid=833422", "title": "LIM", "text": ""}
{"id": "833423", "revid": "1494169", "url": "https://it.wikipedia.org/wiki?curid=833423", "title": "Aritmetica dei puntatori", "text": "Nei linguaggi di programmazione, l'espressione aritmetica dei puntatori si riferisce a un insieme di operazioni aritmetiche applicabili sui valori di tipo puntatore. Tali operazioni hanno lo scopo di consentire un alto livello di flessibilit\u00e0 nell'accesso a collezioni di dati omogenei conservati in posizioni contigue della memoria (per esempio array). L'aritmetica dei puntatori \u00e8 tipica del linguaggio C ed \u00e8 stata mantenuta in alcuni linguaggi derivati (\u00e8 presente per esempio in C++ ma non in Java).\nAritmetica dei puntatori nel linguaggio C.\nL'aritmetica dei puntatori del C \u00e8 basata su tre operatori fondamentali, accompagnati da un certo numero di altri operatori la cui semantica \u00e8 derivata da quella degli operatori principali:\nOperatore di somma di un puntatore e un intero.\nDefinizione.\nL'operatore di somma di puntatore e intero richiede un operando di tipo puntatore e un operando di tipo intero. Il risultato della somma \u00e8 l'indirizzo dato dal puntatore incrementato del risultato della moltiplicazione dell'intero specificato per la dimensione (codice_8) del tipo base del puntatore espressa in byte. Per esempio, se codice_9 \u00e8 un puntatore al tipo intero codice_10 (codice_11) di valore 1000 (codice_12), e se la dimensione di un codice_10 \u00e8 due byte, codice_14 vale 1002, codice_15 vale 1004, e in generale codice_16 vale 1000+n*2.\nSignificato.\nL'operazione di somma fra puntatore e intero \u00e8 significativa nel caso in cui il puntatore contenga l'indirizzo di una cella di un array di dati del tipo base del puntatore. Infatti, se codice_9 (puntatore a intero) contiene l'indirizzo della prima cella di un array di interi, codice_14 produce l'indirizzo della seconda cella, codice_15 l'indirizzo della terza, e via dicendo. L'aritmetica dei puntatori quindi introduce una sintassi alternativa rispetto a quella tradizionale (basata su indicizzazione) per accedere agli elementi di un array.\nOperatore di differenza fra due puntatori.\nDefinizione.\nL'operatore di differenza fra puntatori richiede due operandi entrambi di tipo puntatore, aventi tipo base omogeneo (per esempio due puntatori a intero, due puntatori a carattere, e via dicendo). Il risultato della differenza \u00e8 la differenza aritmetica fra i due indirizzi specificati dai puntatori, divisa per la dimensione del tipo base. Per esempio, se codice_9 contiene 1002 e codice_21 contiene 1000, ed entrambi sono puntatori a codice_10, e la dimensione degli codice_10 \u00e8 2, allora codice_24 vale 1.\nSignificato.\nL'operazione di differenza fra puntatori \u00e8 significativa se i due operandi contengono gli indirizzi di due celle diverse del medesimo array, e se il tipo base dell'array coincide con quello dei due puntatori. In questo caso, infatti, la differenza fra i due puntatori corrisponde al numero di celle dell'array che separano la cella puntata dal puntatore di valore minore da quella del puntatore di valore maggiore.\nOperatore di sottrazione di un intero da un puntatore.\nDefinizione.\nL'operazione di sottrazione di un intero da un puntatore prevede un operando sinistro di tipo puntatore e un operando destro di tipo intero. Il risultato (analogamente al caso della somma) \u00e8 il valore del puntatore decrementato del risultato della moltiplicazione dell'intero per la dimensione del tipo base del puntatore. Per esempio, se codice_9 \u00e8 un puntatore a codice_10 di valore 1000, e la dimensione di un codice_10 \u00e8 2, codice_28 vale 998.\nSignificato.\nSotto le stesse condizioni descritte sopra per la somma, l'operazione di sottrazione di un intero da un puntatore consente di ricavare l'indirizzo di una cella di un array \"precedente\" a quella puntata dal puntatore su cui viene applicata la sottrazione.\nOperatore di autoincremento e autodecremento di un puntatore.\nNel linguaggio C, le operazioni di autoincremento e autodecremento di un puntatore, come quelle di autoincremento e autodecremento di numeri interi, rappresentano una forma particolare di somma e sottrazione. Esse sono definite dal seguente effetto:\nTenute ferme queste definizioni, il significato di questi operatori nel caso il loro operando sia un puntatore si ricava dalla definizione di somma di puntatore e intero e di sottrazione di un intero da un puntatore.\nAltri operatori.\nLe regole descritte sopra si applicano in C anche ad altri due operatori, definiti in termini degli operatori codice_1 e codice_4:\nNota sull'overloading.\nTutti gli operatori descritti sopra hanno, in C e nei linguaggi derivati, un significato anche nel caso gli operandi siano dati numerici non di tipo puntatore. Il fatto che lo stesso simbolo acquisisca significati (leggermente) diversi in funzione del tipo dei suoi operandi pu\u00f2 considerarsi un caso di overloading degli operatori."}
{"id": "833427", "revid": "287204", "url": "https://it.wikipedia.org/wiki?curid=833427", "title": "Contea di Choctaw", "text": "Contea di Choctaw o Choctaw County \u00e8 la denominazione delle seguenti contee degli Stati Uniti:"}
{"id": "833429", "revid": "84184", "url": "https://it.wikipedia.org/wiki?curid=833429", "title": "Negroni (disambigua)", "text": ""}
{"id": "833434", "revid": "1494169", "url": "https://it.wikipedia.org/wiki?curid=833434", "title": "Liviano", "text": ""}
{"id": "833441", "revid": "125783863", "url": "https://it.wikipedia.org/wiki?curid=833441", "title": "Massimiliano Ossini", "text": "Biografia.\nCarriera.\nConseguita la maturit\u00e0 scientifica nel 1997, si \u00e8 poi laureato in Scienze della comunicazione a Milano. Inizia a lavorare nel campo della pubblicit\u00e0.\nNel 2000 fa il suo debutto da attore entrando nel cast della commedia teatrale con \"Cyrano de Bergerac\".\nLa sua popolarit\u00e0 arriva come conduttore del canale satellitare per ragazzi Disney Channel. Dal 2003 al 2006 conduce le tre ultime edizioni di \"Disney Club\" su Rai 2. Nel 2005 si occupa dei servizi in esterno di \"Random\", magazine di Rai 2, e partecipa come concorrente alla prima edizione di \"Notti sul ghiaccio\", talent show in onda su Rai 1 condotto da Milly Carlucci, risultandone vincitore.\nNella stagione 2006-2007 conduce ogni domenica mattina, insieme a Gianfranco Vissani, \"Linea verde\", programma che riprender\u00e0 anche l'anno seguente affiancato da Veronica Maya.\nNelle stagioni 2008-2009 e 2009-2010, su SKY Italia, conduce il primo quiz della piattaforma, intitolato \"Sei pi\u00f9 bravo di un ragazzino di quinta?\" e, contemporaneamente, continua a condurre su Rai 1 \"Linea Verde\" fino alla primavera del 2010.\nDal 5 gennaio al 9 febbraio 2013 conduce \"E se domani\" su Rai 3. Dal 9 settembre dello stesso anno conduce \"Uno Mattina Verde\" su Rai 1. Dal 2014 conduce su Rai 1 la trasmissione \"Linea bianca\".\nDalla stagione 2016-2017 conduce assieme a Manila Nazzaro e Adriana Volpe il programma \"Mezzogiorno in famiglia\", in onda sabato e domenica mattina su Rai 2. Il 21 giugno 2017 presenta la ventinovesima edizione di \"Premio Bellisario\". Dal 4 giugno 2018 conduce al fianco della giornalista Valentina Bisti \"Unomattina estate\", in onda su Rai 1, dal luned\u00ec al venerd\u00ec dalle 07:10 alle 09:55. A partire dal 29 dicembre 2021 \u00e8 in onda su Rai 2 con \"Kalip\u00e8 - A passo d'uomo\".\nVita privata.\n\u00c8 sposato con l'imprenditrice ascolana Laura Gabrielli; la coppia ha tre figli: Carlotta, Melissa e Giovanni. \u00c8 un grande tifoso dell'Ascoli. Si professa cattolico."}
{"id": "833442", "revid": "666720", "url": "https://it.wikipedia.org/wiki?curid=833442", "title": "Cartoons on the Bay", "text": "Cartoons on the Bay \u00e8 un festival internazionale che si svolge in Italia dedicato all'animazione televisiva, cinematografica e cross-mediale, fondato nel 1995 da Gianpaolo Sodano, che ne fu il primo presidente. Il suo scopo \u00e8 di promuovere l'attivit\u00e0 di autori e produttori di tutto il mondo, offrendo un'opportunit\u00e0 di incontro con compratori, distributori e responsabili televisivi.\n\u00c8 organizzato dall'editore Rai, in collaborazione con Rai Fiction e con il contributo di Rai Cinema.\nStoria.\nNelle prime due edizioni (1996 e 1997) la sede del festival \u00e8 stata ad Amalfi, nella Costiera Amalfitana (a cui si riferisce la baia citata nel nome del festival).\nDopo un anno sabbatico, nel 1999 la manifestazione \u00e8 ripresa a Positano.\nNel 2007 e 2008 \"Cartoons on the Bay\" si \u00e8 svolta a Salerno, mentre dal 2009 si \u00e8 svolta in Liguria, a Rapallo, Santa Margherita Ligure e quindi a Portofino.\nDiretto per dodici edizioni da Alfio Bastiancich, dal 2009 \u00e8 diretto da Roberto Genovesi che, attraverso due nuove categorie in concorso e una serie di innovazioni editoriali, lo ha trasformato in un festival dell'animazione multimediale valorizzandone il rapporto con i mercati internazionali e i nuovi scenari dell'interattivit\u00e0. In quest'ottica, nel 2009 \"Cartoons on the Bay\" ha premiato alla carriera Yoshiyuki Tomino (il padre di Gundam) e Talus Taylor (creatore dei Barbapap\u00e0). Nel 2010 i premi alla carriera sono andati a Don Bluth e Guido Manuli. Nel 2011 il Pulcinella Award alla carriera \u00e8 andato a Mauricio de Sousa e Warren Spector. Nella medesima edizione \u00e8 stato istituito anche il Pulcinella Special Award: il primo a riceverlo \u00e8 stato Carlos Saldanha, regista de \"L'era glaciale 2\", \"L'era glaciale 3\" e \"Rio\". Nel 2012 il premio alla carriera \u00e8 andato a Enzo D'Al\u00f2 e Ian Livingstone.\nDopo un anno di pausa, per l'edizione 2014 la manifestazione si \u00e8 spostata a Venezia, mentre nel 2017 si \u00e8 trasferita a Torino. Nel 2018 il Pulcinella Award nella categoria \"TV Series +12\" \u00e8 stato assegnato alla serie animata francese \"The Crumpets\".\nL'edizione 2020 \u00e8 stata realizzata per la prima volta interamente in digitale e trasmessa sulla piattaforma RaiPlay.\nCategorie.\nNelle sue diverse sezioni sono chiamati a partecipare opere di animazione di qualsiasi nazionalit\u00e0 che soddisfino la definizione della \"Association Internationale du Film d'Animation\", e, dal 2009, non solo realizzate per la televisione: serie, piloti di serie, speciali e cortometraggi ma anche animazioni interattive e progetti crossmediali. \nLe categorie competitive sono:\nPer ciascuna, una giuria internazionale individua le opere migliori che sono premiate con i \"Pulcinella Award\".\nDal 2009 Cartoons on the Bay ha istituito gli Arlecchino Award per le opere d'animazione tratte da libri e videogiochi.\nSono poi assegnati dei Gran Premi al personaggio dell'anno, alla serie dell'anno e al programma europeo dell'anno."}
{"id": "833443", "revid": "36426", "url": "https://it.wikipedia.org/wiki?curid=833443", "title": "Cattedrali", "text": ""}
{"id": "833444", "revid": "125354942", "url": "https://it.wikipedia.org/wiki?curid=833444", "title": "Roncobilaccio", "text": "Roncobilaccio \u00e8 una frazione del comune di Castiglione dei Pepoli (da cui dista circa otto chilometri), sull'Appennino tosco-emiliano, in provincia di Bologna, in Emilia Romagna.\nGeografia.\nSede di un casello dell'Autostrada del Sole, \u00e8 posta in prossimit\u00e0 del confine con la Toscana (passo della Futa) ed \u00e8 equidistante dai Comuni di Prato e Bologna.\nIl centro maggiore delle vicinanze \u00e8 il comune di Castiglione dei Pepoli mentre la cima maggiore della zona \u00e8 Sasso di Castro, posto a 1277 m di altitudine.\nStoria.\nOrigini.\nLe origini di Roncobilaccio sono racchiuse nel suo stesso nome. La prima parte, ronco, deriva dal verbo latino runcare, divenuto poi roncare, comune in molti dialetti e nei nomi di luogo dell'Italia settentrionale e centrale, con riferimento a 'luogo disboscato', e quindi terreno coltivato, o anche pascolo. La seconda parte, bilaccio, deriva con ogni probabilit\u00e0 dal termine villaggio, piccolo agglomerato di case. In altre parole Roncobilaccio nascerebbe quale avamposto di agricoltori o boscaioli che strapparono alcune terre al bosco per il sostentamento proprio e delle famiglie. Quando questo avvenne non \u00e8 dato saperlo con certezza, poich\u00e9 la documentazione non ci aiuta, ma possiamo ipotizzare che la nascita di Roncobilaccio, come di molti altri piccoli villaggi del nostro Appennino, possa essere avvenuta tra l'XI e il XII secolo, periodo di generale floridezza economica e di crescita della popolazione: bocche da sfamare pi\u00f9 numerose necessitavano di nuove risorse, che vennero reperite diradando i boschi ed aumentando gli spazi coltivati. Nel 1048 nei pressi dell'odierno Passo della Futa sorse il monastero di San Salvatore dello Stale, collegato con la grande badia di Settimao, a sud di Firenze. Nei decenni successivi il monastero dello Stale acquis\u00ec diversi beni e terreni, in un'area comprendente anche San Giacomo, Roncobilaccio e Baragazza, allora sottoposte a Firenze. La pieve di Baragazza teneva in affitto diverse terre di propriet\u00e0 del monastero dello Stale: si trattava perlopi\u00f9 di boschi che si estendevano, nel 1292, fino a San Giacomo. Forse Roncobilaccio sorse su quelle terre, o comunque lungo la strada che gi\u00e0 allora doveva collegare il passo dello Stale (nei pressi della Futa), Baragazza, Castiglione e il territorio bolognese. \nDal Medioevo ai Pepoli.\nSe per i secoli medievali mancano attestazioni di Roncobilaccio nella documentazione, rimangono per\u00f2 nelle sue case pi\u00f9 antiche le memorie di quel periodo: in localit\u00e0 la Torre un edificio, una casa-torre purtroppo rimodernata, mostra ancor oggi bassorilievi trecenteschi: si tratta di una lastra su cui \u00e8 stato scolpito un castello con due torri, un busto virile con braccia appoggiate ai fianchi. Esempi simili sono riscontrabili nell'edificio dell'antica comunit\u00e0 di Monzone nei pressi di Pavullo nel Frignano. Ancora nella casa-torre roncobilaccese si trova un archetto scolpito con decorazioni a scacchi e, pi\u00f9 in basso ma oggi coperte dall'intonaco, due feritoie circolari di pietra che forse avevano funzione di difesa. Un altro borgo di un certo interesse \u00e8 Ca' di Ceccarini. Qui si trovano diversi edifici piuttosto antichi: in un rustico un tempo adibito ad abitazione si legge sull'architrave della porta \"1598 - Francesco Dardinus\", il presunto anno di costruzione e il nome del proprietario, Francesco Dardini, cognome un tempo diffuso nella zona. In questo periodo Roncobilaccio, con Castiglione, Baragazza, Sparvo e Rasora era parte del feudo della famiglia Pepoli che, facendo base su Castiglione, spadroneggiavano nella zona. Si trattava di un piccolo stato nominalmente indipendente e legato all'Impero ma, stretto tra il Granducato di Toscana e lo Stato della Chiesa, era continuamente insidiato da questi. A partire dalla fine del Quattrocento Roncobilaccio comincia ad emergere dalle carte dei notai che redigevano atti di compravendita che interessavano queste zone. Le grafie sono le pi\u00f9 curiose e disparate: Roncho al Birazo (1518), Roncho Abilazo (1531), Roncha de Billazio (1540), Ronco Billazo (1560), Roncabilazzo (1626), Roncabilaccio (1681). \nStrade e ponti.\nLa strada per il passo della Futa che passava attraverso Roncobilaccio \u00e8 testimoniata all'inizio del Settecento, come riporta Paolo Guidotti: \"Se si abbandonava la via toscana verso la Futa, poco sopra lo Stale (territorio della contea monastica omonima, adiacente al territorio baragazzino), si prendeva la strada che scendeva tra i rii Castagnolo e Merizzano al torrente Gambellato, che veniva attraversato sul ponte che ora rimane quasi sotto il grande viadotto dell'Autostrada del Sole a Roncobilaccio e, per Roncobilaccio e Baragazza, si arrivava a Castiglione. Sul ponte sopra ricordato, esistente col\u00e0 da secoli, si hanno notizie particolari solo dal primissimo Settecento quando, nel 1708 fu rifatto dal mastro muratore Paolo Olmeda: un ponte a scalpello, a un piano su due pilastri con la murella lungo il fiume. Il marchese Giovanni Paolo Pepoli, reggente di turno il feudo, si offr\u00ec di ricostruirlo a sue spese riservandosi un pedaggio di un bolognino per ogni pedone e per ogni bestia, ma i baragazzini [e roncobilaccesi] preferirono costruirselo da s\u00e9 dopo essere stati per\u00f2 esentati dalle quattro doble semestrali dovute alla camera per la \"masseria generale\". Questo ponte, fatto con eccessiva economia, non dur\u00f2 molto: nella prima met\u00e0 dell'Ottocento era gi\u00e0 scomparso e sostituito da un altro in legno, solo per bestie da soma e per pedoni che per\u00f2 gi\u00e0 nel 1863 era inagibile. Nello stesso anno venne sostituito da un altro, ancora ad un arco, di 10 braccia di lunghezza e 4 di saetta, dal mastro muratore Giuseppe Nerini di Giovanni che batt\u00e9 il capo mastro e perito Giuseppe Mazzoni che si era offerto di ricostruirlo in legno per una somma di appena 50 lire in meno. Dalla strada Roncobilaccio Baragazza si staccano altre due strade che, dal Cinquecento in poi, portano a Boccadirio, l'una da Roncobilaccio lungo il Rio d'Avena e l'altra dal Serraglio lungo le pendici orientali del Poggio la Pigna\". La prima di queste due, ancora oggi esistente, \u00e8 quella che passa dal Malpasso e giunge al santuario tra boschi rigogliosi. Lungo questa strada che saliva a Boccadirio, costeggiando il corso del rio d'Avena, era stata costruita l'osteria degli Acquastrini, che oggi non si conserva pi\u00f9. \u00e8 attestata in un volume di conti della Compagnia della Beata Vergine del 1688. \nL'oratorio di Santa Croce.\nL'oratorio di Santa Croce a Roncobilaccio venne costruito nel XVII secolo, come oratorio privato. \u00e8 ricordato in un foglio di appunti del 1720-1730: \"SS.ma Croce de Sig.ri Ferranti loco detto Roncobilaccio\". Appartenne dapprima ai Dardini (che forse lo fecero costruire), poi ai Ferranti, come ricorda l'arciprete di Baragazza don Aliprando Violi nel 1769, e quindi ai Cavaciocchi, che tuttora ne detengono il patronato. Il passaggio di propriet\u00e0 \u00e8 anteriore alla met\u00e0 dell'Ottocento poich\u00e9 ne Le chiese parrocchiali si ricorda l'oratorio \"consacrato alla Santa Croce, posto nel borgo di Roncavillaggio, un tempo di ragione dei signori Ferranti, ed oggi di pertinenza della famiglia Cavaciocchi\". Anche questa chiesina non si sottrae alle alterne vicende di decoro e rovina che caratterizzano gli oratori della montagna; la visita pastorale dell'11 giugno 1692 fu particolarmente severa. L'oratorio situato in loco dicto Ronca Bilaccia, di ragione della famiglia Dardini, venne ritrovato in pessimo statu, e quindi fu sospeso e non vi si sarebbe pi\u00f9 potuta celebrare la Messa finch\u00e9 non fosse stato restaurato. Diverse le mancanze emerse durante la visita del 22 ottobre 1754, ma la situazione, nel complesso, pare migliorata: \u00abPro oratorio S. Crucis illorum de Ferrantis, loco dicto Roncavillagio... Palliolum novum confici... Novam Crucifixi imaginem benedici... Tabernaculum novum serico albo introvestiri et clavem saltem inaurari... Patenam deaurari...\u00bb \u00e8 un edificio isolato, seppur circondato da un complesso di costruzioni, posto in pendio. Ha pianta rettangolare, struttura a capanna di tipologia seicentesca. Nell'occhio soprastante la porta d'entrata, che riporta scolpito il simbolo del sole raggiato, si legge il nome \"Dardini\". L'altare \u00e8 in pietra. Di notevole interesse \u00e8 la scalinata d'accesso a gradini semicircolari, in pietra. Conserva un notevole crocifisso ligneo di grandi dimensioni posto sull'altare settecentesco in pietra, oltre ad una ceramica devozionale raffigurante la Madonna col Bambino. La zona retrostante all'altare funge da piccola sagrestia. Nel 1999, a poca distanza dall'antico oratorio, \u00e8 stato inaugurato un nuovo edificio religioso di pi\u00f9 ampie dimensioni e dedicato sempre alla Santa Croce. Conserva un grande crocifisso ligneo dell'Italia Settentrionale e un piccolo quadro raffigurante la Vergine con la bandiera Italiana su cui \u00e8 posato un cappello da bersagliere, dono di papa Giovanni Paolo II.\nMonumenti e luoghi d'interesse.\nIl casello di Roncobilaccio \u00e8 via di accesso al Santuario della Beata Vergine delle Grazie di Boccadirio, posto in frazione Baragazza, sempre nel territorio del medesimo comune. Esso \u00e8 oggi luogo di percorsi naturalistici tra sentieri immersi nel verde a due passi dalla Strada degli Dei, (strada romana Flaminia Minor), Tappa della Materdei e Tappa del Sentiero Storico Citerna Boccadirio.\nCultura di massa.\nNegli anni settanta la localit\u00e0 fu per qualche tempo quartier generale del gruppo musicale dei Pooh: qui avvennero le audizioni per la scelta del bassista - poi fu scelto Red Canzian - che doveva sostituire Riccardo Fogli.\nRoncobilaccio \u00e8 citata nel brano \"Bomba o non bomba\" (album \"Sotto il segno dei pesci\", 1978) di Antonello Venditti:"}
{"id": "833445", "revid": "767487", "url": "https://it.wikipedia.org/wiki?curid=833445", "title": "Provincia di 'Asir", "text": "La provincia di \u02bfAs\u012br () \u00e8 una provincia dell'Arabia Saudita, collocata nel sud-ovest del paese. Ha una superficie di 81.000\u00a0km\u00b2 e una popolazione di 1.563.000 abitanti. Confina per un breve tratto con lo Yemen. Il suo capoluogo \u00e8 Abha. Altre citt\u00e0 sono Khamis Mushayt, Qal'at Bishah, Al-Namas e Bariq.\nPrende nome dalla confederazione delle trib\u00f9 nomadi che l'occupava in tempi storici, nota come \"Asaryah\".\nGeografia fisica.\nGeograficamente, la regione si trova su un alto plateau che riceve pi\u00f9 pioggia del resto del paese e contiene le montagne pi\u00f9 alte (oltre 3.000 metri). Anche se i dati sono inattendibili, la quantit\u00e0 di pioggia annuale probabilmente va dai 300 ai 500\u00a0mm, caduti principalmente nelle due stagioni piovose. L'escursione termica fra giorno e notte \u00e8 molto alta; al mattino la nebbia pu\u00f2 ridurre la visibilit\u00e0 quasi allo 0%. C'\u00e8 molta pi\u00f9 vegetazione che nelle altre province del paese, con zone riparate dove possono crescere anche foreste di conifere Molti contadini coltivano grano e frutta, la cui produzione \u00e8 aumentata grazie ai moderni metodi di irrigazione.\nStoria.\nL'\u02bfAs\u012br, insieme alle province di Najr\u0101n e J\u0101z\u0101n, era un regno indipendente prima della sua annessione all'Arabia Saudita nel 1934. La cultura della regione \u00e8 pi\u00f9 simile a quella dello Yemen che a quella dell'Arabia, come si pu\u00f2 notare negli stili architettonici. Inoltre, l'\u02bfAs\u012br \u00e8 stata poco coinvolta dal boom del petrolio, e lo sviluppo delle citt\u00e0 \u00e8 largamente assente, con l'eccezione di alcune zone di Abha.\nLeggi e costumi tribali sono ancora diffusi nella popolazione di questa regione."}
{"id": "833455", "revid": "292162", "url": "https://it.wikipedia.org/wiki?curid=833455", "title": "Cesare Jonni", "text": "Biografia.\n\u00c8 stato uno dei pi\u00f9 grandi direttori di gara italiani, anche se la sua fama e la sua carriera vennero parzialmente offuscate dall'avvento della stella del suo pi\u00f9 giovane collega Concetto Lo Bello. \u00c8 tuttora colui che detiene il terzo posto nella classifica degli arbitri italiani con pi\u00f9 presenze in Serie A, essendo a quota 261 (dietro a Concetto Lo Bello con 328 presenze e Gianluca Rocchi con 263). Nel 1959 fu insignito del prestigioso Premio Giovanni Mauro.\nDebutt\u00f2 nella massima divisione il 30 dicembre 1951 in - 1-1, e come arbitro internazionale conquist\u00f2 il palcoscenico pi\u00f9 ambito a met\u00e0 degli anni cinquanta. Nel 1960 gli venne affidata la semifinale della prima edizione degli europei di calcio in Francia (Cecoslovacchia-URSS), oltre che la finale per il terzo posto tra i cechi e la Francia. Nello stesso anno fu selezionato per dirigere alle Olimpiadi di Roma: gli toccarono le gare Bulgaria-Turchia 3-0 e Jugoslavia-Bulgaria, terminata in parit\u00e0 per 3 a 3. Fu scelto per il ruolo di rappresentante italiano ai mondiali di calcio in Cile, dove arbitr\u00f2 ad Arica il 6 giugno URSS-Uruguay 2-1.\nA livello nazionale, nel 1959 gli fu dato un importante riconoscimento alla carriera, il Premio Giovanni Mauro, e fu protagonista anche della finale di Coppa Italia 1958-1959 -. Come aneddoto, si ricorda che Jonni fu l'arbitro della partita - del 16 novembre 1958 pi\u00f9 volte trasmessa in immagini di repertorio, famosa per l'invasione di campo dei tifosi rimasti fuori dallo stadio perch\u00e9 troppo numerosi i quali circondarono il campo collocandosi ai bordi: ci volle tutta l'autorevolezza di Jonni per riuscire a concludere l'incontro mantenendo nervi saldi e resistendo alla pressione. La vittoria arrise agli ospiti rossoneri - diretti dal duo Bonizzoni-Viani - con un rocambolesco 5 a 4, con gol della vittoria opera di Ernesto Grillo al 90'.\nDiresse la sua ultima gara di Serie A il a Torino: - 0-0.\n\u00c8 stato dirigente benemerito dell'AIA e della FIGC."}
{"id": "833456", "revid": "767487", "url": "https://it.wikipedia.org/wiki?curid=833456", "title": "Sesto Martiniano", "text": "Biografia.\nNel 324, durante la seconda guerra contro il suo collega Costantino I, Licinio si trov\u00f2 in difficolt\u00e0 di fronte all'avanzata delle truppe nemiche, che gli inflissero una sconfitta nella battaglia di Adrianopoli il 3 luglio; decise allora di nominare il proprio \"magister officiorum\" Martiniano nuovo \"cesare\": questa nomina gli permise di avere un collaboratore fidato al comando delle proprie truppe, e al contempo, avendogli garantito il titolo tenuto da Costantino, rimarc\u00f2 la pretesa infondatezza del potere del proprio avversario.\nMartiniano fu inviato da Licino a Lampsaco, sui Dardanelli, per attaccare Costantino non appena questi avesse oltrepassato il Bosforo: non sembra che questa azione militare avesse successo, per\u00f2, perch\u00e9 il 18 settembre Costantino sconfisse definitivamente Licinio nella battaglia di Crisopoli. Licinio e Martiniano furono catturati, ma Costantino risparmi\u00f2 loro la vita, mandando Martiniano agli arresti domiciliari in Cappadocia. Un anno dopo, l'imperatore cambi\u00f2 idea e mise a morte entrambi."}
{"id": "833459", "revid": "1652635", "url": "https://it.wikipedia.org/wiki?curid=833459", "title": "Methos", "text": "Methos \u00e8 uno dei personaggi della serie televisiva \"Highlander\", interpretato dall'attore Peter Wingfield. \u00c8 un immortale e appare per la prima volta nella serie nel sedicesimo episodio della terza stagione, intitolato Il primo immortale.\nBiografia.\nMethos.\nMethos \u00e8 il pi\u00f9 antico tra gli Immortali, la sua storia \u00e8 talmente misteriosa che molti immortali del XX secolo credono si tratti solo di una leggenda. La data della sua nascita non \u00e8 conosciuta, ha circa 5500 anni e potrebbe essere originario dell'Egitto. Secondo di tre figli, mor\u00ec insieme con gli altri membri della sua famiglia all'et\u00e0 di 28 anni durante una tempesta di sabbia. Ha vagato a lungo sulla Terra senza sapere la sua vera natura immortale, la gente lo credeva un demonio e spesso tentava di ucciderlo. Solo dopo 600 anni di vita Methos ha tagliato la sua prima testa e grazie alla reminiscenza ha scoperto il vivere da immortale e le regole del gioco; ed \u00e8 solo da allora che Methos ha ricordi del suo passato.\nTiene un diario con le sue avventure dall'epoca dei faraoni, infatti la prima tecnica di scrittura che us\u00f2 fu il geroglifico, sappiamo cos\u00ec che Methos ha incontrato Ramses II, Elena di Troia, Socrate, Giulio Cesare e Cleopatra. In tempi pi\u00f9 recenti ha conosciuto il poeta Lord Byron, Percy Shelley con sua moglie Mary Shelley e Butch Cassidy.\nTanti misteri.\nMethos \u00e8 un enigma per gli Osservatori e la sua esistenza non viene accertata per lungo tempo. Lo stesso Methos l'ha infatti nascosta diventando, in incognito, un ricercatore degli Osservatori sotto il nome di Adam Pierson. Pur facendo finta di lavorare proprio alla ricerca di Methos, l'Immortale si sente comunque parte degli Osservatori, ne porta il simbolo tatuato sulla pelle, \u00e8 un esperto storico, e non si sottrae dall'aiutarli nei momenti pi\u00f9 difficili.\nA un certo punto il suo segreto viene messo in pericolo da Kalas, un Immortale che vuole la testa di Methos perch\u00e9 uccidendolo potrebbe diventare quasi invincibile. Methos infatti grazie alla reminiscenza possiede tutte le conoscenze e capacit\u00e0 degli immortali che ha ucciso nella sua vita millenaria. Ma Methos anche per il suo passato oscuro \u00e8 ormai molto poco propenso alla violenza (nel 765 aveva frequentato un gruppo di monaci, agli inizi del XV secolo era diventato medico a Heidelberg, successivamente aveva fatto un viaggio in Tibet per farsi \"insegnare\"). Negli ultimi secoli ha cercato per quanto possibile di evitare i combattimenti, in particolare sono duecento anni che non affronta un duello e sarebbe perci\u00f2 una facile preda per il forte e molto pi\u00f9 determinato Kalas che lo vuole uccidere. Joe Dawson, venuto a conoscenza dei piani del malvagio immortale, avverte Duncan MacLeod che interviene per avvertire Methos e affrontare Kalas. Methos, ritenendo il duello estremamente rischioso anche per il forte highlander, offre la propria testa a MacLeod, pur di non rendere Kalas, un essere cos\u00ec malvagio, invincibile e per far diventare pi\u00f9 forte MacLeod. Duncan si rifiuta di ucciderlo e affronta Kalas ma Methos, per proteggere MacLeod, fa arrestare Kalas prima che il duello finisca.\nDuncan MacLeod, Joe Dawson e Amanda sono tra i pochi a conoscere la vera identit\u00e0 del \"Primo Immortale\".\nUn passato oscuro.\nMethos ha un passato oscuro e malvagio che ha cercato a lungo di nascondere. Era infatti uno dei Quattro cavalieri dell'Apocalisse. Duncan McLeod scopre il terribile segreto grazie alla maga Cassandra che aveva incontrato i cavalieri durante l'et\u00e0 del bronzo e che odia Methos. Il leader del gruppo era Kronos che ritrova Methos nel XX secolo e cerca di obbligarlo a tornare a compiere crudelt\u00e0 insieme con lui e gli altri due ex cavalieri. Methos, per\u00f2, non \u00e8 pi\u00f9 un essere malvagio; compiendo un doppio gioco, salva la vita a Cassandra, evita che compiano una strage e fa s\u00ec che MacLeod uccida Kronos. Non voleva infatti farlo lui perch\u00e9 essendosi macchiato in passato delle stesse atrocit\u00e0 dell'ex compagno, non si sentiva degno di giudicarlo.\nCuriosit\u00e0.\nMethos \u00e8 l'Immortale pi\u00f9 anziano di tutti, avendo infatti pi\u00f9 di 5.500 anni. Si \u00e8 sposato 68 volte."}
{"id": "833460", "revid": "46291", "url": "https://it.wikipedia.org/wiki?curid=833460", "title": "Macadamia", "text": "Macadamia () \u00e8 un genere di piante perenni appartenente alla famiglia delle Proteaceae endemico dell'Australia orientale, formato da 4 specie.\nIl nome del genere \u00e8 un omaggio allo scienziato e uomo politico John Macadam (1827-1865), collega del botanico Ferdinand von Mueller che per primo le descrisse.\nDescrizione.\nSono piante sempreverdi che sviluppano un'altezza compresa tra i 6 e i 40 m. Le foglie sono unite in gruppi da 3-6, hanno una forma ellittica, sono lunghe da 6\u201330\u00a0cm e hanno una larghezza tra i 2 e i 13\u00a0cm. I fiori sono prodotti in grappoli della lunghezza variabile tra i 5\u201330\u00a0cm, mentre i singoli fiori sono lunghi circa 10\u201315\u00a0mm, con una colorazione tra il bianco-rosa-porpora, con quattro tepali.\nTassonomia.\nAll'interno del genere \"Macadamia\" sono attualmente incluse quattro specie:\nColtivazione e sfruttamento.\nSolo due specie di Macadamia producono frutti (detti Noce macadamia) di rilevanza commerciale, la \"M. integrifolia\" e la \"M. tetraphylla\". Altre specie producono invece frutti non adatti al consumo umano, in quanto tossici (\"M. jansenii\" e \"M. ternifolia\") a causa della presenza di un glicoside. La componente tossica comunque pu\u00f2 essere rimossa seguendo un processo di lisciviazione, che viene praticato anche dagli indigeni australiani, i quali utilizzano tutte le specie di Macadamia.\nLe due specie adatte all'alimentazione vennero scoperte nelle foreste sud-orientali dell'Australia, pi\u00f9 precisamente sul Monte Bauple nel Queensland australiano. Per questo, un altro nome di queste piante \u00e8 \"Bauple nuts\" (noci di Bauple). La Macadamia \u00e8 l'unica pianta alimentare nativa dell'Australia, che sia prodotta ed esportata in quantit\u00e0 significative.\nInfatti il primo commercio delle Noci Macadamia venne organizzato attorno al 1880 da Mr. Charles Staff a Rous Mill, 12\u00a0km a sud est di Lismore, nel Nuovo Galles del Sud.\nLa Macadamia comunque non viene sfruttata industrialmente fino al raggiungimento dell'et\u00e0 di 7-10 anni ma, una volta che incomincia a produrre frutti, \u00e8 redditizia anche per 100 anni. Le Macadamia preferiscono terriccio fertile, ben drenato. Richiedono inoltre un'elevata quantit\u00e0 d'acqua (le zone d'origine riportano piovosit\u00e0 medie comprese tra 1000\u20132000\u00a0mm annui), la resistenza al freddo \u00e8 limitata ai circa 10\u00a0\u00b0C; anche se un albero adulto pu\u00f2 sopportare brevi esposizioni a temperature prossime allo zero, la temperatura ottimale \u00e8 di 25\u00a0\u00b0C. Le radici sono superficiali, quindi gli alberi sono soggetti a spezzarsi e cadere durante i temporali o in caso di forti raffiche di vento; inoltre soffrono particolarmente Oomiceti dannosi come Peronospora, che possono provocare il collasso dell'apparato radicale. Fuori dall'Australia, la produzione commerciale viene praticata alle Hawaii (che ne \u00e8 il pi\u00f9 importante produttore dopo l'Australia), Brasile, California, Costa Rica, Israele, Kenya, Bolivia, Nuova Zelanda, Sudafrica e Malawi.\nCommestibilit\u00e0 e tossicit\u00e0.\nLe noci macadamia, pur essendo commestibili per l'uomo, sono tossiche per i cani e per i gatti. La tossicit\u00e0 \u00e8 manifestata da debolezza, unita all'incapacit\u00e0 di reggersi sulle zampe fino a 12 ore dopo l'ingestione. Le condizioni si normalizzano generalmente entro le 48 ore dall'ingestione.\nL'intossicazione casuale in natura \u00e8 impossibile, dato che la polpa della noce \u00e8 contenuta in un guscio durissimo.\nGli alberi vengono anche utilizzati come piante ornamentali nelle regioni subtropicali per la loro chioma folta e compatta e per i fiori molto belli.\nOrigini.\nSecondo uno studio del 2019, circa il 70% delle noci macadamia prodotte nel mondo (quelle prodotte dagli alberi coltivati nelle Hawaii) deriva geneticamente da un singolo albero di Gympie, un piccolo villaggio nel Queensland in Australia. Da questo albero, alla fine del XIX secolo, Robert Jordan raccolse una manciata di semi che successivamente piant\u00f2 in un terreno nei dintorni di Honolulu, dando cos\u00ec avvio a una larga diffusione."}
{"id": "833474", "revid": "1272592", "url": "https://it.wikipedia.org/wiki?curid=833474", "title": "Chiesa di San Giuseppe delle Monacelle", "text": "La chiesa di San Giuseppe delle Monacelle era un luogo di culto di Modugno (BA) che sorge in Piazza Romita Vescovo.\nStoria.\n\u00c8 sorta dall'ampliamento dalla preesistente Chiesa di Sant'Eligio costruita nel 1518, quando Modugno era ducato retto dalla regina Bona Sforza, su terreno donato da Bisanzio Pilolli (vedi Palazzo Pilolli (Modugno)).\nNel 1519 viene costruito, accanto alla chiesa di Sant'Eligio un ospedale per i poveri, successivamente trasformato in educandato per le fanciulle: il Conservatorio di Sant'Eligio. Nel 1640, le educande si trasferirono nel Monastero di S. Croce e nel 1673, grazie al notabile modugnese Giampietro Maranta (vedi Palazzo Maranta (Modugno)) si trasform\u00f2 nel Convento delle Clarisse, con il nome di Santa Maria della Purit\u00e0. Nel 1681 vi presero i voti le 24 novizie e venne stabilita la clausura. \nMentre il Monastero di S. Maria della Croce era detto delle \u201cMonache Grandi\u201d perch\u00e9 vi prendevano il velo le figlie delle famiglie pi\u00f9 importanti, qui prendevano il velo le figlie delle famiglie meno abbienti; pertanto venne definito popolarmente Convento delle Monacelle.\nLa chiesa di Sant'Eligio venne ampliata nel 1689 e dedicata a San Giuseppe; la consacrazione avvenne il 7 giugno 1765 in presenza del vescovo di Ruvo, Pietro Ruggero. Il Convento venne soppresso nel 1866, ma venne concesso ad uso delle monache sino al 1909 quando mor\u00ec l'ultima di esse: Francesca Grillo. Da quel momento, di propriet\u00e0 demaniale, venne lasciato al degrado. Tra il 1913 e il 1918 ospit\u00f2 la Confraternita di San Francesco Saverio, che nel 1918 prese il nome di Confraternita del Preziosissimo Sangue. Durante la Prima guerra mondiale, ospit\u00f2 delle truppe. Dopo di che, per le sue condizioni di fatiscenza che minacciavano la salubrit\u00e0 del quartiere circostante, la struttura del monastero venne abbattuta nel 1941, su disposizione del podest\u00e0 Nicola Vernola datata 28 dicembre 1940. Nel 1964 vennero rimosse tutte le strutture superstiti del monastero per lasciare spazio a un mercato ittico.\nAl contrario dell'annesso monastero, la Chiesa di San Giuseppe non venne abbattuta ma la sua struttura venne molto danneggiata, nel corso del tempo, dall'abbandono e dalle infiltrazioni d'acqua.\nDescrizione.\nLa facciata si innalza su tre livelli e il portone ligneo intagliato risale al 1703. Il portone e sormontato da una trabeazione e da un timpano triangolare spezzato che comprende una nicchia con la statuetta di S. Giuseppe che regge in una mano Ges\u00f9 e nell'altra dei gigli; la nicchia \u00e8 sormontata da un altro piccolo timpano. Nella trabeazione vi \u00e8 l'iscrizione: VIRGINIS HIC SP_SUS C_ IESUS VIRGU RETEX_T \u2013 VIRGINEIS SERTS LILIA FRAGA R_SAS \u2013 1689 (traduzione italiana: Qui il casto sposo della vergine reintrecci\u00f2 con Ges\u00f9, in virginei serti, gigli, fragole e rose\u00a0\u2013 1689). Diverse finestre si aprono nella facciata e nelle pareti laterali. Sul lato sinistro si innalza l'elegante campanile barocco a due ordini.\nL'interno, a navata unica, misura 12,20 metri di lunghezza e 9,410 di larghezza. \u00e8 molto riccamente decorata con inserti marmorei e con affreschi. Ha volta a botte con lunette. Molto bello \u00e8 il pavimento maiolicato. Le preziose tele che erano custodite nella chiesa e nel monastero, in parte sono andate disperse, in parte sono state trasferite nella chiesa di Maria Santissima Annunziata; queste tele appartengono alla scuola barocca di Corrado Giaquinto.\nL'altare maggiore marmoreo risale alla seconda met\u00e0 dell'Ottocento, ad opera dell'ingegner Carella, ed \u00e8 in stile rinascimentale. Esso venne consacrato dall'arcivescovo Clary ed ha sostituito il precedente altare ligneo, in stile barocco, che venne portato nella Chiesa di Santa Maria di Modugno e, quando questa sub\u00ec un crollo, venne depositato nella Chiesa Matrice."}
{"id": "833476", "revid": "3082", "url": "https://it.wikipedia.org/wiki?curid=833476", "title": "Domizio Alessandro", "text": ""}
{"id": "833480", "revid": "287204", "url": "https://it.wikipedia.org/wiki?curid=833480", "title": "Contea di Choctaw (Alabama)", "text": "La contea di Choctaw, in inglese Choctaw County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 13.859 abitanti. Il capoluogo di contea \u00e8 Butler. Il nome deriva dalla trib\u00f9 di nativi americani Choctaw.\nGeografia fisica.\nLa contea si trova nella parte sud-occidentale dell'Alabama. Lo United States Census Bureau certifica che l'estensione della contea \u00e8 di 2.385 km\u00b2, di cui 19 km\u00b2 di acque interne. Il fiume Tombigbee scorre lungo l'estremit\u00e0 orientale della contea, e molti dei suoi affluenti, tra cui il Wahalak, il Big Tallawampa, il Surveyors, l'Okatuppa e il Turkey, attraversano l'area.\nContee confinanti.\nLa contea confina con: \nStoria.\nLa Contea di Choctaw fu creata da un atto della Legislatura dello Stato dell'Alabama il 29 dicembre 1847, da una terra precedentemente appartenente alla nazione di Choctaw. Situato nella parte sud-occidentale dello stato; il suo nome deriva dalla trib\u00f9 di nativi americani Choctaw, alcuni dei quali si erano insediamenti nei pressi dell'attuale citt\u00e0 di Pushmataha. Nel 1890, la contea di Choctaw ricevette l'attenzione dei media nazionali per quella che divenne nota come la guerra dei Sims.\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 55.8% bianchi, 43.4% neri, 0.1% nativi americani, 0.1% asiatici, 0.2% di altre razze, e 0.4% di due o pi\u00f9 etnie. Lo 0.5% della popolazione \u00e8 ispanica.\nCultura.\nIstruzione.\nIl sistema scolastico della contea di Choctaw impiega attualmente circa 140 insegnanti che guidano pi\u00f9 di 2.200 studenti in otto scuole. Inoltre sono presenti due scuole private nella contea di Choctaw, frequentate da circa 715 studenti.\nEconomia.\nI primi coloni della contea di Choctaw producevano cotone e altri prodotti agricoli che galleggiavano lungo il fiume Tombigbee fino a Mobile. L'industria forestale \u00e8 stata la spina dorsale economica della contea sin dalla sua creazione nel 1847. Nel 1912 arriv\u00f2 la ferrovia, riducendo la dipendenza dal traffico idrico e rimase un importante mezzo di trasporto commerciale fino agli anni '80. Il 2 gennaio 1944 lo stato dell'Alabama concesse alla Hunt Oil Company il permesso di perforare vicino a Gilbertown, nella contea di Choctaw. La perforazione inizi\u00f2 il 10 gennaio 1944 e fu completata circa un mese dopo. La scoperta del petrolio port\u00f2 alla creazione dello State Oil and Gas Board of Alabama nel 1945 e allo sviluppo e alla crescita dell'industria petrolifera dello stato. Nella met\u00e0 del XX secolo furono costruite fabbriche di abbigliamento a Silas, Toxey e Butler. Negli anni '90, tuttavia, la ferrovia venne chiusa e le fabbriche di abbigliamento si trasferirono in altri paesi.\nOccupazione.\nLa forza lavoro nell'odierna contea di Choctaw \u00e8 divisa tra le seguenti categorie professionali:\nInfrastrutture e trasporti.\nPrincipali strade ed autostrade.\nLe principali vie di trasporto della contea sono:"}
{"id": "833483", "revid": "1566286", "url": "https://it.wikipedia.org/wiki?curid=833483", "title": "Martine Brochard", "text": "Biografia.\nPrimi passi.\nIn Francia studia danza classica, jazz, recitazione ed inizia a lavorare giovanissima alla televisione, in teatro e al cinema col film \"Baci rubati\" (1968) di Fran\u00e7ois Truffaut\nCinema.\nDopo alcune brevi apparizioni nel cinema francese, si trasferisce in Italia nel 1970, attirata dall'allora fiorente industria cinematografica nostrana, per diventare interprete di molte pellicole del decennio, tra cui le pi\u00f9 famose: \"\" (1973) di Sergio Martino e \"La governante\" (1974), tratto dalla pi\u00e8ce di Vitaliano Brancati e diretto da Giovanni Grimaldi, con cui vince la Maschera d'argento.\nInterpreta film dei generi pi\u00f9 diversi, preferendo comunque sempre ruoli da donna sensuale e provocante. Partecipa, tra gli altri, a: \"Prigione di donne\" (1974) di Brunello Rondi, \"Il solco di pesca\" (1975) di Maurizio Liverani, \"Gatti rossi in un labirinto di vetro\" (1975) di Umberto Lenzi, \"Mannaja\" (1977) di Sergio Martino e \"Una spirale di nebbia\" (1977) di Eriprando Visconti.\nNel decennio seguente interpreta, fra gli altri, i film \"Murder Obsession - Follia omicida\" (1981) di Riccardo Freda e \"L'attrazione\" (1987) di Mario Gariazzo. Negli anni novanta lavora anche con Tinto Brass in \"Paprika\" (1991) e in \"L'uomo che guarda\" (1994).\nTelevisione.\nInizia a lavorare in televisione nel 1970 interpretando lo sceneggiato \"I gioved\u00ec della signora Giulia\", a fianco di Claudio Gora e Tom Ponzi. Riappare poi in altri film TV e sceneggiati tra cui: \"Disonora il padre\" (1978), tratto dal romanzo di Enzo Biagi, per la regia di Sandro Bolchi, \"Bel Ami\" (1979) dal romanzo di Guy de Maupassant, \"La sconosciuta\" (1982), sceneggiato in 4 puntate per la regia di Daniele D'Anza e la serie televisiva \"I ragazzi della 3\u00aa C\" (1987) di Claudio Risi.\n\u00c8 anche ballerina in un'edizione de Il Bagaglino, intitolata \"Per chi suona la campanella\", firmata da Castellacci e Pingitore, in onda verso la met\u00e0 degli anni ottanta su Rai 2, con Pippo Franco, Leo Gullotta, Oreste Lionello ed Eva Grimaldi.\nTra i suoi ultimi lavori le fiction: \"Il bello delle donne\" (2002), \"Vento di ponente\" (2002), \"La squadra\" (2002-2007), mentre nel 2007 \u00e8 coprotagonista nello sceneggiato TV di Salvatore Samperi, \"Il sangue e la rosa\". Nel 2010 e nel 2014 torna in TV nelle due stagioni de \"Il peccato e la vergogna\", accanto a Manuela Arcuri e Gabriel Garko. Nel 2017 \u00e8 nel cast della fiction \"Il bello delle donne... alcuni anni dopo\", sequel de \"Il bello delle donne\" con un ruolo differente rispetto a quello da lei ricoperto nella serie originale.\nTeatro.\nSi afferma a teatro con \"Spirito allegro\" di No\u00ebl Coward, \"Il malato immaginario\" di Moli\u00e8re, \"Taxi a due piazze\" di Ray Cooney (1985), regia di Pietro Garinei, \"L'imbroglione\" di Plauto (1977), \"Il bell'indifferente\" di Jean Cocteau (1988), \"Histoire du soldat\" [2000), su musiche di Stravinsky e grazie al marito pigmalione sposato in seconde nozze, il drammaturgo attore-regista Franco Mol\u00e8, conosciuto nel 1976, appare inoltre ne \"Il mercante (Mercator)\" di Plauto (2004) e nei film: \"L'ebreo fascista\" (1980) e \"La stanza delle parole\" (1990).\nNarrativa.\nScoperta la propria vena di narratrice di favole, pubblica due raccolte: \"La gallina blu e altri racconti\" (1995, ed. Mursia) e \"Zaffiretto il vampiretto e altri racconti\" (1999, ed. Mursia). Nel 2016 pubblica \"Le favole della gallina blu\" (Armando Curcio Editore).\nMusica.\nNel 2003, assieme al musicista salentino Aldo Gemma e al compositore Gianluca John Attanasio, incide un disco dalle sonorit\u00e0 pop-dance, intitolato \"La vie continue\".\nRadio.\nNel 2004 partecipa allo sceneggiato radiofonico \"Rodolfo Valentino\", su Radio2, regia di Idalberto Fei.\nVita privata.\n\u00c8 stata sposata con l'attore Umberto Ceriani, conosciuto sul set de \"I gioved\u00ec della signora Giulia\", da cui ha avuto un figlio, Ferdinando Ceriani (n. 1973), regista teatrale. Successivamente ha sposato l'attore e regista Franco Mol\u00e8 (1939 - 2006)."}
{"id": "833484", "revid": "729019", "url": "https://it.wikipedia.org/wiki?curid=833484", "title": "Clito Carlucci", "text": "Biografia.\nNacque a Macerata il 7 marzo 1810 da Pietro Carlucci (..., 1768 - Roma, 1852) e Teresa Valbonesi (Cesena, 01/02/1772 - Roma, 1852).\nLa famiglia materna risultava tra le nobili famiglie patrizie di Forl\u00ec ed il padre di Teresa, Domenico Valbonesi, fu fratello del padre del pittore Ranchiese Michele Valbonesi.\nNegli atti di stato civile (Archivio di Stato di Macerata - Dipartimento del Musone - Stato Civile, vol. 44, cc. 59 v. / 60r. al n. 147) \u00e8 registrato alla nascita con il nome di \"Cletofonte Varano\".\nRisultano identificati i seguenti fratelli: Giuseppe (..., circa 1803 - ..., ...), Paolino (Macerata, 1808 - Roma, 1890), Carlo (Macerata, 1813 - ..., ...).\nSpos\u00f2 Paolina Ridolfi Felici (Montopoli in Sabina, 1821 - Roma, 15/12/1878) cinque sono i figli conosciuti: Pietro (Roma, 1842 - Roma, 23 aprile 1893), Enrico (Roma, 14/03/1844 - Roma, 9/12/1876), Flaminia (Roma, 29/03/1846 - ... , ...), Tito (Roma, 16/09/1848 - Roma, 16/03/1899) e Leopoldo (Roma, 20/10/1852 - ... , ...).\nIl deposito si trova presso il cimitero monumentale del Verano in Roma nella zona del Pincetto Vecchio sottozona parte elevata 30 n\u00b0 13 \u2013 Fila 99.\nComp\u00ec i suoi studi di medicina alla Sapienza dal 1828 e laureandosi nel 1833.\nNel 1842, venne nominato in seguito a concorso, terzo medico soprannumerario della Limosineria Apostolica.\nNel 1847 lo si trova Ufficiale Sanitario del 4\u00ba battaglione della Guardia Civica.\nNel 1849 venne nominato medico soprannumerario della famiglia pontificia.\nNel 1857 fu eletto Presidente del \"Pio Istituto di soccorso per i medici chirurghi e farmacisti di Roma e Comarca\".\nPartecip\u00f2 all'unificazione d'Italia come dirigente del Comitato Nazionale Romano.\nPrima in Roma, successivamente in Napoli come capo della sezione e poi nelle Marche.\nNel 1849 essendo stato incaricato della direzione delle ambulanze durati i moti di liberazione della citt\u00e0 di Roma venne incarcerato, successivamente sub\u00ec la destituzione da ogni incarico, la confisca dei beni e l'esilio. Durante l'allontanamento forzato da Roma adott\u00f2 le false generalit\u00e0 di Cajo.\nIn seguito alla rinuncia alla nomina di Giuseppe Ponzi, venne nominato dalla Giunta provvisoria del Governo, su proposta del Conte Terenzio Mamiani in data 3 ottobre 1870 primo rettore dell'Universit\u00e0 \"La Sapienza\" dopo l'annessione di Roma al Regno d'Italia.\nCarlucci rester\u00e0 in carica fino al 1872.\nNel 1876 consegn\u00f2 al Consiglio Provinciale di Sanit\u00e0 di Roma i risultati di una ricerca con il titolo \"Sulle condizioni fisiche e stato civile della provincia romana e sulle infermit\u00e0 predominanti nella sua popolazione in rapporto alla leva militare\".\nOnorificenze.\nIl 4 gennaio 1871 venne promosso Ufficiale dell'Ordine della Corona d'Italia.\nIl 13 febbraio 1871 venne insignito della Medaglia ai Benemeriti per aver preso parte ai moti di liberazione di Roma del 1849.\nMedaglia ai benemeriti della Liberazione di Roma (1849-1870)\nIl 16 luglio 1872 venne promosso Commendatore dell'Ordine della Corona d'Italia."}
{"id": "833486", "revid": "1086846", "url": "https://it.wikipedia.org/wiki?curid=833486", "title": "Unione Sportiva Lecce 1997-1998", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1997-1998.\nStagione.\nNella stagione 1997-1998 il Lecce disput\u00f2 il sesto campionato di Serie A della sua storia.\nMaglie e sponsor.\nIl fornitore di materiale tecnico per la stagione 1997-1998 fu Asics, mentre lo sponsor ufficiale fu Banca del Salento.\nOrganigramma societario.\nArea direttiva\nArea sanitaria\nArea tecnica"}
{"id": "833487", "revid": "14496", "url": "https://it.wikipedia.org/wiki?curid=833487", "title": "Niccol\u00f2 Pellizzoni", "text": ""}
{"id": "833493", "revid": "28592", "url": "https://it.wikipedia.org/wiki?curid=833493", "title": "Osip Mandelstam", "text": ""}
{"id": "833498", "revid": "64833", "url": "https://it.wikipedia.org/wiki?curid=833498", "title": "Sergei Dovlatov", "text": ""}
{"id": "833500", "revid": "57342", "url": "https://it.wikipedia.org/wiki?curid=833500", "title": "Filippo Serafini", "text": "Biografia.\nAppartenente a nobile famiglia di antiche tradizioni giuridiche e militari, fu professore di diritto romano nelle universit\u00e0 di Pavia, Bologna, Roma e Pisa.\nFu autore di molteplici opere sul diritto romano, raccolte in una collana denominata \"Archivio giuridico\", tuttora in uso.\nFu incaricato di redigere il codice civile svizzero e ne cur\u00f2 la stesura.\nNel 1872 fu nominato rettore dell'Universit\u00e0 di Roma, carica che tenne per un anno. Nel 1873, quarto centenario della nascita di Niccol\u00f2 Copernico, fu tra i principali promotori, insieme al senatore Domenico Berti, del \"Museo Astronomico e Copernicano\" di Roma.\nIl 21 novembre 1892 ricevette la nomina a Senatore del Regno (ancorch\u00e9 nato come cittadino straniero).\nNel 1894 fu Rettore per un anno dell'Universit\u00e0 di Pisa.\nEbbe tre figli: Adelina (che spos\u00f2 il senatore del Regno Lando Landucci), Enrico (1863-1914), che continu\u00f2 sulla via del padre, diventando anch'egli uno stimato giurista e professore all'Universit\u00e0 di Pisa, e Piera, che spos\u00f2 Pietro Cogliolo, senatore del Regno e professore ordinario di Diritto Romano all'Universit\u00e0 di Camerino.\nIl suo corpo \u00e8 sepolto presso il Camposanto Monumentale di Pisa.\nOpere.\nLa maggior parte delle opere elencate sono disponibili gratuitamente su \"Google libri\""}
{"id": "833502", "revid": "951956", "url": "https://it.wikipedia.org/wiki?curid=833502", "title": "Donald Judd", "text": "Il suo nome \u00e8 spesso associato al minimalismo. \u00c8 considerato uno degli artisti pi\u00f9 significativi del XX secolo. Le sue idee radicali e il suo lavoro continuano a influenzare i campi dell'arte, dell'architettura e del design.\nBiografia.\nNasce a Excelsior Springs il 3 giugno 1928. Presta servizio militare nell\u2019esercito dal 1946 al 1947 nel ruolo di ingegnere e, nel 1948, comincia i suoi studi al College di William e Mary. Successivamente si trasferisce alla Columbia University School of General Studies dove si laurea in filosofia e frequenta un master in storia dell\u2019arte sotto la guida di Rudolf Wittkower e Meyer Schapiro. Tra il 1959 e il 1965 si mantiene scrivendo articoli di critica d\u2019arte per le maggiori riviste d'arte americane. Nel 1964 sposa la ballerina Julie Finch, da cui divorzier\u00e0 nel 1978. La coppia, nel 1968, avr\u00e0 un figlio, Flavin Starbuck Judd, nel 1970 una figlia, Rainer Yingling. Dalla fine degli anni Settanta a met\u00e0 anni Ottanta, si lega sentimentalmente all\u2019artista, architetta ed educatrice Lauretta Vinciarelli. \nMuore a 65 anni, a Manhattan, a causa di un linfoma il 12 febbraio 1994.\nPrime opere - Fase tradizionalista.\nA fine anni Quaranta inizia la sua carriera artistica, dipingendo su supporti tradizionali come la tela, e indagando la relazione tra forma e spazio. La sua prima personale di dipinti espressionisti si tiene nel 1957 alla Panoramas Gallery di New York. Tra gli anni Cinquanta e Sessanta inizia a sperimentare la tecnica dell\u2019incisione su legno, spostandosi da un\u2019arte figurativa verso un crescente astrattismo, prima intagliando forme circolari e definendo forme geometriche. Tra il 1961 e il 1962 realizza numerosi rilievi che combinano elementi di pittura e scultura e, nel 1963, cessa definitivamente di dipingere per realizzare opere tridimensionali, in cui la scultura perde la sua funzione mimetica e si riduce a mera oggettualit\u00e0. \nCritico d'arte.\nLo sviluppo della sua produzione tra il 1957 e il 1963 ha luogo quasi interamente a porte chiuse. Per oltre cinque anni, infatti, rifiuta di partecipare ad esposizioni. In questo periodo \u00e8 pi\u00f9 conosciuto come critico d'arte che come artista. Nelle sue recensioni discute il lavoro di pi\u00f9 di 500 artisti che espongono a New York negli anni Sessanta, su riviste di arte come ARTnews. In esse fornisce un resoconto fondamentale di questo periodo importante dell'arte americana, sottolineando anche le implicazioni sociali e politiche della produzione artistica.\nPrima mostra personale di oggetti.\nLa sua prima mostra di oggetti si tiene alla Green Gallery di New York nel dicembre 1963. Ritiene infatti che i suoi lavori abbiano raggiunto un'adeguata maturit\u00e0 espressa da uno stabile repertorio di forme sulle quali continuer\u00e0 a lavorare per i successivi trent\u2019anni. Si tratta di \"Boxes\" (scatole disposte nello spazio e \"Progressions\" (parallelepipedi di diverse grandezze posizionati in successione orizzontale su una parete). Realizza tutte le opere manualmente, usando soprattutto compensato e componenti metalliche dipinti con colore uniforme. Il suo intento \u00e8 quello di allontanarsi da ogni forma di arte illusoria, come la pittura e l'incisione, per muoversi esclusivamente negli spazi reali.\nFase astratta - \"Specific Objects\".\nLa maggior parte della sua produzione \u00e8 rappresentata dagli \"Specific Objects\", strutture autoportanti in forme semplici e ripetute - costruite in materiali poveri come metallo, compensato, plexiglas colorato e calcestruzzo - che dialogano con lo spazio circostante e l'una con l'altra. Dal 1964 ne affida la realizzazione ad artigiani e a piccole fabbriche, che si basano sui suoi disegni. Sfruttando il potenziale delle tecniche di produzione meccanica, vuole ottenere un'arte astratta e geometrica, dalla fredda eleganza, da cui sembra essere stata bandita ogni soggettivit\u00e0, ogni firma personale. \nIl 1965 vede la comparsa dei suoi primi \"Stacks\", unit\u00e0 di metallo identiche fissate alla parete a intervalli regolari, che formano una colonna verticale tesa tra il pavimento e il soffitto. \nLe sue sculture possono essere combinate serialmente o meno, a seconda della volont\u00e0 dell'artista. Alcune sue creazioni sono state esposte con un numero diverso di elementi rispetto a quello originale, a causa delle limitazioni dello spazio a loro destinato. \nContemporaneamente all\u2019abbandono della pittura per la scultura nei primi anni sessanta, Judd scrive il saggio \u201c\"Specific Objects\"\u201d, pubblicato nel 1964. In esso afferma che le sue opere non sono classificabili n\u00e9 come pittura n\u00e9 come scultura. L\u2019artista stesso ricerca la spersonalizzazione della creativit\u00e0 artistica attraverso l'adozione processi industriali. L'identificazione di questa nuova categoria di opere \u00e8 parte costitutiva della teoria artistica di Judd.\nNel 1966 espone due opere alla mostra, fondamentale per la storia del minimalismo, \"Primary Structures\" al Jewish Museum di New York, dove contesta l\u2019affermazione dello scultore Mark di Suvero secondo cui i veri artisti realizzano da soli le proprie opere, asserendo che il metodo non \u00e8 importante affinch\u00e9 il risultato sia considerato arte.\nNel 1968 il Whitney Museum of American Art ospita una retrospettiva su di lui che non include nessuno dei suoi primi dipinti, tacendone gli inizi figurativi. Nello stesso anno acquista un palazzo di cinque piani al 101 di Spring Street a New York adibito ad abitazione e studio. Nei successivi venticinque anni lo rinnover\u00e0 e modificher\u00e0 continuamente, installandovi sue opere o commissionandole ad altri artisti, secondo un pensiero critico che si contrappone alle ritualit\u00e0 del mondo dell'arte che finiscono per porre in secondo piano le opere. \nOpere mature.\nNei primi anni Settanta, Judd inizia a compiere viaggi annuali in Bassa California con la sua famiglia e rimane folgorato dal vuoto e dal nitore del deserto, con il quale sentir\u00e0 un legame che lo accompagner\u00e0 per il resto della sua vita. Nel 1971 affitta una casa a Marfa, dove successivamente comprer\u00e0 numerosi edifici ed ettari di terra conosciuti come Ayala de Chinati. In questi anni le sue opere crescono per dimensione e nella complessit\u00e0. Inizia, infatti, a realizzare installazioni grandi quanto un\u2019intera stanza, la cui vista vuole provocare nell'osservatore un\u2019esperienza fisica intensa.\nAnche i materiali adoperati cambiano nel corso del tempo: al compensato non dipinto - apprezzato per le sue durevoli qualit\u00e0 strutturali, che gli permettono di accrescere la dimensione delle sue opere, evitando piegamenti e deformazioni - preferisce negli anni Ottanta l\u2019acciaio Corten per alcune grandi opere all\u2019aperto e per tutti i lavori realizzati a Marfa. Nel 1984 inizia a lavorare con l\u2019alluminio smaltato e commissiona alla compagnia svizzera Lehni AG la realizzazione di opere ottenute incurvando e inchiodando il materiale. Continuer\u00e0 a produrre pezzi con questa tecnica fino ai primi anni Novanta, ampliando notevolmente la gamma di colori e realizzando opere policrome. Nel 1990 apre un atelier in una vecchia fabbrica di liquori a Colonia, in Germania.\nA partire dal suo trasferimento a Marfa progetta pezzi d'arredo, come sedie, letti, tavoli e scaffali realizzati in legno di pino grezzo. Inizia a collaborare con artigiani di varie parti del mondo, in grado di utilizzare una grande variet\u00e0 di tecniche e materiali. Al momento della morte, nel 1994, sta lavorando a una serie di fontane commissionategli dalla citt\u00e0 di Winterthur e alla nuova facciata in vetro per la stazione di Basilea.\nLavoro accademico.\nJudd insegna in numerose istituzioni accademiche degli Stati Uniti: la Allen-Stevenson School, il Brooklyn Institute of Arts and Sciences, il Dartmouth College di Hannover e la Yale University di New Haven (1967). Dal 1983 tiene lezioni sull\u2019arte e la sua relazione con l\u2019architettura in varie universit\u00e0 degli Stati Uniti, dell\u2019Europa e dell\u2019Asia. Durante la sua vita pubblica un vasto corpo di scritti teorici in cui promuove l\u2019arte minimalista. Questi saggi sono raccolti in due volumi pubblicati nel 1975 e nel 1987.\nFondazione Chinati.\nNel 1979, con l\u2019aiuto della Dia Art Foundation, acquista un tratto di terreno desertico nei pressi di Marfa che include alcuni fabbricati abbandonati. La Fondazione Chinati apre al pubblico nel 1986 come una fondazione artistica non-profit, concepita per esporre i suoi lavori e quelli di altri artisti (tra cui John Chamberlain, Dan Flavin).\nJudd Foundation.\nLa fondazione viene ideata da Judd nel 1977 e creata nel 1996 a Marfa con lo scopo di preservare le sue opere e installazioni presenti in questo luogo e nella sua abitazione-studio al 101 di Spring Street a New York. La fondazione \u00e8 considerata una componente fondamentale per la comprensione dell\u2019opera dell'artista di cui promuove la conoscenza. La sede \u00e8 composta da 22 edifici, in cui vengono svolti programmi educativi e didattici. Nel 2013 l'ente, diretto dai figli dell\u2019artista, ha completato la ristrutturazione del palazzo di New York, aprendolo al pubblico per la prima volta. Nel 2018 ha avviato un piano di ristrutturazione a lungo termine per i suoi immobili a Marfa. Nel 2015 ha ristampato tutti i testi di Judd del 1959-1975.\nMostre.\nLe opere di Judd sono state incluse in pi\u00f9 di 230 personali in musei e gallerie in tutto il mondo. La Panoramas Gallery organizza la prima personale nel 1957. Nel 1963 la Green Gallery di New York realizza la prima personale di opere tridimensionali. Nel 1968 il Whitney Museum of American Art di New York ospita la prima retrospettiva dei suoi lavori. Judd partecipa alla sua prima Biennale di Venezia nel 1980 e a Documenta a Kassel nel 1982. Nel 1987 viene realizzata una grande mostra itinerante delle sue opere."}
{"id": "833503", "revid": "64833", "url": "https://it.wikipedia.org/wiki?curid=833503", "title": "Serghei Donatovich Dovlatov", "text": ""}
{"id": "833506", "revid": "842", "url": "https://it.wikipedia.org/wiki?curid=833506", "title": "Strategia a turni", "text": ""}
{"id": "833507", "revid": "6923", "url": "https://it.wikipedia.org/wiki?curid=833507", "title": "Formula 5000", "text": "La Formula 5000 (o F5000 o Formula A nel continente americano) si disput\u00f2 in vari paesi tra il 1968 e il 1982. Formula a basso costo, era aperta alle vetture a ruote scoperte che non rientravano nei parametri di altre categorie. La denominazione derivava dal fatto che la cilindrata massima era di 5 litri, sebbene molte vetture adottassero cilindrate diverse da quella massima.\nNel 2019 l'idea della Formula 5000 \u00e8 stata ripresa dando vita al S5000, campionato che si pone al vertice delle gare Formula in Australia.\nLa Formula 5000 nel mondo.\nNord America.\nLa Formula 5000 fu introdotta come \"Formula A\" nel 1968 per creare una categoria dove monoposto di diversa origine potessero gareggiare assieme, concetto ispirato dal successo della categoria Can-Am, che prevedeva gare con vetture sport, non limitate da regolamenti, equipaggiate con motori V8; l'idea era quella di trasportare tale concetto anche nelle vetture a ruote scoperte. La F5000 godette di buona popolarit\u00e0 soprattutto all'inizio degli anni settanta e vi si cimentarono Mario Andretti, Jody Scheckter, Brian Redman, David Hobbs, John Cannon e Eppie Weitzes.\nCosti crescenti e il dominio delle vetture Lola fece perdere interesse al campionato dalla met\u00e0 degli anni settanta. Le vecchie vetture furono utilizzate nel campionato nazionale SCCA, mentre le vetture pi\u00f9 competitive furono riconvertite in vetture sport per partecipare al risorto Campionato CanAm nel 1977. La formula all'inizio funzion\u00f2, e un drappello di piloti europei corse nel campionato, ma quando l'IMSA introdusse le vetture GTP (simil al Gruppo C) nei propri campionati per vetture sport, le vecchie F5000 furono immediatamente giudicate lente rispetto alle nuove vetture.\nEuropa.\nL'arrivo del motore Ford Cosworth DFV obblig\u00f2 molti costruttori britannici a concentrarsi sulla costruzione di telai che si adattassero al nuovo propulsore. Cooper, Lotus e Brabham decisero di porre termine alla produzione di vetture clienti per la Formula 1. Sfortunatamente questo avrebbe impedito a molti piccoli team privati di partecipare alla massima serie motoristica. A loro venne incontro il RAC, che decise di introdurre la F5000 anche nel Regno Unito.\nA differenza del campionato americano, il campionato britannico non attrasse i grandi piloti della formula 1 n\u00e9 i grandi team, tanto che spesso fu dominato da piloti di seconda fascia, di solito impegnati in Formula 2 o destinati a comparsate in Formula 1. Unica eccezione Peter Gethin che riusc\u00ec a lanciarsi in Formula 1 proprio grazie ai risultati ottenuti in F5000. Pur essendo un campionato di origine britannica, la F5000 (chiamato \"Guards F5000\", \"Rothmans F5000\" o \"Shellsport F5000\", a seconda dello sponsor di stagione) disput\u00f2 corse nei principali autodromi d'Europa, tra cui Monza, Hockenheim e Zandvoort.\nLa crisi energetica e l'innalzamento dei costi per l'importazione dei motori V8 Chevrolet portarono ad alcune revisioni delle vetture per poter utilizzare altri propulsori come il Cosworth GA V6 (basato sull'unit\u00e0 motrice usata nelle Ford Capri di Gruppo 2 preparata con una capacit\u00e0 di 3500 cm\u00b3). Voci di un'entrata della BMW con un motore da 4 litri rimasero voci.\nLa March 75A e la Chevron B30 furono le migliori vetture col V6; la March era molto simile al modello 751 per la Formula 1.\nTuttavia gli stessi problemi che aveva segnato la fine della categoria in Nord America si verificarono anche in Europa; nel 1976 il campionato fu aperto anche a vetture di Formula 1, Formula 2 e Formula Atlantic e trasformato nella Formula Shellsport G8 International, che a sua volta form\u00f2 la base per la Formula Aurora. Le vetture F5000 continuarono ad essere usate, ma divennero poco competitive rispetto alle motorizzate con il Ford Cosworth DFV da tre litri (anche se nella prima stagione della Shellsport si impose una F5000). Le vecchie F5000 finirono per essere usate nel campionato britannico Sprint.\nOceania.\nIn Australia e Nuova Zelanda, a partire dal 1970, la F5000 rimpiazz\u00f2 la Formula 1 quale vettura di riferimento per la Formula Tasman. Tale campionato aveva assunto una certa importanza perch\u00e9 si correva d'inverno, periodo in cui la Formula 1 era ferma. La categoria, oltre a permettere a campioni locali come Bruce McLaren e Jack Brabham di mettersi in luce, attrasse campioni europei come Graham Hill, Jim Clark o Jackie Stewart. Dagli anni settanta, con l'arrivo di vetture F5000, pur rimanendo competitivo non attrasse pi\u00f9 piloti europei di livello e rimase questione fra piloti locali.\nCon il termine della Tasman, nel 1975, si crearono due campionati distinti, uno per l'Australia, il Rothmans International Series, che dur\u00f2 quattro anni, e uno per la Nuova Zelanda, la Peter Stuyvesant Series, che utilizz\u00f2 le F5000 per una sola stagione.\nSud Africa.\nIn Sud Africa, le F5000 corsero assieme a vecchie vetture di Formula 1."}
{"id": "833508", "revid": "1272592", "url": "https://it.wikipedia.org/wiki?curid=833508", "title": "Goldie Hawn", "text": "Nel corso della sua carriera ha vinto l'Oscar alla miglior attrice non protagonista per il film \"Fiore di cactus\", ricevendo una candidatura all'Oscar alla miglior attrice per \"Soldato Giulia agli ordini\". Ha inoltre ottenuto otto candidature ai Golden Globe, vincendone uno per \"Fiore di cactus\".. \u00c8 la madre dell\u2019attrice Kate Hudson.\nBiografia.\nFiglia di Laura Steinhoff, proprietaria di una gioielleria e di una scuola di danza, e del musicista Edward Rutledge Hawn, dopo aver concluso gli studi all'American University si trasferisce a New York. Avendo studiato balletto sin dall'infanzia inizia a lavorare nei teatri della citt\u00e0 come ballerina sebbene fosse molto pi\u00f9 interessata alla recitazione. Ottiene una parte per una serie televisiva \"Good Morning, World\" al quale fa seguito un'altra serie \"Rowan &amp; Martin's Laugh-in\" nella quale si definisce il ruolo di bionda divertente che le permette di ottenere i primi ruoli al cinema.\nNel 1970 vince il premio Oscar come miglior attrice non protagonista per il ruolo di Toni Simmons in \"Fiore di cactus\" di Gene Saks. Nel 1971 si aggiudica una candidatura ai BAFTA come miglior attrice protagonista sia per \"Fiore di cactus\", sia per \"M'\u00e8 caduta una ragazza nel piatto\". Nel 1979 viene chiamata in Italia per lavorare nel film \"Viaggio con Anita\", diretto da Mario Monicelli, che per\u00f2 ebbe una pessima accoglienza.\nNel 1980 gira il film \"Soldato Giulia agli ordini\" e intreccia una forte amicizia con l'attrice Eileen Brennan, la quale nel 1982 sar\u00e0 vittima di un grave incidente che la render\u00e0 temporaneamente paralizzata (impiegher\u00e0 circa tre anni per riprendersi completamente): questo episodio segna la vita della Hawn. Questo ruolo le fa ottenere un'altra candidatura all'Oscar, questa volta come miglior attrice protagonista.\nHa ottenuto anche una numerosa serie di candidature ai Golden Globe per \"Le farfalle sono libere\", \"Shampoo\", \"Gioco sleale\", \"Soldato Giulia agli ordini\", \"Amici come prima\" e \"Due amiche esplosive\". Da l\u00ec in poi appare in numerosissime commedie come \"Gioco sleale\" (1979), \"Due nel mirino\" (1990) con Mel Gibson, \"La morte ti fa bella\" (1992), al fianco di Meryl Streep e Bruce Willis, \"Tutti dicono I Love You\" (1996), \"Il club delle prime mogli\" (1996) e \"Amori in citt\u00e0... e tradimenti in campagna\" (2001). Nel 1985 posa per la copertina di Playboy.\nGoldie Hawn \u00e8 anche una produttrice e nel 1997 si \u00e8 cimentata anche con la regia con il film per la televisione \"Hope\". In alcune occasioni si \u00e8 anche dedicata alla musica incidendo dei dischi o cantando nei suoi film. La sua ultima apparizione per diversi anni \u00e8 stata nel film \"Due amiche esplosive\" (2002), con Susan Sarandon. Dopo 15 anni di assenza dal cinema, nel 2017 \u00e8 tornata a recitare assieme a Amy Schumer nel film \"Fottute!\".\nVita privata.\nDal 1969 al 1974 \u00e8 stata sposata con l'attore Gus Trikonis. Dal suo secondo matrimonio con il cantante Bill Hudson ha avuto due figli, Oliver (1976) e Kate (1979). \u00c8 stata fidanzata anche con l'artista Bruno Wintzell dal 1973 al 1975, gli attori Mark Goddard, Franco Nero e Yves R\u00e9nier, lo stuntman Ted Grossman, l'imprenditore Victor Drai e Spiro Venduras. Dal 1983 \u00e8 la compagna dell'attore Kurt Russell, dal quale ha avuto il suo terzo figlio, Wyatt (1986).\nDoppiatrici italiane.\nNelle versioni in italiano dei suoi film, Goldie Hawn \u00e8 stata doppiata da:"}
{"id": "833509", "revid": "1543377", "url": "https://it.wikipedia.org/wiki?curid=833509", "title": "Movimento per l'Emancipazione del Delta del Niger", "text": "Il Movimento per l'Emancipazione del Delta del Niger (o anche MEND, dall'acronimo inglese \"Movement for the Emancipation of the Niger Delta\") \u00e8 un movimento militante composto da nativi della zona del delta del Niger, in Nigeria.\nIl MEND dichiara di essere impegnato in una lotta armata contro la degradazione e lo sfruttamento dell'ambiente naturale da parte di corporazioni e multinazionali straniere coinvolte nell'estrazione del petrolio dal sottosuolo della regione. L'organizzazione, nata nel contesto del conflitto del delta del Niger, \u00e8 coinvolta in molti degli attacchi alle compagnie petrolifere che operano in Nigeria. Il 7 dicembre 2006 il MEND ha rivendicato il rapimento dei tre tecnici italiani e di un libanese (tutti successivamente liberati ed incolumi) avvenuto durante un attacco ad una stazione estrattiva gestita dall'Agip nello stato di Bayelsa.\nIl fine ultimo dichiarato dal gruppo \u00e8 il controllo del petrolio nigeriano per riparare gli effetti collaterali dell'estrazione petrolifera, tra cui l'inquinamento; tra i 9 e i 13 milioni di barili di petrolio sono stati versati nel Delta del Niger dal 1958 ad oggi. In un'intervista con uno dei \"leader\" del gruppo (che per l'occasione ha usato il soprannome di Maggior-Generale Godswill Tamuno) la BBC ha dichiarato che \"il MEND combatte per il controllo totale del petrolio in tutto il delta del Niger in quanto la popolazione locale non ha mai ottenuto alcun vantaggio dalle notevoli ricchezze del sottosuolo. Il MEND ha inoltre chiesto al presidente nigeriano Olusegun Obasanjo di liberare due \"leader\" Ijaw trattenuti in carcere: Mujahid Dokubo-Asari e Diepreye Alamieyeseigha, un ex-governatore dello stato di Bayelsa arrestato perch\u00e9 accusato di corruzione.\nNel gennaio del 2006 una email spedita dal MEND alle compagnie petrolifere dichiarava:\nI militanti hanno poi bombardato due condutture, provocando un incremento internazionale del costo del petrolio. Oltre ai tre tecnici italiani e al libanese, recentemente il MEND \u00e8 stato responsabile dei rapimenti di dipendenti di compagnie petrolifere di Bulgaria, Regno Unito, Honduras e Stati Uniti.\nCostituzione e organizzazione.\nIl MEND \u00e8 strettamente correlato con la Forza volontaria popolare del Delta del Niger (NDPVF, \"Niger Delta People's Volunteer Force\"), un gruppo di ribelli con scopi simili. A tal proposito, il MEND ha dichiarato che un altro degli scopi dell'organizzazione \u00e8 quello di \"unificare tutti i maggiori gruppi militanti del delta del Niger.\nL'identit\u00e0 dei componenti del MEND \u00e8 spesso poco chiara perch\u00e9 i \"leader\" del gruppo preferiscono non mostrare il volto; alcuni membri del MEND, comunque, sono stati riconosciuti dal governo degli Stati Uniti e da membri della sicurezza della Chevron Corporation. Ci sono state alcune speculazioni sui metodi di guerriglia e sull'organizzazione stessa del MEND; alcune di queste hanno fatto notare come il MEND abbia spesso avuto un approccio \"open source\", cio\u00e8 simile allo sviluppo comune e decentralizzato assai famoso nel campo della programmazione di \"software\". Ci\u00f2 ha portato il gruppo a non avere una scala gerarchica al proprio interno e ad essere, quindi, poco vulnerabile ad eventuali arresti o a perdite di cellule operanti sul territorio.\nOrigini e contesto.\nIl petrolio \u00e8 stato prodotto in Nigeria sin dalla liberazione dal dominio coloniale britannico. Durante questo periodo, si sono succedute al potere diverse corporazioni politiche o pseudo tali, molto spesso avallate da dittature illegali. In questo contesto, il governo nigeriano ha poi firmato alcune leggi che hanno, di fatto, messo le risorse petrolifere della regione sotto il controllo di multinazionali straniere, tra cui la Chevron Corporation e la Shell.\nSecondo il MEND, il popolo del delta del Niger ha subito un grave deterioramento delle condizioni ambientali della regione, causa l'inquinamento provocato dalle industrie petrolifere. Con la progressiva perdita delle terre da parte dei legittimi proprietari a favore di queste multinazionali, nel giro di una sola generazione, molti nativi del posto non hanno potuto pi\u00f9 praticare attivit\u00e0 per loro vitali quali la pesca o l'agricoltura. La gran parte di queste persone, inoltre, non ha mai ricevuto alcun vantaggio economico dallo sfruttamento delle enormi riserve petrolifere della zona che sono praticamente di propriet\u00e0 del governo e delle multinazionali. Negli ultimi venti anni vari movimenti politici e gruppi di attivisti si sono contrapposti alle ingiustizie perpetrate ai danni del popolo del delta del Niger.\nMolte di queste erano organizzazioni non violente. In questo contesto, Ken Saro-Wiwa \u00e8 stato l'attivista pi\u00f9 famoso, condannato poi a morte dal governo nigeriano (esecuzione avvenuta nel 1995); molti credono che l'uomo sia stato incastrato con false accuse con l'unico scopo di terminare la sua attivit\u00e0 contraria agli interessi del governo e delle multinazionali. L'azione di Saro-Wiwa \u00e8 stata comunque continuata da altri che, invece di credere in un'attivit\u00e0 politica e non violenta, hanno cominciato ad opporre forti resistenze e a organizzarsi per combattere quello che credono sia di fatto uno stato di schiavit\u00f9 della loro gente. I militanti della zona del delta hanno raccolto forti consensi tra la popolazione, circa 20 milioni di persone, la maggior parte delle quali in uno stato di totale povert\u00e0 e degrado nonostante le enormi ricchezze del sottosuolo e delle zone nelle quali vivono.\nTattiche.\nGli attacchi del MEND sono sostanzialmente pi\u00f9 sofisticati di quelli degli altri gruppi militanti del delta del Niger che sono pi\u00f9 simili a rivolte popolari o proteste di massa. I recenti attacchi hanno incluso vere e proprie tecniche di guerriglia, tra cui:"}
{"id": "833513", "revid": "124960288", "url": "https://it.wikipedia.org/wiki?curid=833513", "title": "Osip \u0116mil'evi\u010d Mandel'\u0161tam", "text": "Prosatore e saggista, esponente di spicco dell'acmeismo e vittima delle Grandi Purghe staliniane \u00ab\u00e8 stato uno dei grandi poeti del XX secolo\u00bb.\nBiografia.\nMandel'\u0161tam nacque a Varsavia (all'epoca parte dell'Impero russo) da una benestante famiglia ebraica, che poco dopo la nascita del futuro poeta si trasfer\u00ec a San Pietroburgo. Il padre era mercante di pellami, la madre era pianista e insegnante di musica. Nel 1900 Mandel'\u0161tam si iscrisse alla prestigiosa scuola Teni\u0161evskij, sul cui annuario, nel 1907, apparve la sua prima poesia. Comp\u00ec diversi viaggi in Italia. Nel 1908 decise di entrare alla Sorbona di Parigi per studiare letteratura e filosofia, ma gi\u00e0 l'anno seguente si trasfer\u00ec all'Universit\u00e0 di Heidelberg per poi passare, nel 1911, a quella di San Pietroburgo. Nel 1911 in Finlandia si convert\u00ec al Cristianesimo metodista per convinzione spirituale e per opportunit\u00e0 pratica poich\u00e9 in questo modo avrebbe potuto iscriversi all'universit\u00e0 il cui accesso era impedito agli ebrei. Questo tuttavia non imped\u00ec a Mandel'\u0161tam di continuare a sentirsi profondamente legato alla cultura ebraica.\nNel 1911 ader\u00ec alla \"Gilda dei poeti\", fondata da Nikolaj Gumil\u00ebv e da Sergej Gorodeckij. Intorno a questo gruppo si svilupp\u00f2 il movimento letterario dell'Acmeismo nato come reazione al simbolismo: Mandel'\u0161tam fu, nel 1913 tra gli autori del manifesto della corrente, pubblicato solo nel 1919. Nello stesso anno pubblic\u00f2 la sua prima raccolta di poesie, \"La pietra\". Riformato dal servizio militare, allo scoppio della guerra viaggi\u00f2 per la Russia, soprattutto in Crimea; a Kiev nel 1919 incontr\u00f2 Nade\u017eda, giovane pittrice colta, che sar\u00e0 la sua compagna della vita. Nel 1922 si trasfer\u00ec a Mosca con la moglie, sposata l'anno precedente, mentre a Berlino pubblicava la sua seconda raccolta, \"Tristia\". In seguito, e per diversi anni, trascur\u00f2 la poesia per dedicarsi principalmente a saggistica, critica letteraria, memorie (\"Il rumore del tempo\" e \"Fedosia\", entrambe del 1925), e brevi testi in prosa (\"Il francobollo egiziano\", 1928). Per sostenersi, esegu\u00ec numerose traduzioni e collabor\u00f2 con un giornale.\nAccusato di plagio nel 1929 per un errore del suo editore, si difese con energia in una serie di scritti e per evitare ulteriori polemiche viaggi\u00f2 in Georgia e in Armenia di cui scrisse nel 1930 in \"Viaggio in Armenia\", opera duramente criticata dalla \"Pravda\". Le tendenze anticonformiste e di critica al sistema staliniano di Mandel'\u0161tam, che pure nei primi anni aveva convintamente aderito al bolscevismo, deflagrarono nel novembre del 1933, quando compose e diffuse il celebre \"Epigramma di Stalin\" che era succeduto a Lenin a capo del paese e definito da Mandel'\u0161tam \u00abil montanaro del Cremlino\u00bb, le cui \u00abtozze dita come vermi sono grasse\u00bb . Si trattava di una feroce e sarcastica critica del regime comunista di Stalin, a cui il poeta attribuiva la colpa della grande carestia provocata in Ucraina dalla collettivizzazione forzata.\nSei mesi pi\u00f9 tardi fu arrestato una prima volta dall'NKVD, ma schiv\u00f2 la condanna al campo di lavoro: un evento sorprendente, generalmente interpretato come segno di interessamento personale di Stalin al suo caso. Mandel'\u0161tam fu tuttavia inviato con la moglie al confino sugli Urali, a \u010cerdyn'. In seguito, dopo un tentativo di suicidio, la pena fu attenuata e si ridusse al divieto di ingresso nelle grandi citt\u00e0; Mandel'\u0161tam scelse di stabilirsi con la moglie a Vorone\u017e. Nel 1938 fu nuovamente arrestato; condannato ai lavori forzati, fu trasferito nell'estremit\u00e0 orientale della Siberia. Mor\u00ec a fine dicembre nel gulag di Vtoraja re\u010dka, un campo di transito presso Vladivostok, ufficialmente a causa di una non meglio specificata malattia. Il suo ricordo fu per lungo tempo conservato clandestinamente dalla moglie, che aveva imparato a memoria numerosi testi poetici del marito.\nAlla morte di Mandel'\u0161tam \u00e8 ispirato un racconto di Varlam Tichonovi\u010d \u0160alamov, dal titolo \"Cherry-brandy\", pubblicato nella raccolta \"I racconti di Kolyma\"."}
{"id": "833515", "revid": "3732", "url": "https://it.wikipedia.org/wiki?curid=833515", "title": "Mario Missiroli (giornalista)", "text": "Fu direttore di quattro quotidiani: \"il Resto del Carlino\", \"Il Secolo\", \"Il Messaggero\" e il \"Corriere della Sera\".\nBiografia.\nNato a Bologna da una famiglia della piccola borghesia romagnola, rimase orfano del padre Giuseppe all'et\u00e0 di tre anni. Fu educato, insieme alla sorella Dina, dallo zio che riusc\u00ec a mandarlo avanti negli studi fino alle scuole superiori.\n\"Enfant prodige\".\n\"Enfant prodige\", Missiroli cominci\u00f2 la carriera giornalistica a soli 15 anni mentre era ancora uno studente del liceo classico. Nel 1901, apparvero i suoi primi articoli su due settimanali politici e letterari di Bologna, \"Il Nuovo Don Chisciotte\" e \"Rinascenza\". Nel 1904, fu presentato a Giosu\u00e8 Carducci nella libreria di Cesare Zanichelli, luogo d'incontro per gli intellettuali bolognesi. Nel 1905 si iscrisse alla facolt\u00e0 di Giurisprudenza dell'Universit\u00e0 di Bologna, ma frequent\u00f2 i corsi con scarsa regolarit\u00e0. Durante gli anni universitari inizi\u00f2 a scrivere per la \"Gazzetta dell'Emilia\", quotidiano apprezzato dai conservatori bolognesi. Pubblic\u00f2 anche su \u00abIl Regno\u00bb di Enrico Corradini e \u00abLeonardo\u00bb di Giovanni Papini e Giuseppe Prezzolini, note riviste letterarie, luogo di dibattito degli intellettuali. Come lettore, prediligeva le opere di Alfredo Oriani e del pensatore francese Georges Sorel: consider\u00f2 entrambi come suoi maestri. Il 1\u00ba agosto 1909, a 23 anni, fu assunto dal maggiore quotidiano bolognese, il \u00abResto del Carlino\u00bb. Inizialmente si occup\u00f2 dei rapporti economici tra proprietari terrieri e braccianti nel territorio emiliano, poi ottenne la responsabilit\u00e0 della pagina culturale.\nLa sua posizione pragmatica e l'indipendenza di giudizio gli accreditarono la simpatia di Giovanni Giolitti, che lo tenne sempre in forte considerazione. Nel 1911, in occasione di un congresso di filosofia a Bologna, conobbe Benedetto Croce, che lo aiut\u00f2 a pubblicare presso l'editore Laterza il suo primo libro, \"Monarchia socialista\", uscito nel 1913. Nel 1914, dopo i tragici fatti di Molinella pubblic\u00f2 \"Satrapia\" in cui denunciava la tirannide delle organizzazioni sindacali socialiste sul bracciantato bolognese. Negli anni precedenti la prima guerra mondiale chiam\u00f2 a collaborare alla pagina culturale del \"Carlino\" scrittori di diversi orientamenti storici, politici e letterari. La sua Terza pagina si caratterizz\u00f2 per l'apertura al confronto di idee. Tra i collaboratori vi fu anche il gi\u00e0 citato Georges Sorel, con il quale da alcuni anni Missiroli intrecciava una fitta corrispondenza. Proprio sulle pagine culturali del \"Carlino\" inizi\u00f2 la polemica pubblica di Benedetto Croce contro l'attualismo di Giovanni Gentile, che avrebbe portato alla rottura tra i due filosofi.\nNel 1918 Missiroli si trasfer\u00ec da Bologna a Roma insieme al direttore del Carlino, Filippo Naldi, il quale aveva fondato nella capitale, \"Il Tempo\". Affianc\u00f2 Naldi come condirettore: per la prima volta assumeva un incarico dirigenziale. Il giornale veniva lanciato con un progetto ambizioso: fare da contraltare al milanese \"Corriere della Sera\". Ma le cose non andarono come sperato, per cui, dopo una breve esperienza Missiroli ritorn\u00f2 a Bologna. Naldi, che rimase a Roma a guidare il Tempo, gli cedette la direzione del Resto del Carlino (1919). Sul quotidiano bolognese Missiroli adott\u00f2 una linea di dissenso verso il nascente movimento mussoliniano, e di appoggio al primo governo di Francesco Saverio Nitti e ai socialisti. Per tutta risposta, Mussolini lo prese di mira: dopo nemmeno due anni Missiroli fu costretto a lasciare la direzione del Carlino.\nDirettore de \"Il Secolo\" e seguiti nel Ventennio.\nNel 1921, a 35 anni, consegu\u00ec a Bologna l'agognata laurea in filosofia, che non era riuscito ad ottenere da giovane. In settembre accett\u00f2 la direzione del \"Secolo\" di Milano. Continu\u00f2 la sua linea anti-mussoliniana: fece pubblicare una serie di articoli che indagavano a fondo sul movimento fascista e sulle sue le radici profonde. In un suo articolo, Missiroli defin\u00ec i fascisti \u00abschiavisti agrari\u00bb, provocando una vasta eco sulla stampa nazionale e causando la reazione risentita di Benito Mussolini, che lo apostrof\u00f2 sul \"Popolo d'Italia\": \u00abPerfido gesuita e solennissimo vigliacco\u00bb. Per lavare l'offesa, Missiroli sfid\u00f2 il fondatore del fascismo a duello. In un prato dalle parti di San Siro, il 13 maggio 1922 i due si affrontarono a colpi di spada. Dopo ben sei assalti non risolutivi, al settimo Missiroli fu ferito ad una mano e lo scontro fu sospeso, senza che i due contendenti si riappacificassero.\nIn ottobre i fascisti presero il potere a Roma. Da allora la direzione di Missiroli al \"Secolo\" ebbe i giorni contati. Infatti, nel luglio 1923 fu cacciato dalla corrente filofascista in seno al giornale. Nello stesso anno conobbe Regina Avanzini, di dieci anni pi\u00f9 giovane. Si innamor\u00f2 di lei e la spos\u00f2. Dall'unione nacque una figlia, Giuseppina. Nel 1924 Missiroli fu chiamato da Alfredo Frassati a dirigere la redazione romana della \"Stampa\". Sul quotidiano torinese ebbe la sua rivincita su Mussolini. In pieno scandalo Matteotti pubblic\u00f2 due articoli rimasti famosi: \"Atto di accusa\" (apparso sul quotidiano torinese il 28 dicembre 1924) e \"Chiamata di correo\" (apparso sul quotidiano \"Il Mondo\" di Giovanni Amendola il 30 dicembre) in cui attacc\u00f2 senza mezze misure Mussolini:\nLa reazione di Mussolini non tard\u00f2. Ne ottenne il licenziamento dalla \"Stampa\", poi l'espulsione dal sindacato dei giornalisti. Missiroli, tagliato fuori dal suo ambiente, trov\u00f2 molta difficolt\u00e0 nel continuare a lavorare. Pass\u00f2 dure stagioni collaborando saltuariamente a varie testate giornalistiche, traendo per\u00f2 inaspettatamente giovamento da una vecchia amicizia con Leandro Arpinati, federale di Bologna, che lo protesse riconciliandolo col fascismo. Nel 1926 Arpinati fece s\u00ec che Missiroli ottenesse la tessera del Partito Nazionale Fascista. Torn\u00f2 cos\u00ec a fare il giornalista senza, tuttavia, poter firmare i suoi articoli e utilizzando lo pseudonimo di \"Spectator\". Nel 1930 si fece il suo nome per la nuova direzione del \"Resto del Carlino\", ma Mussolini in persona blocc\u00f2 la nomina. Il capo del governo, in pratica, imped\u00ec a Missiroli di lavorare nella sua citt\u00e0 natale: il giornalista fu costretto a rimanere a Roma fino alla caduta del regime. \nGrazie ai rapporti instaurati all'epoca della direzione del \u00abSecolo XIX\u00bb con l'industriale Pio Perrone, proprietario della testata genovese e del \u00abMessaggero\u00bb di Roma, esercit\u00f2 di fatto la direzione del quotidiano romano, nominalmente diretto da Francesco Malgeri dal 1932. Oltre a dirigere, sul \u00abMessaggero\u00bb teneva una rubrica, \"Opinioni\" (due colonne di apertura nella seconda pagina). Si deve anche a Missiroli se, durante il regime, la linea del \u00abMessaggero\u00bb non raggiunse mai gli eccessi di servilismo di altre testate. Riabilitato, nel 1937 e 1938 pot\u00e9 firmare i propri articoli sul settimanale \u00abOmnibus\u00bb diretto da Leo Longanesi. Appoggi\u00f2 anche la politica razziale del regime (ricevendo cos\u00ec sovvenzioni dal Minculpop) e comment\u00f2 favorevolmente l'avvicinamento dell'Italia alla Germania nazista, su cui scrisse un libro elogiativo: \"Dieci anni di Nazionalsocialismo\", firmato con lo pseudonimo Giulio Cesare Baravelli.\nDopo la caduta di Mussolini e l'armistizio, Missiroli rimase a Roma, dove si occup\u00f2 di salvare dalla deportazione e dal carcere i giornalisti che sapeva potevano essere in pericolo di vita. L'impegno con la Resistenza romana riscatt\u00f2 gli anni della collaborazione col regime. Missiroli, infatti, riusc\u00ec a salvare molti giornalisti dalla cattura: Virgilio Lilli, Paolo Monelli, Silvio D'Amico, Tomaso Smith, Ercole Patti, Achille Benedetti e Achille Saitta. Proprio per questa sua umanit\u00e0 merit\u00f2 l'\u00abEncomio solenne sul campo con medaglia d'oro\u00bb conferitogli dal Comando civile e militare di Roma.\nDal \"Messaggero\" al \"Corriere della Sera\".\nPassata la guerra, nel 1946 Missiroli guid\u00f2 il maggiore quotidiano romano, \u00abIl Messaggero\u00bb (questa volta ufficialmente), diventando uno dei pi\u00f9 ascoltati consiglieri degli uomini di governo. Frequent\u00f2 a Napoli, fino alla fine degli anni '50, il primo Presidente della Repubblica italiana Enrico De Nicola, di cui fu amico. Dal 1952 al 1961 fu chiamato a dirigere il \u00abCorriere della Sera\u00bb. La famiglia Crespi, proprietaria del maggiore quotidiano italiano, gli chiese di portare il giornale su una linea il pi\u00f9 equidistante possibile dai partiti politici. Cosa che Missiroli fece. Quando la moglie di Aldo Crespi, Giuseppina, inconsapevole che la linea del \u00abCorriere\u00bb era improntata alla cautela spinta fino all'eccesso, gli sugger\u00ec discretamente di apporre dei correttivi, anche nella linea politica, Missiroli, che era dotato di uno \"humor\" fine, rispose: \"Certo, sarebbe bello. Ma per scrivere certe cose mi ci vorrebbe un giornale\u2026\".\nSul fronte interno, consapevole di disporre di un organico di giornalisti di altissimo livello, adott\u00f2 una strategia equanime, tesa a valorizzare ciascuno. In questo si avvalse della stretta collaborazione del caporedattore centrale Gaetano Afeltra, che durante la direzione missiroliana fu - nei fatti - il vero motore del Corriere. Nel 1961 Missiroli apprese della sua imminente sostituzione al \u00abCorriere\u00bb direttamente dal senatore Mario Crespi che, indebolito dalla malattia, si lasci\u00f2 sfuggire una gaffe (\u00abMi hanno detto che verr\u00e0 un nuovo direttore...\u00bb) ad una festa di ricevimento cui lo stesso Missiroli era stato invitato. Venne licenziato a poche settimane dalla scadenza del contratto, prevista per il 15 settembre 1961. Il rapporto tra Missiroli e Milano fu difficile: nei dieci anni passati nel capoluogo lombardo, infatti, non compr\u00f2 mai casa, preferendo alloggiare, con la moglie, sempre in albergo (il \u00abGrand Hotel et de Milan\u00bb).\nCeduta la direzione, Missiroli torn\u00f2 a Roma al \"Messaggero\"; riprese la rubrica di terza pagina \"Calendario\", che aveva tenuto durante la sua precedente direzione. Scrisse anche su \"Epoca\" e su altri periodici.\nNel 1962 fu eletto presidente della FNSI, il sindacato dei giornalisti italiani. Lasci\u00f2 la carica nel 1970. Anche durante il mandato continu\u00f2 l'attivit\u00e0 di scrittore, inoltre ripubblic\u00f2 con nuove prefazioni alcuni vecchi libri, come \"Monarchia socialista\" e gli scritti su Sorel e Pareto.\nMor\u00ec la notte del 29 novembre 1974 a Roma. Undici giorni dopo fu seguito dalla moglie.\nOpere.\nMissiroli scriveva sempre a mano, usando la penna a cannuccia e il calamaio. Soltanto nei suoi ultimi anni inizi\u00f2 ad usare la penna a sfera (biro). Quando doveva scrivere il suo articolo di fondo per il Corriere rispettava un vero e proprio cerimoniale: \"preparava il tavolo ben sgombro, pulendolo con una spazzola speciale. Disponeva i sigari, il whisky e ogni mezz'ora ordinava un caff\u00e8. Scriveva con la biro su semplice carta da giornale, a caratteri larghi, poche righe per foglio: un articolo, cos\u00ec, occupava sedici-diciassette cartelle\".\nOnorificenze.\nMotivazione dell'encomio solenne per la sua attivit\u00e0 antifascista: nel 1943, dopo l'8 settembre, aiut\u00f2 a far evadere alcuni detenuti dal carcere romano del Celio."}
{"id": "833516", "revid": "287204", "url": "https://it.wikipedia.org/wiki?curid=833516", "title": "Coldirodi", "text": "Coldirodi (dal 1753 \"Colla\" o \"Colla di Sanremo\", fino al 1882 \"Col di Rodi\") \u00e8 la frazione pi\u00f9 vasta della citt\u00e0 di Sanremo in provincia di Imperia, ed \u00e8 posta sul crinale della collina che parte dal Capo Pino, al confine con il Comune di Ospedaletti, a circa \nGeografia fisica.\nIl borgo \u00e8 posizionato al limite ovest della citt\u00e0 di Sanremo, sul crinale della collina che ha origine dal panoramico Capo Pino.\nStoria.\nLa storia del paese si intreccia fittamente con quella delle due cittadine rivierasche confinanti, Sanremo ed Ospedaletti. La sua fondazione si fa risalire al IX secolo e in seguito all'XI secolo quando alcuni Cavalieri di Rodi naufragarono nei pressi di Ospedaletti. La vallata retrostante prese quindi il nome di Valle di Rodi, come ancora oggi \u00e8 nota.\nDurante l'et\u00e0 del Ferro il territorio dell'attuale Coldirodi divenne oggetto di una primitiva frequentazione da parte di uomini dediti prevalentemente alla caccia e alla pastorizia, i quali eressero un sistema di fortificazioni costruite con muraglioni a secco in stretto contatto tra di loro sulla sommit\u00e0 dei monti, dette comunemente castellari e destinate a rappresentare una valida difesa dei terreni coltivati, dei pascoli, dei boschi e delle principali vie di comunicazione dalle incursioni di predoni e trib\u00f9 nemiche. Alcuni resti di un presunto castellaro preromano nei pressi dell'odierna Coldirodi sono stati rinvenuti sul monte detto Mucchio di Scaglie, poco sopra Capo Nero, dove \u00e8 stato ritrovato materiale ceramico di tipo campano risalente all'et\u00e0 repubblicana e di tipo preromano ad impasto, che testimonia la presenza in loco di un antico castellaro o anche di una torre di vedetta poi crollata, mentre altri reperti archeologici ritrovati nella zona attestano in modo inconfutabile la frequentazione umana del monte almeno fino al IV secolo d.C. Un'altra fortificazione simile a quest'ultima potrebbe essere stata ubicata nei pressi della Croce di Padre Poggi, sopra l'abitato collantino, dove sono venuti alla luce vari reperti in ceramica risalenti all'incirca allo stesso periodo di quelli rinvenuti sopra Capo Nero. Forse ricollegabili a tali castellari sono pure i resti di una grande muraglia scoperti in localit\u00e0 Costa Bevino, situata a sud del Monte Caggio all'interno di una fitta boscaglia; essi costituivano con ogni probabilit\u00e0 un ampio recinto di un villaggio che doveva essere verosimilmente localizzato nella zona. Altri reperti risalenti forse all'et\u00e0 preromana o romana furono rinvenuti nel 1796 dal collantino Giacomo Semeria, il quale, scavando nelle sue terre ubicate nei pressi di Capo Pino, trov\u00f2 diverse monete antichissime, pignatte rotte, vasi inverniciati ed una volta sotterranea, mentre, alcuni anni prima, un altro collantino, Giovanni Maria Rambaldi, praticando degli scavi nello stesso luogo, aveva portato alla luce dei ruderi, una macina da frantoio ed il banco di un antico strumento a vite destinato alla spremitura delle olive.\nTra il IX e il X secolo molti abitanti della Villa Matutiana, l'antica Sanremo, per sottrarsi al rischio rappresentato dalle sempre pi\u00f9 frequenti incursioni saracene, si erano rifugiati sui monti circostanti il villaggio costiero impiantandovi nuovi centri abitati, tra i quali vi dovette essere anche il primitivo nucleo della futura Coldirodi, le cui origini sono forse collocabili soltanto qualche secolo pi\u00f9 tardi in riferimento alle vicende del paese di Poipino, esistente nel XII secolo nei pressi di Capo Pino, dove, nel 1130, un contingente dell'esercito genovese, volendo sottomettere Ventimiglia, vi fece erigere una fortezza; per opporsi all'invasore, il conte Oberto di Ventimiglia invi\u00f2 allora i suoi figli Filippo e Raimondo con uomini di Poipino e Baiardo contro le truppe genovesi, che per\u00f2 ebbero facilmente ragione di loro e li costrinsero a giurare perpetua fedelt\u00e0 al Comune e alla Chiesa di Genova. Il paese di Poipino venne forse distrutto e gli abitanti si frazionarono allora in piccoli gruppi che si stanziarono sulle colline circostanti; il nucleo pi\u00f9 numeroso si insedi\u00f2 sul colle considerato come il principale per la sua posizione strategica, che fu subito denominato La Colla e sul quale le prime famiglie cominciarono a costruire delle casupole, che avrebbero mantenuto il nome di quegli antichi casati, tra i quali i Sapia, i Maso, i Boboni, gli Straforelli e soprattutto i Semeria, che, per essere i pi\u00f9 numerosi e i pi\u00f9 benestanti, fecero anche costruire una torre, di cui sono ancora visibili le fondamenta. Intorno agli inizi del XV secolo il borgo cominci\u00f2 ad assumere una certa consistenza, come attestato dalla presenza, fin dal 1319, di una cappella dedicata a San Sebastiano e di una torre di difesa, poi distrutta nel 1616, che dipendevano, al pari di tutto il territorio circostante, dalla parrocchia di San Siro di Sanremo sotto la giurisdizione ecclesiastica del vescovo di Albenga. Verso la fine del Quattrocento, ingranditosi notevolmente il nucleo abitato e aumentata nello stesso tempo considerevolmente anche la popolazione collantina, i due massari della chiesa di San Sebastiano Giacomo Anfosso e Giovanni Calvino chiesero al vescovo di Albenga l'autorizzazione alla separazione della loro chiesa succursale da quella di San Siro. Sentito il parere favorevole del preposito di San Siro Giovanni Battista Gioffredo, il vescovo ingauno Leonardo Marchese, considerato il fatto che i bambini, portati d'inverno al battesimo, potevano morire lungo il tragitto e che i Sacramenti erano amministrati con grandissimo disagio, accolse la richiesta dei Collantini. Il 9 gennaio 1494 il vescovo Marchese eresse quindi a parrocchia la chiesa di San Sebastiano (i cui confini con la chiesa di San Siro furono stabiliti il 12 novembre successivo) e ordin\u00f2 nello stesso tempo che i sindaci, i massari e gli abitanti della Valle di Rodi avrebbero dovuto pagare un canone annuo di otto lire al parroco di Sanremo, oltre a corrispondere due libbre di cera al Capitolo di San Siro in occasione della festa di San Siro, nel giorno di San Romolo, nel Sabato Santo e in occasione della Pentecoste. Si pattuiva inoltre che, per le suddette ricorrenze, il rettore di San Sebastiano si sarebbe recato a Sanremo per aiutare il parroco di San Siro nella celebrazione delle messe e delle altre sacre funzioni, mentre il parroco di San Siro sarebbe stato a sua volta obbligato a provvedere in quei giorni al vitto del rettore di San Sebastiano e avrebbe potuto avvalersi della facolt\u00e0 di recarsi, qualora lo avesse desiderato, presso la chiesa di San Sebastiano per celebrarvi la Messa conventuale. Per provvedere la nuova chiesa del necessario reddito, tutti i capifamiglia collantini si accordarono inoltre a corrispondere un canone annuo, detto decima della chiesa, per distinguerlo da quello spettante alla parrocchiale, che consisteva in un litro d'olio e in un motulaio di grano, versati dai massari della chiesa e registrati nell'archivio parrocchiale. La riscossione delle decime avrebbe tuttavia provocato incomprensioni e controversie tra i Collantini e il prevosto e i canonici di San Siro, soprattutto nel corso del Seicento, a causa della diminuzione delle tasse ecclesiastiche versate dai contadini collantini sui terreni messi a coltura in tempi pi\u00f9 recenti rispetto a quelli dei loro antenati.\nA partire dalla fine del XV secolo Coldirodi rimase comunque sempre dipendente dall'amministrazione comunale di Sanremo, come documentato da un atto del 1516, dal quale si evince che la Colla era completamente soggetta alle leggi, agli Statuti e al Magnifico Parlamento di Sanremo, ad eccezione della giustizia civile e criminale che era amministrata dal podest\u00e0 e poi dal commissario genovese residente a Sanremo. Nella prima met\u00e0 del Cinquecento il paese dovette inoltre subire le drammatiche conseguenze dei violenti assalti da parte dei pirati barbareschi, che sbarcarono pi\u00f9 volte sulle nostre coste aggirandosi minacciosi per le campagne, penetrando nei villaggi, razziando viveri e animali e, purtroppo, portando via prigionieri molti abitanti, tra i quali anche donne e bambini. La prima incursione dei Barbareschi nel territorio di Coldirodi si verific\u00f2 l'8 agosto 1543, quando alcune navi della flotta turca guidata da Ariadeno Barbarossa, ancorata allora nella baia di Nizza in attesa di attaccare la citt\u00e0 sabauda, nemica in quanto alleata della Spagna, sbarcarono centinaia di pirati sulla costa sanremese, che, dopo essere stati respinti dalla popolazione locale, si diressero verso Coldirodi, dove depredarono le campagne del paese facendo anche numerosi prigionieri dei quali si sarebbero perse le tracce per il rifiuto da parte di Barbarossa di accettare le relative offerte di riscatto avanzate dai Sanremesi. Pochi anni dopo, tuttavia, i Turchi ritornarono a colpire la zona di Coldirodi con una flotta di galee cariche di pirati algerini al comando di Dragut, che sbarcarono nella baia di Ospedaletti il 25 giugno 1555, dirigendosi poi verso Coldirodi, dove fecero prigionieri molti abitanti del paese. Subito dopo i corsari approdarono nella rada di Sanremo in localit\u00e0 San Rocco, offrendo alle autorit\u00e0 locali la possibilit\u00e0 di riscattare immediatamente i prigionieri catturati poco prima a Coldirodi; iniziarono quindi delle serrate trattative tra i pirati algerini e il podest\u00e0 Alessandro Giustiniani, al termine delle quali molti Collantini riuscirono a riscattare parecchi loro sfortunati compaesani pagando forti somme di denaro, ma le operazioni furono bruscamente interrotte a causa di un forte vento che costrinse i Turchi a ritornare sulle loro navi e a ripartire alla volta di Antibes, dove continuarono le difficili trattative per il riscatto dei rimanenti prigionieri, che sarebbero stati quasi tutti liberati pochi mesi dopo grazie anche all'intervento di alcuni mercanti di Nizza e allo stesso Consiglio comunale di Sanremo, che aveva deliberato di destinare a questo scopo i proventi della vendita dei pascoli comunali di Monte Bignone. Soltanto tre prigionieri non poterono essere riscattati e finirono purtroppo i loro giorni come schiavi.\nDopo tale drammatico episodio il Consiglio comunale matuziano autorizz\u00f2 i Collantini a costruire un bastione sul loro capo per una migliore e pi\u00f9 concreta difesa del borgo da futuri e prevedibili attacchi da parte dei barbareschi. Nel novembre del 1558 il Senato genovese aveva intanto accolto la richiesta avanzata dalla comunit\u00e0 della Colla per erigere una struttura difensiva contro le incursioni dei pirati; due anni dopo furono quindi costruite quattro torri a difesa e avvistamento dei barbareschi sotto la direzione del cavaliere di Rodi collantino Tommaso Rossi. Nel 1563 il territorio di Coldirodi fu nuovamente devastato da una masnada di corsari turchi, che si sarebbero ripresentati nel 1594 catturando sessanta Collantini, poi rilasciati dietro il pagamento di un riscatto pari a 8000 lire; a seguito di tale ennesimo attacco barbaresco, il Consiglio comunale di Sanremo decise allora di costruire una torre quadrata a difesa della costa, il futuro forte di Ospedaletti, poi terminato nel 1597, creando nello stesso tempo un nuovo funzionario comunale, il Magistrato per la redenzione degli schiavi, incaricato di espletare e coordinare le complesse procedure per la liberazione dei prigionieri, tra i quali numerosi Collantini, ancora in mano ai pirati barbareschi. Nonostante tali precauzioni, i corsari turchi sarebbero ancora tornati nel 1637 e nel 1656 facendo numerosi prigionieri, poi riscattati qualche tempo dopo in Provenza, dove in parte si stabilirono. La persistenza del fenomeno prosegu\u00ec anche nel secolo successivo fino ai tempi della Repubblica Ligure, tanto che nel 1797 il comune collantino aveva approvato le spese sostenute in occasione di una spedizione contro i Barbareschi e nell'anno seguente il magistrato per il riscatto degli schiavi era ancora in carica e molto attivo.\nIntanto la comunit\u00e0 della Colla continuava a dipendere amministrativamente da quella di Sanremo, tanto che i Collantini dovevano chiedere sempre l'autorizzazione ai governanti matuziani per qualsiasi iniziativa, come accadde ad esempio nel 1635, quando gli abitanti del borgo, per condurre in paese l'acqua potabile, dovettero chiedere il permesso al Consiglio comunale di Sanremo, che approv\u00f2 il progetto e nomin\u00f2 gli incaricati a dirigere il lavoro e a ripartire le spese tra le varie famiglie collantine, che ricorsero al Consiglio sanremese anche nel 1683, nel 1721 e nel 1733 per ottenere delle misure sanzionatorie contro coloro che avessero danneggiato l'acquedotto tramite la corresponsione della somma di lire, alla quale il Consiglio comunale matuziano aggiunse lire. Nel 1749 il commissario generale di Sanremo Gio Batta Raggio, ricevuto dalle autorit\u00e0 della Repubblica l'incarico di provocare il distacco di Coldirodi da Sanremo, servendosi della collaborazione di un prete, certo Gio Batta Rosso, fece spargere la voce che se i Collantini avessero voluto evitare la probabile rovina derivante dalle durissime contribuzioni imposte dagli Austro-sardi dopo la fine della guerra di Successione austriaca che aveva coinvolto direttamente anche il Ponente ligure, essi avrebbero dovuto promuovere la separazione di Coldirodi dalla citt\u00e0 di Sanremo. Nel frattempo continuavano a serpeggiare in paese profonde tensioni e vivaci proteste volte ad ottenere l'emancipazione della Colla da Sanremo, guidate da un certo Gio Pietro Musso e sfociate nel ricorso presentato dai Collantini nel marzo 1752 al commissario Giuseppe Maria Doria, nel quale chiedevano formalmente la separazione del borgo dalla citt\u00e0 matuziana per tutta una serie di motivi che vennero minuziosamente elencati nel documento inviato al funzionario della Repubblica. Tra le varie motivazioni addotte dai Collantini per giustificare la loro richiesta vi era il fatto che le autorit\u00e0 sanremesi non concedevano ai rappresentanti della frazione la facolt\u00e0 di partecipare alle sedute del locale Parlamento; i censori di Coldirodi avevano poteri assai limitati; il pagamento delle gabelle al Comune era particolarmente infruttuoso in quanto le autorit\u00e0 sanremesi non si preoccupavano nemmeno di fornire l'assistenza medica agli abitanti del paese; i Collantini dovevano inoltre provvedere autonomamente alle spese ordinarie di manutenzione dell'orologio, della fontana, delle chiese e delle campane e l'obbligo per gli agricoltori collantini di vendere i limoni alla tedesca al prezzo di venti soldi in meno che a Sanremo. I Collantini si lamentarono inoltre del fatto che il Comune di Sanremo contraeva debiti superiori alle sue capacit\u00e0 economiche, mentre essi non avevano mai potuto usufruire dei benefici derivanti dall'istituzione del Magazzino dell'abbondanza, non erano mai stati difesi dalle truppe sanremesi in caso di aggressioni straniere e, soprattutto, temevano fortemente che il Comune matuziano volesse introdurre nuove gabelle alle quali non avrebbero potuto far fronte a causa delle misere e precarie condizioni e sociali in cui versava il paese.\nDopo aver attentamente esaminato la pratica, le autorit\u00e0 genovesi decretarono quindi il 1\u00ba febbraio 1753 la separazione di Coldirodi da Sanremo, conferendo al commissario generale di Sanremo la facolt\u00e0 di nominare i quaranta componenti del futuro Parlamento collantino, che sarebbero stati affiancati da due consoli, due sindaci, due padri del Comune e due censori, oltre al potere di stabilire i limiti tra le due comunit\u00e0 e tracciare la linea di confine tra i rispettivi territori. Con l'indipendenza da Sanremo, la Repubblica concesse alla comunit\u00e0 di Coldirodi anche il diritto di fregiarsi di uno stemma proprio, costituito da un leone rampante sull'ulivo, che simboleggia il tipo di coltivazione maggiormente diffusa mentre il leone \u00e8 un elemento rappresentativo concomitante con quello di Sanremo, da una rosa con tre monticelli, la prima richiamante il tipo di floricoltura pi\u00f9 praticata e i secondi i caratteri prevalenti dell'insediamento, da una croce bianca in campo rosso e infine da una corona che sovrasta l'emblema. La notizia della deliberazione assunta dal governo genovese aveva intanto scatenato un autentico putiferio a Sanremo, dove gli amministratori comunali manifestarono immediatamente al Senato di Genova la loro nettissima contrariet\u00e0 alla separazione dal Comune della frazione collantina, che era da sempre unita al capoluogo sia dal punto di vista temporale che da quello spirituale. Il Senato non revoc\u00f2 tuttavia la decisione gi\u00e0 presa e invi\u00f2 a Sanremo il colonnello e cartografo Matteo Vinzoni con l'incarico di procedere alla delimitazione dei confini tra le due comunit\u00e0. Dopo l'arrivo di Vinzoni a Sanremo il 6 giugno del '53, scoppi\u00f2 un vero e proprio tumulto popolare, che sarebbe passato alla storia come la \u00abrivoluzione di Sanremo del 1753\u00bb, poi repressa duramente dalle truppe genovesi guidate dal generale Pinelli nel giugno dello stesso anno. Nell'ottobre successivo, quando gli echi e le dolorose conseguenze della rivoluzione erano ancora estremamente vivi e scottanti, il colonnello Vinzoni torn\u00f2 a Sanremo e riprese il lavoro di delimitazione confinaria tra la Colla e la citt\u00e0 matuziana avvalendosi della collaborazione di alcuni periti, insieme ai quali fiss\u00f2 64 piloncini costruiti tutti in malta, che sancivano i confini collantini fino al Prato di Bignone e cio\u00e8 al territorio appartenente al Comune di Baiardo. Sempre nel 1753 venne iniziato l'estimo di tutto il territorio della Colla, che fu terminato e firmato nel giugno 1754 non senza per\u00f2 evitare l'insorgere di malcontenti tra Collantini e Sanremesi in merito alla divisione dei beni comunali in compropriet\u00e0, tanto da costringere il commissario generale di Sanremo ad intervenire pi\u00f9 volte per dirimere le controversie e favorire la stipulazione di accordi tra le parti interessate sulla propriet\u00e0 di terreni contesi. Dopo una nuova controversia sorta nel 1787 con Sanremo in merito al pagamento delle decime in favore della chiesa di San Siro, da cui i Collantini furono esentati, anche la zona di Coldirodi venne coinvolta nella guerra sferrata dalle truppe francesi, che nell'aprile 1794 erano penetrate nella Liguria occidentale instaurando un regime di occupazione che si sarebbe protratto per vari anni con pesanti conseguenze per la popolazione civile dei principali centri rivieraschi, tra le quali soffr\u00ec in modo particolare proprio quella di Coldirodi, costretta nel 1795 a contrarre un debito di lire per acquistare ingenti quantitativi di grano; non potendo per\u00f2 pagare la somma dovuta entro il termine fissato per l'eccessiva miseria, molti Collantini furono costretti ad abbandonare il paese, tanto che il commissario di Sanremo Spinola, vivamente preoccupato da questo esodo di massa, chiese al governo centrale di emanare un provvedimento che limitasse il pi\u00f9 possibile tale progressivo e allarmante spopolamento.\nDopo la proclamazione della Repubblica Ligure nel giugno 1797, il nuovo governo democratico invi\u00f2 nel Ponente Gaspare Sauli in qualit\u00e0 di \u00abCommissario dell'Oltre Ponente\u00bb, che il 26 luglio nomin\u00f2 la nuova Municipalit\u00e0 della Colla, cio\u00e8 il gruppo di abitanti che avrebbero dovuto prendere in mano l'amministrazione comunale del paese, dove la notizia del cambio di governo era stata accolta con manifestazioni di giubilo tanto che la popolazione aveva immediatamente piantato l'Albero della libert\u00e0. Il nuovo organismo, presieduto dal \u00abcittadino\u00bb Pier Lombardi e composto da nove membri, eman\u00f2 il 26 luglio un proclama, nel quale veniva comunicata alla cittadinanza la costituzione della nuova Municipalit\u00e0, che si sarebbe insediata nella Casa Nazionale insieme agli uffici del Giudice di Pace. Il giorno successivo la Municipalit\u00e0 collantina procedette anche alla nomina di tre Comitati: uno di Polizia, un altro degli Edili e il terzo di Economia, mentre nelle sedute del 28 e del 29 luglio furono trattate le questioni della raccolta dei limoni, della distribuzione dell'acqua per l'irrigazione e quella del taglio del fieno nei prati di Monte Bignone. Il successivo tentativo di alcuni carbonai e contadini genovesi di attuare una controrivoluzione finalizzata a ristabilire l'antico regime nobiliare ai primi di settembre del '97 indusse il governo democratico ligure a chiedere alle varie municipalit\u00e0 della regione di inviare uomini per sconfiggere i ribelli, cosicch\u00e9 anche la Municipalit\u00e0 di Coldirodi, incitata dall'amministrazione centrale del Distretto di Sanremo, mand\u00f2 alcuni suoi compaesani a Genova, che sarebbero tuttavia gi\u00e0 tornati in paese il 13 settembre essendo stata domata la rivolta. In questo periodo anche a Coldirodi la vita quotidiana si adegu\u00f2 al nuovo clima politico, che si manifest\u00f2 tra l'altro nell'abolizione dei titoli nobiliari e di qualsiasi distinzione sociale (era ammesso soltanto il titolo di \u00abcittadino\u00bb, uguale per tutti), nell'introduzione del calendario della Rivoluzione francese e nell'uso del termine Bur\u00f2 per indicare la sede del Consiglio comunale. Il 2 dicembre 1797 tutta la popolazione collantina, radunata nella chiesa parrocchiale, approv\u00f2 all'unanimit\u00e0 il testo del progetto della nuova costituzione approntato dal governo democratico della Repubblica Ligure. Pochi mesi dopo, il 22 maggio 1798, i nove membri della Municipalit\u00e0 di Coldirodi, guidati dal presidente Giacomo Littardi e scortati dalla forza armata munita di schioppi e polvere, partendo dalla Casa Nazionale, si recarono presso l'Albero della Libert\u00e0, dove prestarono il solenne giuramento di fedelt\u00e0 alla democrazia. Il 18 aprile 1798 le autorit\u00e0 della Repubblica Ligure avevano intanto emanato una legge costituzionale in base alla quale Coldirodi veniva eretta a capoluogo di uno dei dieci cantoni nei quali era suddivisa la neocostituita Provincia di Sanremo, denominata Giurisdizione delle Palme e dotata di Tribunale civile e criminale. Poche settimane dopo si verific\u00f2 invece un grave scontro tra repubblicani di Porto Maurizio e reazionari sabaudi di Oneglia, i quali furono sopraffatti in breve tempo, scatenando un diffuso allarme tra le autorit\u00e0 locali, che il 6 giugno trasmisero alla comunit\u00e0 di Coldirodi l'ordine di inviare subito una compagnia di cento uomini in aiuto dei Portorini. Tramontata la necessit\u00e0 dei soldati collantini a causa della rapida sconfitta dei Portorini, il 14 luglio successivo fu eletta la nuova Municipalit\u00e0, alla cui presidenza venne scelto Giacomo Rolleri, mentre Giovanni Battista Semeria assunse la carica di segretario. Dopo un breve intervallo in cui fu ripristinato il dominio austriaco nel maggio del 1800 per via della momentanea assenza di Napoleone impegnato nella campagna d'Egitto, ai primi di giugno dello stesso anno Bonaparte riprese saldamente il controllo della Liguria, tanto che gi\u00e0 il 12 giugno a Coldirodi era rientrata in funzione la vecchia Municipalit\u00e0, presieduta da Antonio Bobone, che dovette subito affrontare la spinosa questione di una nuova richiesta di denaro avanzata dal generale Massena, alla quale si sarebbero aggiunte altre esose richieste da parte dei Francesi, tra le quali quella della fornitura di trecento quintali di grano e del pagamento di ingenti somme di denaro per sovvenzionare le forze di occupazione. Nel corso del periodo napoleonico la popolazione collantina volle anche ribadire fortemente la sua volont\u00e0 di mantenere il distacco amministrativo dalla comunit\u00e0 di Sanremo, tanto che, quando il governo genovese fece ventilare la possibilit\u00e0 di una riunione di Coldirodi a Sanremo, il presidente della Municipalit\u00e0 della Colla Giacomo Ascenzo espresse nel dicembre 1802 la sua fermissima opposizione ad un tale progetto, dichiarando di essere piuttosto favorevole ad una unione con Bordighera, ma la temuta annessione sfum\u00f2 e Coldirodi mantenne cos\u00ec la sua autonomia.\nCon l'annessione della Liguria all'Impero francese nel 1805, anche a Coldirodi fu nominato alla guida dell'amministrazione comunale un maire, che assunse le sue funzioni per la prima volta il 23 luglio 1805 inaugurando cos\u00ec il periodo imperiale della storia del paese, caratterizzato peraltro da una pesante situazione economica, aggravata dai continui richiami alle armi dei Collantini, mentre quelli rimasti si vedevano costretti a vivere in misere condizioni a causa della drastica riduzione della produzione agricola e pastorale, a cui si aggiunsero gravissime carestie che falcidiarono la popolazione. Durante questi anni il paese, che faceva parte del Dipartimento delle Alpi Marittime, fu retto da un Consiglio comunale composto da dieci membri, pi\u00f9 un sindaco e un aggiunto, come stabilito dalla legge del 28 piovoso dell'anno VIII relativa ai comuni con meno di abitanti, in base alla quale il sindaco e l'aggiunto sarebbero rimasti in carica per cinque anni, i consiglieri dieci anni, di cui per\u00f2 ogni cinque anni met\u00e0 di loro avrebbero dovuto essere sostituiti; tutte le suddette nomine spettavano esclusivamente alla Prefettura di Nizza, il cui titolare, barone Du Bouchage, negli ultimi anni del regime napoleonico, nomin\u00f2 l'8 marzo 1813 Stefano Rossi e Gerolamo Bobone rispettivamente nuovo maire e nuovo segretario di Coldirodi, che avrebbero retto l'amministrazione del paese fino alla caduta di Napoleone. Nuovi contrasti sorsero intanto con la comunit\u00e0 di Sanremo nel 1811, quando le autorit\u00e0 matuziane si opposero, ma senza successo, al taglio straordinario dei boschi circostanti il paese, dalla cui vendita furono ricavate le somme occorrenti alla costruzione di nuove strade comunali e al ripristino di quelle esistenti. Sconfitto definitivamente Bonaparte a Lipsia ed esiliato all'isola d'Elba, la popolazione collantina riserv\u00f2 calorose accoglienze a papa Pio VII, che pass\u00f2 dalla Riviera nel febbraio 1814 durante il viaggio di ritorno a Roma. Giunto ad Ospedaletti l'11 febbraio, il pontefice venne acclamato tra gli altri anche dagli abitanti e dal clero collantini, che tentarono con la forza di condurre il papa a Coldirodi nella speranza che vi trascorresse la notte, ma furono sopraffatti dalla reazione dei Sanremesi, con i quali ingaggiarono una vera e propria rissa, poi sedata a stento dai gendarmi e dai militi della Guardia Nazionale. Tale episodio non va peraltro letto come segno di un profondo odio tra gli abitanti dei due paesi, ma invece come un'inequivocabile attestazione della pi\u00f9 intima stima verso il pontefice e del disprezzo verso Napoleone da parte di Collantini e Sanremesi. Nel gennaio 1815 la Liguria entr\u00f2 quindi a far parte del Regno di Sardegna e anche Coldirodi divenne un dominio sabaudo nell'ambito della Divisione di Nizza, il cui intendente generale ordin\u00f2 anche la convocazione del primo Consiglio comunale sotto il nuovo regime, che venne presieduto dal capo anziano Semeria, coadiuvato da nove consiglieri. Nel maggio dello stesso anno il comprensorio sanremese fu teatro inoltre di una serie di aggressioni ai danni di cittadini inermi da parte di un branco di lupi cervieri, che uccisero anche una ragazza di Coldirodi, tanto da indurre le autorit\u00e0 locali ad ingaggiare una squadra di ventiquattro cacciatori della Valle d'Aosta per dare la caccia ai feroci felini, che furono poi sterminati grazie anche all'intervento di alcune pattuglie di volontari, unitesi ai cacciatori valdostani nell'aprile 1816, dopodich\u00e9 non si registrarono pi\u00f9 avvistamenti di lupi, n\u00e9 si verificarono pi\u00f9 aggressioni a persone da parte di questi animali.\nDopo la cessione della Divisione di Nizza alla Francia nel marzo 1860, Coldirodi entr\u00f2 a far parte della nuova provincia di Porto Maurizio, mantenendo lo status di Comune autonomo con Ospedaletti come sua frazione, mentre negli anni Settanta cominciava gradualmente a diffondersi la floricoltura grazie soprattutto all'iniziativa del dottore collantino Giovanni Littardi, il quale, dopo aver sradicato tutti i limoni che si trovavano in una sua propriet\u00e0 alle Porrine, suscitando le proteste dei suoi genitori ancora attaccati alla coltivazione degli agrumi, decise di impiantarvi delle colture floreali, che rappresentavano ormai un'attivit\u00e0 ben pi\u00f9 redditizia di quella legata alla produzione e al commercio degli agrumi. Nel febbraio del 1887 anche Coldirodi fu investita dal violento terremoto che sconvolse il Ponente ligure, causando la caduta di alcuni muri di case e provocando ferite ad una decina di persone, una delle quali mor\u00ec pochi giorni dopo il sisma, per le cui conseguenze lo Stato concesse ai privati un mutuo di lire, mentre il Comune ricevette una sovvenzione pubblica pari a lire allo scopo di finanziare le spese per lo sgombero delle macerie, il riattamento delle strade e la riparazione degli edifici pubblici e religiosi danneggiati dal terremoto. Dopo la prima guerra mondiale, durante la quale caddero numerosi Collantini, il paese perse la sua autonomia nel febbraio 1928 nell'ambito della generale riorganizzazione amministrativa attuata dal regime fascista, che declass\u00f2 Coldirodi a frazione di Ospedaletti. Nel corso della successiva guerra di Liberazione anche a Coldirodi operarono gruppi partigiani, tra i quali le Squadre di Azione Patriottica (SAP), costituite nel settembre 1944, mentre nel febbraio dell'anno successivo venne istituito il CLN locale, composto da Camillo Dirico, Luigi Borgogno, Sirio Gualazzi, Francesco Renda, Francesco Zirio e Giuseppe Vizindio. Un grave episodio bellico si verific\u00f2 in paese il 19 dicembre del '44, quando i Tedeschi uccisero i partigiani Lelio Giaccaglia (Bill) e Giuseppe Caputi (Pasquale), oltre al giovane collantino Giuseppe Graziano, dopodich\u00e9 procedettero al rastrellamento del borgo convogliando tutti gli abitanti nella chiesa parrocchiale e da l\u00ec a Sanremo, da dove, grazie soprattutto alla mediazione dell'allora parroco don Giovanni Battista Lanteri, sarebbero stati per\u00f2 fortunatamente rilasciati.\nNei primi anni del dopoguerra la comunit\u00e0 di Coldirodi, considerati ormai sorpassati vecchi e anacronistici dissapori e contrasti con Sanremo, ancora prima che venisse ultimata la nuova strada che la univa alla citt\u00e0 matuziana e allo scopo di incassare una parte considerevole dei proventi della Casa da gioco sanremese, chiese, con il 90% dei consensi, di far parte del Comune di Sanremo. Il 3 ottobre 1949 il Consiglio comunale matuziano gett\u00f2 quindi le basi della riannessione di Coldirodi votando, con 21 voti favorevoli, 6 astenuti e uno contrario, un ordine del giorno presentato dal consigliere avvocato Semeria, con il quale l'assise municipale sanremese, \u00abconstatata la perfetta identit\u00e0 di interessi\u00bb tra le due comunit\u00e0, la quale faceva di Sanremo \u00abla naturale sede dove ogni attivit\u00e0 di Coldirodi fa capo\u00bb, considerato l'apporto determinante della floricoltura collantina allo sviluppo di quella matuziana e tenuto conto dell'importanza rivestita dalle attrattive naturali e artistiche di Coldirodi per il turismo del comprensorio sanremese, diede parere favorevole all'istanza presentata dai cittadini frazionisti di Coldirodi auspicando una sollecita definizione della pratica. Sette anni dopo si giunse cos\u00ec all'aggregazione al Comune di Sanremo di Coldirodi, che, dopo essere stata frazione di Ospedaletti, divenne una frazione della citt\u00e0 matuziana in esecuzione del relativo decreto emanato dal presidente della Repubblica Giovanni Gronchi. A partire dagli anni Venti, e pi\u00f9 massicciamente dopo la fine dell'ultimo conflitto mondiale, il fenomeno dell'immigrazione di molte famiglie meridionali, e in particolare abruzzesi, aveva intanto incrementato sensibilmente la consistenza numerica della popolazione collantina, attestata oggi intorno ai abitanti, la quale, dopo essersi dedicata per secoli alla coltura di agrumi e ulivi, ma gi\u00e0 all'avanguardia nell'attivit\u00e0 floricola, si impegn\u00f2 con grande fervore e operosit\u00e0 nella floricoltura, oggi divenuta di gran lunga la principale attivit\u00e0 economica del paese, trasformando la collina in una distesa di serre, che andarono a sostituirsi gradualmente ai terreni adibiti all'olivicoltura, che, nel momento della sua massima espansione, consentiva il funzionamento di ben trentadue frantoi a motore e quindici azionati con sistemi idraulici. Da segnalare infine il comparto turistico, che pu\u00f2 avvalersi oggi di una discreta ricezione alberghiera e di alcuni ristoranti in grado di offrire alla loro numerosa clientela la variet\u00e0 di una cucina ricca di piatti tipici liguri ed abruzzesi, meta soprattutto di comitive domenicali e scelti di frequente dagli sposi di tutta la provincia di Imperia per i pranzi nuziali.\nNel 1956, in seguito a consultazione popolare, venne decretata definitivamente, dall'allora presidente Giovanni Gronchi, l'aggregazione con il comune di Sanremo. In tale occasione, vennero affissi, nella neonata frazione, dei manifesti che cos\u00ec recitavano:\nA tutt'oggi, la strada di circa che conduce dall'inizio dell'attuale Via Padre Semeria, sulla Via Aurelia, fino al centro di Coldirodi, sul tracciato della ex-mulattiera, \u00e8 chiamata \"Strada alla Colla\".\nMonumenti e luoghi d'interesse.\nArchitetture religiose.\nSantuario della Madonna Pellegrina.\nPosto in uno dei punti pi\u00f9 panoramici della zona, \u00e8 una chiesetta risalente al XVII secolo ed originariamente dedicata a San Bernardo. Dopo la Seconda guerra mondiale vi venne collocata la statua della Madonna Pellegrina e quindi dedicata alla Vergine, divenendo santuario mariano diocesano, e rappresentando una sorta di ex voto da parte delle persone scampate ai pericoli della guerra. Grazie al suo panorama, alla sua ambientazione e graziosit\u00e0, \u00e8 una delle chiese pi\u00f9 favorite della zona per la celebrazione di Matrimoni e Battesimi, un luogo di festa ma anche di grande religiosit\u00e0.\nChiesa di San Sebastiano.\nLa parrocchia cattolica di Coldirodi \u00e8 dedicata a San Sebastiano Martire. La chiesa all'inizio della sua fondazione avvenuta nel 1319 era una semplice cappella attaccata ad altre case, era strutturata diversamente e divenne presto insufficiente per contenere la popolazione che aumentava man mano, perci\u00f2 fu sottoposta a lavori di totale rifacimento iniziati il 26 giugno 1616 con la posa della prima pietra; venne ricostruita ed ingrandita notevolmente, dandogli la forma che si vede oggi.\nLa parrocchiale \u00e8 dotata anche di un pregevole organo, costruito da Natale Marelli di Milano, nel 1910 posto nella cantoria lignea sopra l'ingresso principale all'interno di una cassa inserita in un'altra preesistente risalente al 700, dipinta, decorata e munita di portelle. Di notevole rilievo, infine, \u00e8 il Cristo Morto, pezzo ligneo del 600 di autore anonimo.\nOratorio di Sant'Anna.\nDi fronte alla chiesa di San Sebastiano, dalla parte opposta della piazza si trova l'antichissimo oratorio di Sant'Anna risalente al XVI secolo al cui interno si trovano un pregevole altare marmoreo e una tavola sovrastante di scuola genovese che raffigura Sant'Anna, San Gioacchino e un'altra figura mentre insegnano a leggere alla Madonna.\nLa chiesa ha le volte e il catino affrescati con pitture settecentesche di notevole effetto e accurata esecuzione, mentre sulla volta del presbiterio vi \u00e8 un affresco di Maurizio Carrega del 1768 raffigurante i quattro evangelisti: un'autentica opera d'arte come i dipinti posti al fianco dell'altare maggiore raffiguranti San Giovanni Battista e San Bernardo. La statua di Sant'Anna fu acquistata dalla comunit\u00e0 dei collantini di Marsiglia ed accompagnata alla Colla tra il tripudio dei fedeli: era il 1890.\nArchitetture civili.\nPinacoteca Rambaldi.\nNel giugno del 1865, il consiglio comunale di Colla, oggi Coldirodi, deliberava di acquistare i dipinti della collezione del sacerdote Paolo Stefano Rambaldi e di riunirli cos\u00ec nella biblioteca e alla raccolta di stampe che lo stesso Rambaldi aveva voluto donare alla sua morte al comune natio \u201cnon fosse per altro \u2013 cos\u00ec recita l'atto del Consiglio comunale \u2013 che per conservare nella terra che ebbe la fortuna di dare i natali al detto Rambaldi quante di lui pi\u00f9 care memorie\u201d. I dipinti presenti sono oltre 100, di datazione variabile tra il XIV ed il XVI secolo, e di autori pi\u00f9 diversi, quali Paolo Veronese, Guido Reni, Jacopo Ligozzi, Mario Balassi ed una \"Madonna con il Bambino\" di Lorenzo Credi della bottega del Verrocchio. Una raccolta quindi che deve essere letta con la coscienza di trovarci di fronte, qui nell'estremo ponente ligure, ad un angolo di Toscana significativamente legato per il tramite di Paolo Stefano Rambaldi al ricordo della nativa Coldirodi. Annessa alla pinacoteca, la biblioteca Rambaldi, nella quale sono conservati oltre volumi donati in parte dallo stesso sacerdote, editi tra il XV ed il XIX secolo.\nEconomia.\nIl borgo \u00e8 storicamente sopravvissuto grazie alla coltivazione di agrumi (prevalentemente limoni), ulivi, vite e grano. Con il diffondersi della floricoltura a Sanremo, anche il borgo mutu\u00f2 rapidamente la propria economia, tanto che attualmente la coltivazione di rose (variet\u00e0 \"Baccarat\") e garofani (variet\u00e0 \"Marte\", \"Sim\" e \"Lolita\") rappresenta la principale attivit\u00e0.\nInfrastrutture e trasporti.\nStrade.\nColdirodi \u00e8 situata sulla collina tra i comuni di Ospedaletti e Sanremo. Inoltre \u00e8 facilmente raggiungibile anche grazie al casello autostradale di Sanremo Ovest sull'Autostrada A10, posto nel territorio della frazione.\nFerrovie.\nLa stazione ferroviaria pi\u00f9 vicina \u00e8 quella di Sanremo, a circa di distanza.\nMobilit\u00e0 urbana.\nVi sono quotidiane corse orarie dalla stazione degli autobus di Sanremo."}
{"id": "833517", "revid": "111185873", "url": "https://it.wikipedia.org/wiki?curid=833517", "title": "Girolamo Giardina", "text": "Biografia.\nHa conseguito la laurea in fisica nel 1966. Dopo la laurea si \u00e8 dedicato all'insegnamento, iniziando contemporaneamente ad occuparsi di biofisica e biologia.\nNel 1981 ha aderito a Legambiente, partecipando a diverse iniziative di tutela ambientale.\nNel 1986 ha conseguito il titolo di Dottore di Ricerca in Scienze Ambientali (Biogeografia dei Territori Mediterranei). Nell'ambito del Dottorato ha svolto una ricerca sulla \"Risposta della vegetazione naturale all'incendio nelle garighe della Valle dell'Ippari\". \n\u00c8 divenuto membro della Societ\u00e0 Botanica Italiana.\nDal 1988 ha collaborato alla rubrica \"Segnalazioni Floristiche Italiane\" della Societ\u00e0 Botanica Italiana.\nNel 1991 ha iniziato a realizzare una fototeca delle specie vegetali della Flora sicula, da cui in seguito ha avuto origine la sua opera pi\u00f9 significativa, la \"Checklist of the vascular plants growing in Sicily\", pubblicata postuma.\nDal 1995 ha intrapreso ricerche di Sistematica e Tassonomia Botanica che sono state pubblicate su importanti riviste nazionali ed internazionali.\nNel 1997 ha aderito al Gruppo Conservazione Natura della Societ\u00e0 Botanica Italiana ed \u00e8 stato invitato a far parte dell'OPTIMA (Organization for Phyto-Taxonomical Investigations on Mediterranean Areas) di Ginevra.\nRecentemente, insieme ad altri, aveva iniziato a mettere a punto un progetto di ricerca sulle piante siciliane in immediato pericolo di estinzione, ricco di suggerimenti per le autorit\u00e0 preposte alla Conservazione della Natura.\nNel 2001 ha diretto, in collaborazione con Francesco Maria Raimondo, una ricerca multidisciplinare sui valori naturalistici dell'area di Cava Randello (Ragusa) (pubblicata sui \"Quaderni di Botanica Ambientale e Applicata\").\nNel 2003 ha condotto in gruppo di lavoro, su incarico dell'Universit\u00e0 di Catania, una Ricerca sulla Flora dei territori della Riserva naturale Pino d'Aleppo.\nIn memoria dello stimato florista \u00e8 stata descritta la \"Centaurea giardinae\" Raimondo &amp; Spadaro, specie di fiordaliso endemica dello spazio altocollinare, submontano e montano del comprensorio etneo.\nL'erbario di Girolamo Giardina (comprensivo di pi\u00f9 di 20.000 specie) \u00e8 stato donato, nell'agosto del 2007, all'Erbario Mediterraneo dell'Orto botanico di Palermo."}
{"id": "833519", "revid": "599013", "url": "https://it.wikipedia.org/wiki?curid=833519", "title": "Raffaele Costantino (1975)", "text": "Carriera.\nHa giocato dal 1994 al 1997 con la , nel campionato di Serie C1, prima di approdare in Serie A con il nella stagione 1997-1998, dove scese in campo 5 volte. Poi ha avuto esperienze con il (con cui disputa due campionati in Serie C1), l' (Serie C1), l' (Serie B) e il (Serie C1) dove chiuse la carriera dopo un brutto infortunio subito nel 2003"}
{"id": "833529", "revid": "21880", "url": "https://it.wikipedia.org/wiki?curid=833529", "title": "Macadamia integrifolia", "text": ""}
{"id": "833532", "revid": "110157", "url": "https://it.wikipedia.org/wiki?curid=833532", "title": "Immobilarity", "text": "Immobilarity \u00e8 il secondo disco solista di Raekwon.\nIl disco.\nAcronimo di \"\"I Move More Officially By Implementing Loyalty And Respect In The Youth\", \"Immobilarity\"\" vede la luce il 16 novembre 1999 e debutta nelle prime posizioni delle classifiche americane. Non raccoglie per\u00f2 critiche positive e viene definito, come diversi album del Clan della seconda stagione dei solisti, un passo falso.\nMotivi principali di questo insuccesso sono la totale assenza del produttore RZA e del socio Ghostface Killah, coautori del primo lavoro di Raekwon."}
{"id": "833533", "revid": "30610", "url": "https://it.wikipedia.org/wiki?curid=833533", "title": "Tom Fuccello", "text": "Fuccello \u00e8 apparso nella serie televisiva \"Dallas\" come Senatore Dave Culver dal 1979 al 1991, figliastro di Donna Culver-Krebbs, interpretata da Susan Howard.\nAltre apparizioni includono: \"California\", \"Simon &amp; Simon\", \"I Colby\", \"Falcon Crest\" e \"Beverly Hills 90210\".\nMor\u00ec di AIDS nel 1993."}
{"id": "833538", "revid": "6923", "url": "https://it.wikipedia.org/wiki?curid=833538", "title": "Bernard de Dryver", "text": "Tent\u00f2 di qualificarsi nei Gran Premi del Belgio del 1977 e 1978 con vetture private, senza successo.\nHa corso per alcune stagioni nei campionati Formula Shellsport e Formula Aurora. Dopo aver abbandonato le gare con vetture a ruote scoperte ha intrapreso la carriera nelle gare endurance."}
{"id": "833540", "revid": "203434", "url": "https://it.wikipedia.org/wiki?curid=833540", "title": "Nutch", "text": "Nutch \u00e8 un progetto finalizzato alla costruzione di un motore di ricerca open source basato sulla piattaforma Lucene.\nIl \"robot\" (o \"web crawler\") \u00e8 stato scritto da zero appositamente per il progetto.\nNutch ha un'architettura altamente modulare per consentire agli sviluppatori di creare propri plugin per la scansione di tipi di dato multimediali, il reperimento di dati, l'interrogazione e la condivisione.\nNel giugno del 2005 Nutch \u00e8 passato dallo stato di Apache Incubator a sottoprogetto di Lucene.\n\u00c8 implementato completamente in Java, ma i dati sono conservati in un formato neutro. Nel giugno 2003 fu eseguito con successo un test per indicizzare 100 milioni di pagine. Per soddisfare la necessit\u00e0 di una elaborazione distribuita, per il progetto Nutch \u00e8 stato anche realizzato una funzionalit\u00e0 di MapReduce ed un file system distribuito. Queste due componenti sono poi confluite in un progetto proprio chiamato Apache Hadoop."}
{"id": "833543", "revid": "466539", "url": "https://it.wikipedia.org/wiki?curid=833543", "title": "Parla con me", "text": "Parla con me \u00e8 stato un programma televisivo italiano satirico, in onda su Rai 3 dal 24 ottobre 2004 al 27 maggio 2011. Il programma \u00e8 stato ideato da Serena Dandini, che lo conduceva insieme al comico Dario Vergassola. Il format del programma \u00e8 stato ripreso dal programma \"The Show Must Go Off\" trasmesso su LA7 nel 2012.\nIl programma.\nIl programma era composto da interviste fatte da Serena Dandini e da Dario Vergassola a vari personaggi importanti. Ad ogni puntata, trasmessa abitualmente in seconda serata, collaboravano anche: la Banda Osiris, sostituita negli ultimi anni da Elio e le Storie Tese, che proponeva esilaranti momenti musicali, l'autore teatrale Ascanio Celestini con i suoi racconti anarchici e stralunati e, ultimamente, con brani di stampo cantautoriale, Andrea Rivera, che era solito intervistare le persone al citofono su scottanti temi di attualit\u00e0, cercando di affrontarli ironicamente e trovando spesso la collaborazione degli intervistati.\nConsulenti ai testi erano Alberto Ferrigolo e Chiara De Antoni. Produttore esecutivo Fandango del programma era Carolina Cimo', mentre produttore esecutivo Rai invece \u00e8 stato Mercuzio Mencucci. Tra gli intervistati dalla Dandini ci sono stati nomi di fama internazionale tra cui Tim Burton, Annie Lennox, Will Smith, Quentin Tarantino, Isabel Allende, Leonardo DiCaprio, Martin Scorsese, Sting, Mika.\nStoria.\nIl programma \u00e8 stato trasmesso dal 2004 al 2007 nella seconda serata della domenica; nel gennaio 2007 fu trasferito, per quattro settimane, nella prima serata del gioved\u00ec, non suscitando per\u00f2 particolare interesse da parte dell'audience e trovandosi presto relegato nuovamente nella seconda serata domenicale. In queste quattro puntate, oltre ai comici gi\u00e0 presenti, Serena Dandini ha ottenuto la collaborazione di Neri Marcor\u00e8, suo storico collaboratore, che ha imitato Luciano Ligabue, Piero Fassino e Maurizio Gasparri, oltre all'immancabile Alberto Angela, che ha rispolverato a sei anni di distanza dalle sue comparsate ne \"L'ottavo nano\".\nDal 21 ottobre 2008 il programma \u00e8 divenuto una striscia quotidiana, trasmessa sempre in seconda serata su Rai 3 dal marted\u00ec (mercoled\u00ec nell'ultima edizione) al venerd\u00ec sostituendo \"Primo Piano\" programma di approfondimento del TG3, nella quale ai soliti artisti si sono aggiunti Lillo e Greg, Caterina Guzzanti, Max Paiella, Diego Bianchi (noto come Zoro), Paola Minaccioni e Federica Cifola.\nCorrado Guzzanti, altro storico collaboratore della Dandini, invece non rientrava nel cast fisso della trasmissione. Nel corso di questi anni infatti il comico romano \u00e8 apparso solo alcune volte, portando in studio l'imitazione di Giulio Tremonti (in due occasioni), \"Barbagli\", il gerarca fascista che ha proposto nel 2006 nel suo film \"Fascisti su Marte\" e del cardinale \"Don Pizzarro\". Nell'edizione 2010/2011 Corrado Guzzanti ha nuovamente preso parte alla trasmissione per una sola puntata parodiando l'allora direttore generale della Rai, Mauro Masi; lo sketch in cui il comico ha preso parte infatti era una telefonata bizzarra e strampalata con cui il finto Masi si lamentava di vari aspetti della trasmissione con la Dandini (tale telefonata era la parodia della vera telefonata di protesta fatta da Mauro Masi durante la trasmissione \"Annozero\").\nPer un breve periodo ha fatto parte del cast del programma anche Paola Cortellesi che qui ha proposto le imitazioni di Stefania Prestigiacomo e Daniela Santanch\u00e8, mentre nell'ultima edizione \u00e8 entrata a far parte del cast anche Francesca Reggiani (altra storica collaboratrice della Dandini ne \"La TV delle ragazze\", \"Scusate l'interruzione\", \"Avanzi\" e \"Tunnel\") che qui ha presentato le parodie di Elisabetta Tulliani (compagna dell'allora presidente della Camera dei deputati, Gianfranco Fini) e dell'allora \"premi\u00e8re dame\" di Francia, Carla Bruni.\nL'edizione 2010/2011 \u00e8 partita marted\u00ec 28 settembre 2010, accompagnata da una serie di polemiche politiche che hanno interessato anche \"Annozero\" (programma di Rai 2) e altri programmi di Rai 3 (\"Che tempo che fa\" e \"Report\").\nLa settima edizione di \"Parla con me\" \u00e8 terminata nel maggio 2011.\nDurante l'estate 2011 ci sono state nuovamente molte polemiche per la riconferma del programma, con un lungo tira e molla sui contratti della trasmissione che hanno infine portato, nel settembre 2011, alla sua cancellazione con il CdA della Rai che ha espresso (con i 5 voti dei consiglieri di centro-destra contro i 4 voti dei tre consiglieri d'opposizione e dell'allora presidente Rai Paolo Garimberti) parere contrario alla realizzazione di una nuova edizione di \"Parla con me\" che si \u00e8 cos\u00ec concluso (nonostante esso risultasse presente nella presentazione dei palinsesti della Rai per la stagione 2011/2012)."}
{"id": "833545", "revid": "466539", "url": "https://it.wikipedia.org/wiki?curid=833545", "title": "Larry O'Brien", "text": "Fu uno dei principali strateghi elettorali per il Partito Democratico degli Stati Uniti. Figlio di immigrati irlandesi, quando non lavor\u00f2 in politica, O'Brien gest\u00ec le propriet\u00e0 immobiliari della famiglia e si occup\u00f2 inoltre di pubbliche relazioni.\nNel 1972 il suo ufficio di Washington nella sede del Comitato nazionale del partito Democratico, fu il principale obiettivo del fallito tentativo di effrazione a scopo di spionaggio politico perpetrato da cinque uomini legati al Comitato per la rielezione del Presidente Richard Nixon, che avrebbe dato origine al clamoroso scandalo Watergate.\nDivenne Commissario della NBA, la lega professionistica del basket statunitense e mantenne l'incarico fino al 1984. \u00c8 membro del Naismith Memorial Basketball Hall of Fame dal 1991 in qualit\u00e0 di contributore.\nPolitica.\nLarry O'Brien impar\u00f2 la politica in giovent\u00f9 quando suo padre, il quale era il leader di un partito locale, lo recrut\u00f2 a soli 11 anni per contribuire localmente come volontario nella campagna presidenziale del 1928 di Al Smith. Divenne un appassionato democratico prima di ottenere nel 1942 la laurea in legge alla Northeastern University di Boston.\nFu designato da John Fitzgerald Kennedy nel 1952 come direttore della sua positiva campagna elettorale come senatore in Massachusetts nel 1958 e successivamente anche per la campagna che vide di nuovo la sua rielezione. L'elezione di Kennedy fu largamente attribuita ad O'Brien ed al suo sistema di reclutamento, il suo uso di volontari ed il suo sviluppo della campagna elettorale su scala nazionale. Incominci\u00f2 nel 1959 a costruire la fondazione per la campagna elettorale del senatore Kennedy girando per gli USA. Sempre da Kennedy fu in seguito chiamato a dirigere la sua campagna presidenziale del 1960. Il suo piano di elezione negli stati chiave come il Wisconsin e la Virginia Occidentale persuase molti nel partito che il fatto che Kennedy fosse cattolico non era un problema.\nO'Brien svilupp\u00f2 una nuova strategia di campagna elettorale per il \"Convegno Nazionale dei Democratici\" che divenne un metodo standard per ambo i partiti. Raccolse ogni informazione sui delegati e sui loro sostituti e comunic\u00f2 frequentemente ogni legame tra le assemblee. Nel 1964 fu designato dal presidente Lyndon B. Johnson per organizzare la sua campagna presidenziale. Nel 1968 fu chiamato anche dal vicepresidente Hubert Humphrey sempre per dirigere la propria campagna presidenziale.\nConvinto del principio che quei partiti politici erano fondamentali per il processo politico statunitense, fu eletto nel 1968 e nel 1970 dal Democratic National Committee come suo presidente. Il suo ufficio fu l'obiettivo primario dell'irruzione nel quartier generale del DNC nel 1972 che port\u00f2 in seguito allo scandalo Watergate. Sembra che lo stesso presidente Richard Nixon avesse richiesto in precedenza ad alcuni suoi collaboratori di incrementare la raccolta di informazioni sensibili e lo spionaggio contro O'Brien per ricercare eventuali prove di una connessione illecita tra il politico democratico e Howard Hughes. Dopo l'effrazione per primo O'Brien parl\u00f2 di eventi misteriosi che potevano mettere in pericolo la democrazia americana, evidenzi\u00f2 la necessit\u00e0 di esaurienti chiarimenti da parte del partito Repubblicano e della Casa Bianca e richiese subito un risarcimento milionario in una causa civile. \nLa sua esperienza politica \u00e8 narrata nel libro \"No Final Victories: a Life in Politics-From John F. Kennedy to Watergate\", pubblicato nel 1974 da DoubleDay &amp; Company. Il Lawrence O'Brien Award fu creato nel 1992 dalla sua famiglia e dai leader del partito democratico come riconoscenza per i molti anni di servizio e la sua fede nell'importante contributo dei volontari.\nGoverno.\nLa sua prima carica gli venne assegnata da Foster Furcolo nel 1948 come assistente amministrativo a Washington e nel 1960 fu incaricato da Kennedy di recrutare lo staff per la sua amministrazione ed in seguito, nel 1961, divenne il suo assistente speciale per le relazioni congressuali e per il personale. Si diede da fare con successo durante il primo anno di presidenza di Kennedy per lo sviluppo del Comitato per la Camera dei Rappresentanti riguardo alle regole per assicurare una liberale e moderata maggioranza. Lavor\u00f2 inoltre per la maggioranza supportando l'idea di aumentare il salario minimo.\nO'Brien rimase alla Casa Bianca anche dopo l'assassinio di Kennedy quando fu chiamato al servizio dal presidente Johnson. Continu\u00f2 il servizio fino al 1965. O'Brien fu designato da Johnson come Capo generale delle Poste (\"U.S.Postmaster General\") e rest\u00f2 in servizio fino al 1968. Nel 2004 venne nominata ed aperta una \"Galleria dell'Archivio Nazionale Amministrativo Lawrence F. O'Brien\" in sua memoria.\nSport.\nFu nominato nel 1975 commissario della NBA dove diresse la positiva fusione con la American Basketball Association, negozi\u00f2 la collaborazione televisiva con la CBS e vide incrementare in maniera significante gli spettatori durante le partite. Continu\u00f2 questo servizio fino al 1984. Il \"NBA Championship Trophy\" fu rinominato in Larry O'Brien NBA Championship Trophy in onore al suo servizio per la pallacanestro."}
{"id": "833550", "revid": "77332", "url": "https://it.wikipedia.org/wiki?curid=833550", "title": "Pavel Alexandrovich Florensky", "text": ""}
{"id": "833551", "revid": "33689", "url": "https://it.wikipedia.org/wiki?curid=833551", "title": "Gneo Cornelio Cinna Magno", "text": "Pi\u00f9 semplicemente noto come Cornelio Cinna, da non confondersi con Lucio Cornelio Cinna, console nell'87 a.C., fu un console, figlio di Lucio Cornelio Cinna, pretore nel 44 a.C.\nCornelio Cinna viene ricordato dalla storiografia ufficiale per essersi distinto, nelle prime fasi dell'ascesa al potere di Augusto, schierandosi nelle file degli assassini di Giulio Cesare - la madre Pompeia era infatti figlia di Pompeo Magno - e in particolare militando fra i rivoltosi guidati da Sesto Pompeo, sconfitto poi dal futuro Augusto.\nQuesta militanza anti-ottavianea va per\u00f2 valutata criticamente sul piano storiografico, in considerazione del ruolo svolto successivamente da Cinna nel corso del principato augusteo. In ragione della politica di integrazione imposta da Augusto nei confronti dei suoi avversari politici, Cinna divenne uno degli esponenti dell'aristocrazia pi\u00f9 vicini al principe. \nNel 4 d.C., tuttavia (ma secondo altre fonti, in anni precedenti), venne alla luce un piano eversivo elaborato da costui contro Augusto; ottenuta per\u00f2 una piena confessione, il principe prefer\u00ec, su consiglio della moglie Livia, accordare il perdono al congiurato, che l'anno dopo (5) venne perfino eletto al consolato. \nSi tratt\u00f2 quindi di una congiura \"sui generis\": secondo altre ricostruzioni, essa in realt\u00e0 fu parte di un piano, elaborato da Augusto stesso con l'accordo di Cinna, per consolidare attorno a s\u00e9 il consenso dell'aristocrazia e permettere il varo di alcune riforme necessarie per limitare la libert\u00e0 elettorale dei comizi centuriati."}
{"id": "833552", "revid": "2121138", "url": "https://it.wikipedia.org/wiki?curid=833552", "title": "Jongmyo", "text": "Il santuario di Jongmyo (in coreano: ) \u00e8 un edificio dedicato alle commemorazioni dei re e delle regine della Dinastia Chosun.\nIl santuario si trova a Seul, in Corea del Sud, ed \u00e8 un luogo sacro per il confucianesimo, il pi\u00f9 antico fra quelli dedicati ai sovrani che si sia conservato fino ad oggi, le cui cerimonie continuano una tradizione iniziata nel XIV secolo. Questo tipo di costruzioni era comune nella penisola coreana durante i tre regni di Corea, ma solo quelli della Dinastia Chosun sono giunti ai giorni nostri. Nel 1995 il santuario di Jongmyo \u00e8 stato inserito nell'elenco dei patrimoni dell'umanit\u00e0 dell'UNESCO.\nStoria.\nQuando venne costruito nel 1394 per ordine del re Taejo si credeva che questo fosse uno degli edifici pi\u00f9 lunghi di tutta l'Asia, se non il pi\u00f9 lungo. La sala principale, il \"Jeongjeon\", aveva sette stanze, ognuna delle quali era riservata per un re e la rispettiva regina. Il complesso venne espanso per ordine di Sejong il Grande, che fece costruire la \"Yeongnyeongjeon\" (Sala dell'eterno benessere). Negli anni successivi, l'abitudine di espandere il complesso continu\u00f2, soprattutto in direzione da ovest a est, soprattutto per la necessit\u00e0 di ospitare un maggior numero di tavolette commemorative durante il regno dei sovrani successivi; si arriv\u00f2 ad un totale di 19 stanze.\nDurante l'invasione giapponese del 1592 le forze d'occupazione bruciarono il complesso, che venne ricostruito nel 1601: questa seconda edificazione \u00e8 quella che \u00e8 giunta fino a noi. Anche le tavolette originarie si sono salvate, poich\u00e9 durante l'invasione nipponica vennero nascoste nella casa di un comune cittadino. Esse sono composte da 19 tavolette dedicate ai re e 30 dedicate alle regine, messe in 19 stanze. Ognuna di queste stanze \u00e8 molto semplice e solo due tavolette reali non sono conservate qui.\nDelle porte di accesso del santuario, quella meridionale era riservata agli spiriti, quella orientale al re e quella occidentale ai celebranti dei rituali regali. Dal trono che si trovava nel palazzo Gyeongbokgung, uno dei cinque grandi palazzi della dinastia Chosun, il santuario di Jongmyo era visibile sulla sinistra del re, mentre il santuario di Sajik (un altro importante santuario del Confucianesimo) era visibile alla destra del re, una pratica derivata dalla tradizione cinese. Di fronte alla sala principale si trova il \"Woldae\", un cortile lungo 150 metri e largo 100."}
{"id": "833561", "revid": "712828", "url": "https://it.wikipedia.org/wiki?curid=833561", "title": "Jehoram", "text": ""}
{"id": "833563", "revid": "812894", "url": "https://it.wikipedia.org/wiki?curid=833563", "title": "Personaggi di Raven", "text": "\"Raven\" \u00e8 una serie televisiva prodotta da Disney Channel che racconta le vicende di una giovane veggente, Raven Baxter, che crea pi\u00f9 guai di quelli che riesce a risolvere.\nPersonaggi principali.\nRaven Baxter.\nRaven Lydia Baxter, interpretata da Raven Symon\u00e8\nSempre pronta a cambiare il futuro, Raven \u00e8 la simpatica protagonista veggente di questa serie. I suoi migliori amici sono Eddy e Chelsea. Ha un fratello e un giorno spera di diventare una stilista di successo. Si fidanzer\u00e0 con Eddie. Frequenta la Bayside High School e attualmente lavora come assistente per la famosa stilista di fama internazionale Donna Cabonna.\nIl personaggio all'inizio doveva essere chiamato Dawn Baxter, ma fu cambiato in Raven Baxter, dopo che Raven Symon\u00e8 vinse la parte nel telefilm.\nChelsea Daniels.\nChelsea Ophelia Daniels, interpretata da Anneliese Van Der Pol\nChelsea \u00e8 la migliore amica di Raven ed Eddie. A volte \u00e8 un po' tonta e sbadata, ma in molte situazioni si scopre una persona piena di sorprese. \u00c8 vegetariana e amante della natura.\nEddie Thomas.\nEdward Thomas, interpretato da Orlando Brown\nEddie \u00e8 il migliore amico di Raven. Aspirante rapper, \u00e8 il capitano della squadra di basket della Bayside, i Bayside Baracudas. Come si pu\u00f2 capire, anche lui frequenta la stessa scuola di Raven, la Bayside High school. \u00c8 molto legato al fratello di Raven: Cory. Per un periodo \u00e8 stato anche il fidanzato di Raven.\nCory Baxter.\nCory Baxter, interpretato da Kyle Massey\nCory \u00e8 il fratello di Raven e anche lui \u00e8 conoscenza del fatto che Raven \u00e8 veggente. Nella prima serie si scopre che parla bene lo spagnolo, inoltre, cosa da non dimenticare, aveva anche una cotta per Chelsea. Ha due migliori amici: William e Larry.\nVictor Baxter.\nVictor Baxter, interpretato da Rondell Sheridan\nVictor \u00e8 il padre di Raven e Cory ed \u00e8 proprietario del ristorante Chill Grill. Ha anche un rivale: Leonard Stevenson.\nTonya Baxter.\nTonya Baxter, interpretata da T'Keyah Crystal Keym\u00e1h\nTonya \u00e8 la madre di Raven e Cory. Appare dalla prima alla terza stagione. Nella quarta compare solamente in un episodio poich\u00e9 impegnata a studiare diritto internazionale in Inghilterra."}
{"id": "833565", "revid": "767487", "url": "https://it.wikipedia.org/wiki?curid=833565", "title": "Arthur Caswell Parker", "text": "Biografia.\nNacque nella Riserva di Cattaragus, posta nella parte occidentale dello Stato di New York. Figlio di Frederick Ely Parker, era di discendenza Seneca da parte di padre e di nonno paterno, che avevano entrambi sposato due maestre missionarie inglesi del New England.\nL'influenza della cultura seneca, nonostante egli non potesse definirsi a pieno titolo come tale, fu molto importante per lui in tutta la sua vita ed egli cerc\u00f2 di identificarsi e immedesimarsi il pi\u00f9 possibile con essa. Di rilevanza non minore fu per lui la tradizione cristiana, imparata sia da parte del nonno, che lavor\u00f2 anche come predicatore laico nella cappella della missione di Cattaragus, sia da parte della madre, maestra missionaria.\nNei primi dieci anni della sua infanzia, trascorsi tutti nella Riserva di Cattaragus, Parker svilupp\u00f2 un forte interesse per le storie dei vecchi seneca, per la storia naturale e per la botanica.\nAll'et\u00e0 di undici anni, la famiglia dovette seguire il padre a White Plains, nei dintorni di New York, per motivi di lavoro (il padre lavorava per la New York Central Railroad). Qui frequent\u00f2 la scuola pubblica e consegu\u00ec il diploma di maturit\u00e0 nel 1897 alla \"White Plains High School\". Nonostante avesse ricevuto ottime raccomandazioni per avviare una carriere nell'ambito ecclesiastico, decise di intraprendere un'altra strada. Infatti, iscrittosi al seminario Dickenson di Williamsport (Pennsylvania), lo abbandon\u00f2 quasi subito per andare a lavorare presso un giornale locale.\nSuccessivamente, durante una delle sue numerose visite al Museo Americano di Storia Naturale di New York, conobbe il professor Frederick W. Putnam, docente di antropologia all'Universit\u00e0 Harvard e l'archeologo Mark Raymond Harrington (con cui poi svilupp\u00f2 un ferrato rapporto lavorativo e di amicizia), che lo instradarono verso l'antropologia e l'archeologia.\nIn questo periodo inizi\u00f2 a frequentare, insieme ad Harrington e altri amici, il circolo culturale della signora Harriet Converse, anch'essa appassionata di folklore e di cultura indiana. Alla morte di questa Parker fu nominato esecutore testamentario e cur\u00f2 la redazione degli scritti raccolti dalla Converse perch\u00e9 fossero pubblicati.\nNonostante frequentasse un ambiente prevalentemente di tipo accademico, non consegu\u00ec mai una laurea, bench\u00e9 avesse ricevuto esplicito invito da parte del professor Franz Boas della Columbia University. Prefer\u00ec invece proseguire la carriera archeologico-museale con Harrington e Putnam.\nDopo il 1903, Parker fu nominato primo archeologo al Museo di Stato di New York e inizi\u00f2 a dedicarsi seriamente alla raccolta di racconti popolari e oggetti d'arte seneca. Fu in questo periodo di assidua frequentazione con gli indiani che venne ammesso nel Clan dell'Orso e gli fu assegnato il nome indiano di Gawasowaneh (\"Grande Serpente di Neve\").\nNel 1911, assieme a Charles Alexander Eastman ed altri, fond\u00f2 la Societ\u00e0 degli Indiani Americani allo scopo di divulgare la cultura dei nativi americani e educare al rispetto di questa cultura. In seguito, dal 1915 al 1920, fu direttore dell\"'American Indian Magazine\", edito dalla societ\u00e0 stessa.\nNel 1925 divenne direttore del Museo di Arti e Scienze di Rochester e nel 1935 venne eletto Presidente della Societ\u00e0 per l'Archeologia Americana.\nNel 1944 collabor\u00f2 alla fondazione del Congresso Nazionale dei Nativi Americani e divenne piuttosto attivo nella gestione degli affari indiani, dopo il suo ritiro dalla direzione del Museo di Rochester.\nPoco prima di morire si trasfer\u00ec nella vicinanze del lago Canandaigua, nella Naples Valley di New York. Mor\u00ec il 1\u00ba gennaio 1955, all'et\u00e0 di 73 anni."}
{"id": "833566", "revid": "253269", "url": "https://it.wikipedia.org/wiki?curid=833566", "title": "Kevin Peter Hall", "text": "Biografia.\n\u00c8 famoso per aver interpretato il Dr. Elvin Lincoln nella serie \"Misfits\" (1985), il \"mostro\" in \"Profezia\" (1979), \"Bigfoot e i suoi amici\" (1987), \"Non aprite quell'armadio\" (1987), \"Predator\" (1987), e \"Predator 2\" (1990). Durante lo sviluppo di \"Predator\", l'alieno venne interpretato anche da Jean-Claude Van Damme. Alla fine la produzione opt\u00f2 per Hall e la sua maggiore fisicit\u00e0. Kevin Peter Hall pu\u00f2 essere visto alla fine del film nel ruolo del pilota di elicottero.\nPartecip\u00f2 inoltre a \"Giudice di notte\" e a \"\". Spesso rappresentava mostri a causa della sua enorme statura, circa 220\u00a0cm. Nel 1989 spos\u00f2 l'attrice Alaina Reed, protagonista della serie tv \"227\", dopo esser anche apparso nel programma. Dalla Reed ebbe due figli.\nAlla fine del 1990 fu coinvolto in un incidente stradale a Los Angeles ed ebbe bisogno di una trasfusione di sangue che si scopr\u00ec essere contaminata dal virus dell'HIV. Contrasse l'AIDS e mor\u00ec poco dopo.\nPrima di morire, interpret\u00f2 il bigfoot Harry in 16 episodi della serie televisiva \"Harry e gli Henderson\"."}
{"id": "833568", "revid": "77332", "url": "https://it.wikipedia.org/wiki?curid=833568", "title": "Libro dei proverbi", "text": ""}
{"id": "833569", "revid": "287204", "url": "https://it.wikipedia.org/wiki?curid=833569", "title": "Ondrej Herzan", "text": ""}
{"id": "833571", "revid": "124792860", "url": "https://it.wikipedia.org/wiki?curid=833571", "title": "Lucene", "text": "Lucene \u00e8 una API gratuita ed open source per il reperimento di informazioni inizialmente implementata in Java da Doug Cutting. \u00c8 supportata dall'Apache Software Foundation ed \u00e8 resa disponibile con l'Apache License. Lucene \u00e8 stata successivamente reimplementata in Perl, C#, C++, Python, Ruby e PHP.\nSebbene concepita per realizzare applicazioni che necessitano di funzionalit\u00e0 di indicizzazione e ricerca full text, Lucene \u00e8 molto nota ed usata per la realizzazione di motori di ricerca sia sul World Wide Web che sulle Intranet private. Questo ha portato all'affermazione di una percezione del prodotto come di un motore di ricerca dotato di web spider e parser HTML. In realt\u00e0 l'utilizzo di Lucene richiede che tali moduli siano forniti esternamente.\nI dati gestiti da Lucene sono rappresentati come \"documenti\" (document) dotati di \"campi\" (fields) testuali. Questa genericit\u00e0 consente di realizzare, con le API di Lucene, prodotti indipendenti dal formato dei file: possono essere indicizzati con Lucene testi in PDF, HTML, Microsoft Word cos\u00ec come in ogni altro tipo di file dal quale sia possibile estrarre informazioni.\nLucene \u00e8 stato re-implementato (o \u00e8 in corso di re-implementazione) anche in C, C++, Delphi, C#/.NET, Perl, Ruby, PHP e Common Lisp.\nIl software Apache Tika per la ricerca testuale \u00e8 stato per un periodo un sottoprogetto di Lucene, prima di diventare autonomo nel 2007.\nSoftware che utilizzano Lucene.\nUna lista pi\u00f9 esaustiva di software che usano Lucene \u00e8 presente nella pagina PoweredBy della wiki di Lucene."}
{"id": "833580", "revid": "712828", "url": "https://it.wikipedia.org/wiki?curid=833580", "title": "Ioram", "text": ""}
{"id": "833602", "revid": "125591357", "url": "https://it.wikipedia.org/wiki?curid=833602", "title": "Melo Mafali", "text": "Dopo aver compiuto gli studi classici nella sua citt\u00e0 si trasferisce a Colonia. Nei primi anni del 2000 torna a Messina, citt\u00e0 nella quale risieder\u00e0 per il resto della sua vita. Tra i suoi lavori importanti si ricordano \"Babylons Acumen\" (1992), \"Aida presents Mythos\" (1995), \"El Libro de la Luna\" (1993).\nHa composto anche musica per ensemble e strumenti tradizionali, oltre che composizioni elettroniche tra cui \"L'Ecole du Libertinage\" del 2002. Tra le sue composizioni classiche si ricordano \"Minimal Bride\" (2000) per due xilofoni e orchestra d'archi, il \"Concerto n.1 per pianoforte e orchestra\" (1995), \"Suite Antiqua per piccola orchestra d'archi\", \"Suite per due chitarre e quartetto d'archi, Trittico di Vulcano,\" e numerosi brani per ensemble orchestrali, pianoforte solo o per due pianoforti, per chitarra sola e per duo di chitarre, per chitarra e piano, per trii e quartetti.\nHa collaborato dal 1996 al 2003 al progetto per due pianoforti, \"The Piano Duo\", con il quale ha registrato tre CD per l'etichetta tedesca \"Greenhouse\". Alcune delle sue composizioni per pianoforte sono state incise dalla pianista di origine coreana Jennifer Lim. Tra le sue collaborazioni come arrangiatore e compositore spiccano quelle con il bluesman Rufus Thomas, e Bobby Kimball del gruppo \"Toto\".\nNel 2006 ha avviato il progetto \"The Spell Trio\" con il fratello Pippo Mafali, bassista e compositore, e la cantante e violinista Maria Fausta Rizzo. La band si scioglier\u00e0 nel 2012 con la morte di Pippo Mafali.\nNel 2008 ha composto, insieme a Bruno Venturo, le musiche per il film \"Un amore di Gide\" diretto da Diego Ronsisvalle con la produzione di Lastrada.\nNel 2014 fonda la Societ\u00e0 Cooperativa \"Sinfonietta Messina\" per la quale ha composto arrangiamenti e composizioni originali. Fra tutte le opere composte per l'Orchestra \"Sinfonietta\" si ricorda l'Opera/Balletto dedicata alla vita di Giovanni Falcone dal titolo \"La manna\", andata in scena a Messina il 26 febbraio 2016, scritta per orchestra d'archi e fiati e rock band. \nBiografia.\nNasce a Messina il 6 febbraio del 1958 da Domenico Mafali, insegnante di inglese, e Concetta Giuffr\u00e8, maestra. \u00c8 fratello maggiore del compositore/contrabbassista Pippo Mafali.\nAll'et\u00e0 di 9 anni inizia lo studio del pianoforte al conservatorio Arcangelo Corelli di Messina, con la maestra Carmela Leone.\nPartecipa nel 1979-1980 a due festival di Jazz importanti, nel primo con il gruppo musicale Funfair, aprendo per il grande Dexter Gordon-nel secondo aprir\u00e0 da pianista solista per la serata dedicata ai grandi batteristi del jazz, Max Roach, Jack de Johnette, Airto Moreira. Queste due esibizioni lo incoraggeranno a seguire la via della musica come filosofia di vita, nonch\u00e9 come professione.\nNel novembre del 1980 si trasferisce prima a Wuppertal, Germania Federale, poi a Colonia sul Reno, dove continua gli studi di pianoforte, e gli studi di composizione e musica corale.\nInizia per\u00f2 contemporaneamente a interessarsi di musica elettronica, un interesse che era nato anni prima quando inizi\u00f2 a sperimentare con il minimoog, il suo primo sintetizzatore, che aveva usato frequentemente con il Mausoleo-un gruppo di estrazione progressive messinese che si ispirava alla scuola di Canterbury di Robert Wyatt.\nNel 1983 inizia a far parte dell'\u00e9quipe di un importante studio di registrazione a Rommerskirchen, vicino a Colonia, lavorando assiduamente come arrangiatore \"midi\" e compositore, con l'aiuto della workstation elettronica PPG Waveterm, costruita da Wolfgang Palm, incidendo per nomi nuovi della musica soul americana prodotti in Germania dalla EMI.\nTra il 1986 e il 1990 lavora incessantemente in grandi studi di registrazione mitteleuropei, prevalentemente in Germania, ma anche nei Paesi Bassi e Belgio, tra i quali ricordiamo Can Studio, Dierks Studios, Katy Studios a Waterloo, Europa Sound a Francoforte sul Meno, Cream sempre a Francoforte.\nGli artisti con i quali collabora sono di estrazioni e generi disparati: ricordiamo Nino De Angelo, una collaborazione stretta e prolifica su tre dei suoi album, la scuola dance-elettronica di Frankfurt tra cui svettano Mousse T. e Off (i futuri Snap), per non dimenticare il produttore/dj degli albori di questo genere, Mike Staab, con il quale realizza e produce svariate dance productions d'avanguardia e remake di successo (Delegation/Where's the Love), sotto la regia tecnica del leggendario fonico/produttore tedesco Thomas Schmitt.\nNel 1988 inizia la sua intensa collaborazione con la sua compagna di allora, l'eccentrica ballerina/coreografa di origini francesi Aida Le Pesqueur, che con lui inizia un connubio anche artistico che passa da spettacoli crossover a met\u00e0 strada tra belly dance, danze etno-africane e tango. Nel 1989 realizza con lei uno spettacolo originale al Flora di Colonia, con un grande successo di pubblico, stampa e interviste tv. A questo segue lo spettacolo \"Mythos\", a cui poi seguir\u00e0 un album con musiche originali ispirate alle danze medio-orientali, con forti contaminazioni elettroniche, edite dall'etichetta specializzata \"Danzone\" di Berlino.\nNel 1990 fonda lo studio di registrazione \"Peak Top\" a Colonia/Porz, insieme al grande manager belga Freddie Cousaert. Questa struttura diventa presto meta di alcune leggende della soul music americana, tra cui Gil Scott-Heron, Isaac Hayes, Rufus Thomas, Franky Gaye (il fratello di Marvin), Gloria Gaynor, perfino consigliato da altri artisti come Rick Wakeman e Tina Charles. Lo studio gode di una buona popolarit\u00e0 e si dedica anche alla produzione di svariate colonne sonore, specialmente di cartoni (Felix the Cat). Melo Mafali realizza in questo studio la sua opera prima da solista, \n\" Babylons Acumen\" (1992-Aton), un album singolare ed eclettico, con sonorit\u00e0 acido-elettroniche che si mescolano a strumenti classici e orchestrali, piano, archi, violino, senza alcuna concessione all'easy listening, anzi con una forte vena da colonna sonora a forti tinte. Il roboante pamphlet nel booklet che accompagna il cd parla di stati futuri che si uniranno per poi sciogliersi nel prossimo futuro, la fine del razionalismo, una nuova Babilonia. \u00c8 un album concept moderno e all'avanguardia, che lascia perplessi o entusiasti, senza mezzi termini.\nSu Babylons Acumen sono presenti alcuni brani fondamentali, tra cui spiccano \"Der Geschaeftsmann\", che diventer\u00e0 in seguito \"Atem\", in versione orchestrale, e \"Mutazione\", con le \"Variazioni per Quartetto d'Archi\". Nel 1994 esca per la EFA il primo album per piano solo, \"El Libro De La Luna\", con in copertina un dipinto dell'artista inglese Rowland Fade, che include \"La Morte Douce\", forse il brano per pianoforte pi\u00f9 famoso del musicista. Nasce proprio in questo magico '93 la sua collaborazione con la band di Colonia \"What's Up\", W.Fedde, D.Sengotta, Brahm Heidl e soprattutto Ron White, cantante e ballerino di colore originario di Washington D.C. La band riscuoter\u00e0 notevoli successi mediali e di pubblico negli anni seguenti (trasmissioni tv importanti, tra cui VIVA e Schmitteinander in cui si esibiscono dal vivo con le Pointer Sisters, fino a sciogliersi per fratture interne nel 1999, dopo una tourn\u00e9e spagnola per promuovere il primo e unico cd. Negli anni novanta realizza anche una serie di musiche per corti e spot pubblicitari tra cui quello per la Warsteiner e la Opel Corsa. \u00c8 del 1990 la musica per il corto \"Luxuria\" del regista austriaco C. Wohlfahrter, film che pass\u00f2 anche sulle reti SAT 1, RTL e ZDF.\nNegli anni novanta Melo Mafali comincia a comporre musica classica e classico contemporanea per svariate ensemble, elaborando e realizzando cos\u00ec una sua vena fortemente neo-classica, mista ad elementi e moduli eterogenei di altre modalit\u00e0 musicali. Le Variazioni su Mutazione per Quartetto d'Archi sono del 1990, il Concerto per Pianoforte e Orchestra in si minore \u00e8 del 1995. Il progetto pi\u00f9 importante del musicista negli anni novanta \u00e8 certamente il connubio con il pianista e compositore Ren\u00e8 Pretschner, noto sotto il nome di The Pianoduo. Questo inusuale sodalizio musicale produrr\u00e0 tre album, di cui uno doppio e uno dal vivo (vedi discografia). Gli anni duemila cominciano con la collaborazione con il fotografo e videomaker Richard Welnowski, gi\u00e0 noto per il duo notevole lavoro con la pluripremiata casa di produzione video Zbig. Con lui Melo Mafali realizza numerosi spot pubblicitari di notevole importanza, e anche il video di presentazione per il Piano Duo. Mafali conosce poi Alex Squarzoni, manager di spettacoli circensi, che lo nomina direttore musicale del suo nuovo spettacolo/circo, \u201cZucchero, a circus of Venice\u201d. Mafali realizza anche un cd per l'occasione, in cui non mancano riferimenti a Rond\u00f2 Veneziano. \nNegli ultimi anni, dal 2004 al 2021, si dedica maggiormente a composizioni di stampo classico, e arrangiamenti per archi e orchestra mista. Alcuni suoi brani classici vengono suonati in tourn\u00e9e internazionali come il \"Divertimento for two guitars\" che ha avuto la sua prima esecuzione presso il Guangzhou Opera House di Guangzhou, in Cina, ad opera del Duo Blanco Sinacori al quale ha dedicato diverse composizioni. Collabora poi con Wolf Hoffmann per il suo progetto classic/metal per un tour Mondiale. Per la band Accept realizza anche gli arrangiamenti orchestrali per l'album \" Blood Of The Nation\", 2010, come pure quelli per il concerto di Wacken 2017, nel quale la band tedesca suona tutti i suoi brani pi\u00f9 famosi, accompagnata dal vivo dalla CSNO (Orchestra Nazionale della Repubblica Ceca).\nNella notte del 30 novembre 2021 Melo Mafali \u00e8 morto, mentre si trovava in Ungheria per motivi di lavoro: alcuni giorni prima era risultato positivo al Covid."}
{"id": "833605", "revid": "287204", "url": "https://it.wikipedia.org/wiki?curid=833605", "title": "4385 Elsasser", "text": ""}
{"id": "833613", "revid": "767487", "url": "https://it.wikipedia.org/wiki?curid=833613", "title": "Back to the Heavyweight Jam", "text": "Back to the Heavyweight Jam \u00e8 un album in studio degli Scooter pubblicato nel 1999."}
{"id": "833616", "revid": "287204", "url": "https://it.wikipedia.org/wiki?curid=833616", "title": "Quinto Salvidieno Rufo Salvio", "text": "Segu\u00ec come generale Ottaviano nelle sue prime imprese belliche: fu suo legato nella guerra di Perugia, e si occup\u00f2 come promagistrato del comando delle legioni in Spagna. Svolse inoltre con successo operazioni militari contro Sesto Pompeo, sventandone il tentativo di invadere l'Italia ma venendo da lui sconfitto nelle acque di Reggio.\nEssendo stato designato come console per il 39 a.C., sul finire del 40 a.C. una delazione attribuita da alcune fonti allo stesso Marco Antonio port\u00f2 alla luce una congiura ordita da Salvidieno contro Ottaviano, dovuta all'ambizioso tentativo di scalzarlo e di costituire una diarchia insieme con Marco Antonio. Il processo fu rapidamente portato a termine dal Senato e Salvidieno fu di conseguenza esiliato e spinto al suicidio.\nCome avvenne per quasi tutti gli esponenti del dissenso al principato augusteo, la figura di Salvidieno Rufo incorse in una vera e propria \"damnatio memoriae\", che rende difficile accertare sul piano storico la veridicit\u00e0 delle accuse per le quali fu condannato, nonch\u00e9 ricostruire le fasi della sua vita attraverso le fonti storiografiche.\nSi tratt\u00f2 indubbiamente di uno dei pi\u00f9 fedeli collaboratori ed amici del giovane triumviro; forse, addirittura, del suo \"secondo\" in carica. Proprio questa posizione di Salvidieno Rufo nella gerarchia ottavianea ha spinto alcuni storiografi a immaginare la possibilit\u00e0 di un cinico accordo, fra Ottaviano e Marco Antonio (che in quel momento si trovava in posizione di superiorit\u00e0, nell'ambito del triumvirato), mediante il quale l'eliminazione di un validissimo generale come Salvidieno sarebbe valsa a compensare la concessione a Ottaviano del controllo su Roma. La propaganda augustea avrebbe poi riplasmato la vicenda, per delineare l'immagine di Augusto come difensore integerrimo dello stato, finanche contro i pi\u00f9 stretti collaboratori.\nBibliografia.\nF. Rohr Vio, \"Le voci del dissenso. Ottaviano Augusto e i suoi oppositori\", Padova. Il Poligrafo, 2000; ISBN 88-7115-200-X"}
{"id": "833621", "revid": "289247", "url": "https://it.wikipedia.org/wiki?curid=833621", "title": "Santa Hildegard di Bingen", "text": ""}
{"id": "833626", "revid": "2208034", "url": "https://it.wikipedia.org/wiki?curid=833626", "title": "Posizionamento (motori di ricerca)", "text": "Con il termine posizionamento s'intende l'acquisizione di visibilit\u00e0 tra i risultati dei motori di ricerca. Pi\u00f9 specificamente, \u00e8 l'operazione attraverso la quale il sito viene ottimizzato per comparire nei risultati in una \"posizione\" il pi\u00f9 possibile favorevole e rilevante. Le pagine di risposta di una ricerca online ospitano sia risultati veri e propri sia inserzioni a pagamento. Quindi il posizionamento pu\u00f2 essere di due tipi:\nDescrizione.\nIl posizionamento prima di Google.\nAlla fine degli anni novanta, i primi motori di ricerca facevano riferimento alle parole chiave inserite dagli stessi creatori di siti web all'interno delle loro pagine, attraverso i tag META. In un mondo ideale questo approccio sarebbe stato abbastanza funzionale, ma ben presto i webmaster pi\u00f9 furbi cominciarono ad inserire nelle loro pagine decine di parole chiave, rendendo di fatto nulla l'utilit\u00e0 di questo strumento (prevista, peraltro, nelle stesse specifiche di HTML).\nContemporaneamente, i motori di ricerca pi\u00f9 diffusi (uno dei pi\u00f9 utilizzati al tempo era AltaVista) iniziarono a \"vendere\" le posizioni alte dei loro risultati di ricerca, mischiando, nella presentazione dei risultati, sia i siti \"meritevoli\", cio\u00e8 rispondenti ai criteri di ricerca dell'utente, sia siti clienti che avevano pagato il motore di ricerca per farsi trovare dagli utenti nelle prime pagine di risposta.\nQuesta situazione non certo limpida prepar\u00f2 il terreno per l'avvento di Google.\nOttimizzazione del sito.\nL'ottimizzazione del sito prevede un lavoro costante di miglioramento della struttura e delle informazioni contenute nelle pagine. Un sito realizzato seguendo criteri di usabilit\u00e0 e di ottimizzazione per i motori deve poi contenere informazioni testuali. I motori di ricerca privilegiano infatti testo in chiaro (selezionabile). Anche se hanno altre potenzialit\u00e0, come quella di leggere i documenti in formato PDF o di capire di cosa tratta un'immagine.\n\u00c8 importante che, una volta ottimizzata il pi\u00f9 possibile la struttura del sito, ci si concentri sui testi. Scrivere testi originali, mai copiati, esaustivi, con informazioni chiarificatrici \u00e8 una delle operazioni di base per la valorizzazione di un sito, fondamentale affinch\u00e9 risulti interessante agli occhi dei lettori - e dei motori di ricerca.\nI professionisti e le aziende che si occupano di ottimizzazione per i motori di ricerca possono usare diverse tecniche. Le due pi\u00f9 conosciute sono:\nMarketing sui motori di ricerca.\nIl \"Search engine marketing\" (SEM) \u00e8 un insieme di metodologie volte all'utilizzo del canale motori di ricerca per il raggiungimento di obiettivi di marketing, come ad esempio il miglioramento del posizionamento di un sito all'interno delle pagine dei motori di ricerca per facilitarne la reperibilit\u00e0 attraverso le ricerche online.\nIl search engine marketing si riferisce anche alla professione svolta dai consulenti che conducono progetti di ottimizzazione per i motori di ricerca sui siti dei propri clienti o pianificano campagne di \"keyword advertising\" (pubblicit\u00e0 calibrata sulle parole chiave).\nLe attivit\u00e0 svolte nel posizionamento sui motori di ricerca sono molteplici ed \u00e8 possibile elencare le pi\u00f9 note:\nLe evoluzioni degli algoritmi dei grandi motori di ricerca spingono i webmaster a studiare nuove metodologie per il posizionamento nei motori di ricerca, quali ad esempio strategie d'immagine e infografiche, ampliando e focalizzando sempre pi\u00f9 l'aspetto pratico del posizionamento sui contenuti rispetto alla diffusione globale di un singolo contenuto come si usava in precedenza."}
{"id": "833628", "revid": "125936031", "url": "https://it.wikipedia.org/wiki?curid=833628", "title": "Radici nel Cemento", "text": "Le Radici nel Cemento \u00e8 un gruppo reggae italiano originario di Fiumicino (Roma), comparso nella scena reggae italiana nel 1993.\nStoria.\nLa band nasce in prossimit\u00e0 del litorale romano, nel 1993. All'inizio il nome del gruppo era Roots in concrete.\nLe sonorit\u00e0 sono per la maggior parte reggae, con chiare venature dub ed alcune variazioni pi\u00f9 veloci (Rocksteady e Ska).\nNel maggio 1995 la formazione \u00e8 stabile e il gruppo assume il nome definitivo di \"Radici nel cemento\", e da qui iniziano i concerti dal vivo, soprattutto nelle zone di Roma e dintorni.\nNel 1996 esce il primo disco, che riporta il nome del gruppo, prodotto dalla Gridalo Forte Records. Subito si sente una sonorit\u00e0 reggae contaminata da altri ritmi, ma viene immediatamente molto apprezzata, tanto che i Radici nel cemento partono per un tour italiano con vari eventi anche in Francia, Spagna e Svizzera.\nNel 1997 il gruppo collabora con Charlie Anderson (The Selecter) e suonano in due concerti, a Roma.\nNel 1998, i \"Radici nel cemento\" accompagnano Laurel Aitken, il \"Padrino dello Ska\". Nel corso dello stesso anno esce il secondo album del gruppo, \"Popoli in vendita\" preceduto dal singolo, \"Guns of Brixton\", cover del celebre brano dei Clash, che vede la partecipazione di Laurel Aitken e Fermin Muguruza (Negu Gorriak, Kortatu).\nA queste uscite segue un lungo tour italiano ed europeo, al quale viene anche presentato il primo videoclip della band, tratto dal brano \"Sogno Albanese\".\nNel 2001 esce \"Alla rovescia\", terzo disco del gruppo, dallo stile pi\u00f9 vario rispetto ai precedenti. Tra le collaborazioni spiccano i nomi di Roy Paci e Madaski (Africa Unite); alle tastiere e cori il contributo di Evy Arnesano.\nDa \"Alla rovescia\" escono altri tre videoclip: \"Alla rovescia\", \"Pappa e ciccia\" e \"Echelon\".\nNel successivo tour vanno ricordate in particolare le esibizioni al Palavobis di Milano come gruppo spalla degli UB40, e al Rototom Sunsplash come band di supporto di Alton Ellis.\nNel 2004, in collaborazione con la V2 Records esce \"Occhio!\", quinto album registrato in studio del gruppo. Da questo disco viene tratto anche il quinto videoclip del gruppo: \"Ansai come ce piace\".\nNel settembre del 2005 il gruppo registra l'album uscito nel maggio del 2006, dal titolo \"Ancora non \u00e8 finita\". Nel marzo 2008 il gruppo annuncia, durante un'esibizione, un nuovo tour in concomitanza con l'uscita del nuovo album, \"Il paese di Pulcinella\".\nDopo l'uscita di Adriano Bono, la band si riassesta con la leadership di Rastablanco e nel 2011 produce il suo primo album live, \"Fiesta\", che contiene i principali successi della band registrati durante il tour del 2010.\nNel 2013 esce \"Sette\", settimo lavoro in studio, accompagnato da una serie di singoli: \"Soleluna\", \"Libera\", \"Quello che io cerco\", \"Movimento lento\", \"Se voi cambia\"' e \"L'acqua\", diventato colonna sonora del movimento per l'acqua pubblica.\nAttualmente la band \u00e8 capitanata da Rastablanco e Rugantino nel doppio ruolo di cantanti - chitarristi e si appresta a lavorare sul nuovo album previsto in uscita nel 2017. Nell'attesa \u00e8 uscito un singolo con relativo videoclip, \"La ginnastica der core\", datato estate 2016.\nFormazione.\nEx-membri:\nCover di brani di altri artisti.\nNel disco \"Ancora non \u00e8 finita\" sono presenti due cover: \"Mi vendo\" di Renato Zero, ri-arrangiata in chiave ska e \"Skarabiniere\", pezzo ska dei primi anni novanta dei Filo da Torcere, disciolta band ska romana; il pezzo originale dei Filo da Torcere usc\u00ec per la prima volta sulla raccolta \"Balla e difendi\", disco pubblicato nel 1991 dall'etichetta Gridalo Forte Records con brani di 4 band romane: Filo da Torcere, Banda Bassotti, AK47 e Red House. L'album live \"Fiesta\" contiene l'omonimo brano dei Pogues rivisitato in chiave ska."}
{"id": "833629", "revid": "287204", "url": "https://it.wikipedia.org/wiki?curid=833629", "title": "4386 Lust", "text": ""}
{"id": "833641", "revid": "28592", "url": "https://it.wikipedia.org/wiki?curid=833641", "title": "Sergej Donatovich Dovlatov", "text": ""}
{"id": "833643", "revid": "123607217", "url": "https://it.wikipedia.org/wiki?curid=833643", "title": "Requiem (Verdi)", "text": "La Messa da Requiem \u00e8 una composizione sacra di Giuseppe Verdi del 1874 per coro, voci soliste e orchestra.\n\u00c8 dedicata ad Alessandro Manzoni.\nGenesi dell'opera.\nDopo il successo di \"Aida\", Verdi si ritir\u00f2 per un lungo periodo dal teatro d'opera.\nNon smise tuttavia di comporre e il lavoro pi\u00f9 importante di questo periodo \u00e8 appunto la \"Messa da Requiem\".\nIn realt\u00e0 egli pensava da tempo ad una composizione di questo tipo, tanto che nel 1869 aveva promosso l'organizzazione di una messa di requiem a pi\u00f9 mani per la morte di Gioachino Rossini (nota come \"Messa per Rossini\"). Il \"Libera me Domine\" della messa del 1874 fu composto in quell'occasione, anche se non venne mai usato a causa del fallimento del progetto.\nVerdi rimase molto impressionato dalla morte del compatriota Alessandro Manzoni, avvenuta il 22 maggio 1873.\nManzoni, come Verdi, si era impegnato per l'unit\u00e0 di Italia avvenuta pochi anni prima, e condivideva dunque con lui i valori tipici del Risorgimento, di giustizia e libert\u00e0.\nLa sua morte gli forn\u00ec dunque l'occasione per realizzare il vecchio progetto, questa volta componendo l'intera messa.\nIl 3 giugno successivo Verdi scrisse a Ricordi: \u00abIo pure vorrei dimostrare quanto affetto e venerazione ho portato e porto a quel grande che non \u00e8 pi\u00f9 e che Milano ha tanto degnamente onorato. Vorrei mettere in musica una Messa da morto da eseguirsi l'anno venturo per l'anniversario della sua morte. La Messa avrebbe proporzioni piuttosto vaste, ed oltre ad una grande orchestra ed un grande coro, ci vorrebbero anche (ora non potrei precisarli) quattro o cinque cantanti principali\u00bb.\nDopo l'autorizzazione dell'allora sindaco Giulio Bellinzaghi, il requiem, che Verdi offr\u00ec alla citt\u00e0 di Milano, fu eseguito in occasione del primo anniversario della morte di Manzoni, il 22 maggio 1874, nella Chiesa di San Marco sempre a Milano. Fu diretto dallo stesso Verdi ed i quattro solisti furono Teresa Stolz (soprano), Maria Waldmann (mezzosoprano), Giuseppe Capponi (tenore) e Ormondo Maini (basso). Il successo fu enorme e la fama della composizione super\u00f2 presto i confini nazionali.\nNel 1875 Verdi oper\u00f2 una revisione al \"Liber scriptus\", sostituendo il fugato del coro con un'aria per mezzosoprano.\nIl \"Lacrimosa\" \u00e8 una rielaborazione del materiale del \"Lacrimosa\" del Don Carlo, presente inizialmente nel IV atto dell'opera nella sua versione in cinque atti.\nIl manoscritto autografo \u00e8 conservato presso il Museo Teatrale alla Scala di Milano."}
{"id": "833644", "revid": "767487", "url": "https://it.wikipedia.org/wiki?curid=833644", "title": "Ayaka Hirahara", "text": "Figlia del sassofonista Makoto Hirahara e sorella minore della cantante Aika Hirahara, Ayaka Hirahara \u00e8 stata esposta fin da bambina alla musica.\nAll'et\u00e0 di sei anni entra a far parte del Corpo di Ballo Matsuyama nella quale rester\u00e0 fino all'et\u00e0 di 11 anni, e poi comincia ad imparare all'et\u00e0 di 13 anni il sassofono che avrebbe poi continuato a studiare al Senzoku Gakuen High School. Attualmente studia alla Facolt\u00e0 di Jazz al Senzoku Gakuen College of Music.\nIl suo primo singolo, \"Jupiter\", \u00e8 stato pubblicato in Giappone nel dicembre del 2003, e concorse al titolo di singolo pi\u00f9 venduto del 2004. La melodia della canzone \u00e8 basata su un tema tratto dal quarto movimento della suite di Gustav Holst \"i pianeti\". Nel 2006 ha scritto e cantato \"Reset\" per il tema finale di \u014ckami, gioco per PlayStation 2;\nha quindi in seguito presentato al pubblico giapponese il suo album \u305d\u3089, Sor\u00e0."}
{"id": "833647", "revid": "15756", "url": "https://it.wikipedia.org/wiki?curid=833647", "title": "Marco Egnazio Rufo", "text": "Biografia.\nRivest\u00ec le cariche di edile e pretore nei primi anni del principato di Augusto e acquis\u00ec un crescente favore popolare sfruttando abilmente le sue cariche politiche, soprattutto attraverso l'importante ruolo ricoperto nel controllo e nella prevenzione degli incendi.\nCon il sostegno della fama raggiunta, present\u00f2 la sua candidatura al consolato per il 19 a.C., in dissenso rispetto alle scelte di Augusto che ormai controllava, di fatto, le elezioni comiziali.\nProprio in questo frangente, per\u00f2, venne scoperta, in seguito a delazioni, una congiura ordita da Egnazio Rufo per uccidere il principe e nascondere, cos\u00ec, le infrazioni finora commesse nel suo \"cursus honorum\" (troppo rapido rispetto ai principi di legge). In seguito a questa scoperta, Egnazio venne immediatamente arrestato e probabilmente ucciso sommariamente, prima che si svolgessero le elezioni per il consolato.\nNegli anni successivi, Augusto avr\u00e0 cura di riformare la gestione degli incendi, per sottrarre questo incarico all'ambizione di potenziali competitori politici, e di rendere di fatto impossibile la presentazione di candidature a lui sgradite nelle elezioni presso i \"comitia\".\nAnche la memoria di Egnazio Rufo sub\u00ec un'operazione propagandistica, al fine di promuovere l'immagine di Augusto come difensore dello stato contro ogni potenziale pericolo eversivo; in realt\u00e0, secondo la storiografia critica, quella di Egnazio Rufo non fu una vera e propria congiura, ma piuttosto un tentativo, probabilmente l'ultimo, ordito da una parte dell'aristocrazia senatoriale di rivendicare maggiori spazi di libert\u00e0 nell'ambito di un regime, quello augusteo, di fatto sempre pi\u00f9 votato all'autocrazia assolutistica."}
{"id": "833653", "revid": "125859558", "url": "https://it.wikipedia.org/wiki?curid=833653", "title": "Michael Jeter", "text": "Biografia.\nMichael Jeter nacque a Lawrenceburg, in Tennessee, il 26 agosto 1952. Sua madre, Virginia Raines (1927\u20132019), era una casalinga. Il padre William Claud Jeter (1922\u20132010) era un dentista. Jeter era uno studente della Memphis State University, quando le sue ambizioni si spostarono dalla medicina alla recitazione. Cominci\u00f2 la sua carriera teatrale a Baltimora, nel Maryland, consapevole del fatto che fosse difficile diventare attore a New York senza una carta della Actors' Equity Association. Successivamente Tommy Tune lo fece entrare nel cast della produzione Off-Broadway \"Cloud 9\" (\"Settimo cielo\") e, al teatro di Broadway, in una memorabile parte nel musical \"Grand Hotel\", per il quale vinse un Tony Award nel 1990.\nEra omosessuale ed ebbe numerosi problemi di droga e alcol, decidendo di allontanarsi per qualche tempo dalla carriera di attore. Fu attirato a rientrare grazie a proposte di ruoli in televisione e in film. Molti dei suoi lavori sono caratterizzati da personaggi eccentrici, pretenziosi e effeminati come in \"La leggenda del re pescatore\", \"Paura e delirio a Las Vegas \" e \"Omicidio nel vuoto\". Jeter fu capace anche di mutare il suo stile di recitazione, come in \"Jurassic Park III\" e \"Open Range\". Vinse un Emmy nel 1992 per il suo ruolo nella sitcom \"Evening Shade\".\nMalattia e morte.\nQuando scopr\u00ec di aver contratto l'AIDS, lo dichiar\u00f2 apertamente, anche se in quel periodo era diffusa la paura riguardo alla malattia. Mor\u00ec all'et\u00e0 di 50 anni il 30 marzo 2003 nella sua casa ad Hollywood. Era stato colto da un attacco di epilessia e fin\u00ec soffocato. Le analisi del medico legale elencarono una malattia cardiovascolare e ipertensione. Al suo addio, Jeter fu elogiato da attori come Robin Williams, Tom Hanks e Kevin Costner.\nDopo i funerali il suo corpo venne in seguito cremato e le ceneri furono disperse.\nDoppiatori italiani.\nNelle versioni in italiano dei suoi film, Michael Jeter \u00e8 stato doppiato da: \nDa doppiatore \u00e8 sostituito da:"}
{"id": "833655", "revid": "36426", "url": "https://it.wikipedia.org/wiki?curid=833655", "title": "Chiesa di San Potito", "text": "La chiesa di San Potito \u00e8 una chiesa di Napoli localizzata sull'omonima collina (detta anche la \"Costagliola\") nei pressi del Museo Archeologico Nazionale.\nStoria.\nLa chiesa fu eretta nella prima met\u00e0 del Seicento da Pietro De Marino, in un luogo dove sorgeva una struttura religiosa appartenuta alle monache basiliane prima e alle benedettine poi; fu oggetto di un restauro nel 1780 per opera dell'architetto Giovan Battista Broggia.\nNel 1808 il monastero fu soppresso da parte del governo francese e dal 1809 adibito alla fanteria, con conseguente perdita di parte del contenuto artistico. Le monache che ivi dimoravano dovettero essere trasferite in San Gregorio Armeno. La chiesa rimase abbandonata fino a quando fu affidata alla congrega degli ufficiali di banco per decreto di Francesco I delle Due Sicilie.\nNel 1867 fu realizzata la scala che garantisce l'accesso dalla via Pessina mentre l'ex monastero, in cui vi \u00e8 un bel chiostro panoramico, fu successivamente destinato a caserma dei Carabinieri.\nDescrizione.\nLa chiesa presenta una facciata a portico di epoca seicentesca, con una scala in piperno a doppia rampa che porta all'interno a navata unica con tre cappelle per lato, transetto e abside. Le ornamentazioni in stucco che decorano tutte le volte risalgono al sopramenzionato restauro del Broggia. Lo scorcio di maggior bellezza della chiesa \u00e8 ovviamente l'abisde, dominata da un imponente altare maggiore in marmi policromi del XVIII secolo ai cui lati vi sono due statue in stucco di \"San Benedetto\" e \"Santa Scolastica\" e alle cui spalle sono collocati: il \"San Potito trafitto dal chiodo infuocato\" di Niccol\u00f2 De Simone (al centro, datato 1654), il \"San Potito che abbatte l'idolo\" (a sinistra) e il \"San Potito che salva l'ossessa\" (a destra) realizzati da Giacinto Diano nel 1784. Quest'ultimo nel 1791 esegu\u00ec anche l'\"Immacolata\" visibile nella terza cappella a destra e la \"Morte di San Giuseppe\" nella parete destra della terza cappella sinistra. Impossibile, poi, non menzionare la \"Madonna con il bambino e i santi Antonio e Rocco\" di Andrea Vaccaro nella terza cappella a sinistra e soprattutto la straordinaria \"Madonna del Rosario\" di Luca Giordano del 1663-1664 nella prima a destra, fronteggiata da un \"Calvario\" di ignoto pittore seicentesco. Le seconde cappelle vennero probabilmente spogliate dei rispettivi dipinti nel periodo francese e presentano oggi due imponenti statue lignee sempre ottocentesche di \"San Gaetano\" e \"San Filippo Neri\", oltre a delle decorazioni in stucco con angioletti sulle pareti e sulle volte eseguite dallo sconosciuto stuccatore D. Caponello. Altra statua lignea di pregio \u00e8 l\"'Addolorata\", forse settecentesca, collocata dentro un grosso scarabattolo nella campata che si frappone tra la seconda e la terza cappella di sinistra, di fronte alla quale, a destra, \u00e8 collocato il pulpito ligneo. \nSpostandoci nella sacrestia ci s'imbatte in un ambiente a pi\u00f9 vani artisticamente anonimo, ma nel quale si conservano: una statua lignea settecentesca di \"San Potito\", \"La Madonna della Purit\u00e0 con i Santi Antonio e Giuseppe e le anime purganti\", ispirata tela di Pacecco De Rosa, e la \"Vergine e Santi con il Santissimo Sacramento e le anime purganti\" di un valido seguace del Solimena (che Napoli Sacra ritiene sia Domenico Mondo).\nLa chiesa, chiusa dal 1980, \u00e8 stata riaperta, dopo un parziale restauro, il 22 giugno 2017 dall'associazione Ad alta voce il cui presidente \u00e8 il M\u00b0 Carlo Morelli."}
{"id": "833657", "revid": "125145457", "url": "https://it.wikipedia.org/wiki?curid=833657", "title": "Handball Casarano", "text": "La Associazione Sportiva Dilettantistica Handball Casarano, notacome Handball Casarano, \u00e8 stata una societ\u00e0 italiana di pallamano della citt\u00e0 di Casarano, in provincia di Lecce. \nFondata nel 2003 e scioltasi per problemi economici nel 2012, ha vinto 3 campionati nazionali, 2 Coppe Italia e 2 Supercoppe italiane.\nStoria.\nLa fondazione e la collaborazione con l'Italgest.\nL'Handball Casarano nacque nel 2003 per volont\u00e0 di un gruppo di amici che volevano diffondere la pratica della pallamano nel territorio salentino. Dopo un primo anno non all'altezza delle aspettative, la squadra vinse il campionato regionale di Serie C al termine della stagione 2003-2004, disputando le gare interne sul parquet del palazzetto di contrada Pietrabianca. La promozione in Serie B arriv\u00f2 il 16 maggio 2004 grazie al successo casalingo per 28-15 nell'ultima partita di campionato. Grazie a questa promozione il Gruppo Italgest decise di investire nel progetto sportivo del club.\nL'approdo nella Serie A \u00c9lite.\nLa stagione di Serie B 2004-2005 si chiuse con il quinto posto finale, ma l'Handball Casarano riusc\u00ec ad approdare in A2 grazie all'acquisizione dei diritti sportivi. Il campionato di Serie A2 2005-2006 fu poi vinto al termine delle sfide dei play-off, tenutesi presso il centro sportivo CONI Giulio Onesti di Roma. Subito dopo per\u00f2 la societ\u00e0 decise di acquistare il titolo del Gaeta di Serie A \u00c9lite.\nI trionfi.\nNella stagione 2006-2007 la Italgest salento d'Amare Casarano, dopo brillanti operazioni di mercato che avevano di molto rafforzato l'organico della squadra, riusc\u00ec a vincere in una sola stagione, e per la prima volta, lo scudetto e la Coppa Italia. \nNella stagione 2007-2008 Casarano si aggiudic\u00f2 per il secondo anno consecutivo scudetto e Coppa Italia e vinse per la prima volta la Supercoppa italiana; partecip\u00f2 inoltre per la prima volta alla EHF Champions League, dove fu eliminato al turno preliminare dalla squadra austriaca del Bregenz Handball.\nNella stagione 2008-2009 Casarano vinse per il terzo anno consecutivo lo scudetto e per la seconda volta la Supercoppa italiana, ma perse la finale di Coppa Italia contro l'Handball Club Conversano; partecip\u00f2 per la seconda volta alla EHF Champions League, dove fu ancora eliminato al turno preliminare, dalla Stella Rossa Belgrado.\nNel 2009-2010 si classific\u00f2 secondo in campionato, fu eliminato in semifinale di Coppa Italia e perse la Supercoppa italiana ancora contro l'Handball Club Conversano.\nL'autoretrocessione e la scomparsa.\nNell'estate del 2010, a causa di problemi finanziari, il club rinunci\u00f2 ad iscriversi al campionato di Serie A \u00c9lite 2010-2011 e decise di ripartire dalla Serie B. Nella stagione 2010-2011 giunse quinta in classifica nel girone regionale della Puglia.\nNel 2012 cess\u00f2 formalmente l'attivit\u00e0 agonistica."}
{"id": "833658", "revid": "9", "url": "https://it.wikipedia.org/wiki?curid=833658", "title": "Trash Core", "text": ""}
{"id": "833661", "revid": "1776051", "url": "https://it.wikipedia.org/wiki?curid=833661", "title": "Giuseppe Cardinali", "text": "Biografia e carriera.\nNato da Marianna Ricci e Fortunato Cardinali, si laure\u00f2 in lettere nel giugno del 1901 all'Universit\u00e0 di Roma, allievo di Ettore De Ruggiero, di Federico Halbherr e di Karl Julius Beloch. Acquisita la libera docenza nel 1905, nel 1906 pubblic\u00f2 \"Il regno di Pergamo\", una ricerca, basata sulle fonte antiquarie, sulle istituzioni della monarchia attalide, che gli fece guadagnare nel 1907 la cattedra straordinaria di storia antica nell'Universit\u00e0 di Genova.\nIl saggio \"La morte di Attalo III e la rivolta di Aristonico\", del 1910, lo rese professore ordinario nel 1911, e subito dopo gli \"Studi graccani\" ottenne, nell'ottobre del 1912, il trasferimento all'Universit\u00e0 di Bologna. Del 1913 sono \"Le ripercussioni dell'imperialismo sulla vita interna di Roma\", che costituiscono sostanzialmente l'ultimo contributo scientifico del Cardinali.\nSucceduto infatti nel 1919 al De Ruggiero alla cattedra di epigrafia e antichit\u00e0 romane, accumul\u00f2 una grande quantit\u00e0 di incarichi: fu preside della Facolt\u00e0 di lettere e filosofia e membro del Consiglio di amministrazione dell'Universit\u00e0 di Roma, pro-rettore, commissario straordinario dell'Istituto superiore di Magistero, membro del Consiglio direttivo dell'Istituto italiano di archeologia e storia dell'arte, membro dell'Istituto italiano per la storia antica, socio dell'Accademia d'Italia dal 1932, fino a essere chiamato al Senato dal ministro Bottai, dove fu tra i commissari dell'educazione nazionale e della cultura popolare fino all'agosto del 1943.\nFigura rappresentativa della cultura del regime, fu deferito il 7 agosto 1944 all'Alta Corte di Giustizia per le sanzioni contro i senatori \u00abresponsabili di aver mantenuto il fascismo e resa possibile la guerra sia coi loro voti, sia con azioni individuali, tra cui la propaganda esercitata fuori e dentro il Senato\u00bb, ed estromesso dal Senato. Nel dopoguerra riottenne l'ingresso all'Accademia dei Lincei e fu ancora rettore dell'Universit\u00e0 romana dal 1948 al 1953, e in tale veste \u00abtoller\u00f2 che squadracce fasciste sistematicamente disturbassero le lezioni dell'ex fuoruscito Umberto Calosso, mentre il presidente della Repubblica Luigi Einaudi attestava al perseguitato la sua solidariet\u00e0 e la sua stima\u00bb."}
{"id": "833664", "revid": "1573940", "url": "https://it.wikipedia.org/wiki?curid=833664", "title": "Irving Allen Lee", "text": "Afro-americano, Allen Lee \u00e8 conosciuto per aver interpretato il detective Calvin Stoner in \"Ai confini della notte\" dal 1977 al 1984 e il dottor Evan Cooper in \"Ryan's Hope\" dal 1986 al 1988. Mor\u00ec di una malattia dovuta all'AIDS all'et\u00e0 di 43 anni."}
{"id": "833667", "revid": "112253858", "url": "https://it.wikipedia.org/wiki?curid=833667", "title": "Agostino Antonio Giorgi", "text": "Biografia.\nFiglio di Antonia Semprini e di Antonio Giorgi e fu battezzato col nome Francesco Maria. A dodici anni perse il padre Antonio e a quindici anni entr\u00f2 nell'ordine agostiniano. Rinunci\u00f2 solenne ai propri beni in favore del nonno paterno, che si occup\u00f2 delle spese della vestizione, svolse il noviziato nel convento di San Giacomo Maggiore a Bologna e ricevette gli ordini sacri dal cardinale Prospero Lambertini, futuro papa Benedetto XIV. Come frate scelse il nome di Agostino Antonio, in onore di sant'Agostino e in memoria del padre.\nNel corso della sua carriera ecclesiastica fu procuratore del suo ordine e vicario generale. Fu inoltre consultore del Sant'Uffizio a Roma.\nEntr\u00f2 in contrasto con i Gesuiti e scrisse la \"Polemica contro i Gesuiti\".\nSin da prima di consacrarsi alla vita religiosa si era interessato dello studio delle lingue, soprattutto quelle orientali: ne impar\u00f2 undici, fra cui il greco, l'ebraico e il siriaco. Mise a frutto i suoi studi pubblicando libri di glottologia e una grammatica copta. Pubblic\u00f2 nel 1762 la prima opera che avesse per argomento il Tibet (\"Alphabetum Tibetanum\").\nChiamato a Roma dal papa Benedetto XIV, diresse a partire dal 1752 e fino alla morte la Biblioteca Angelica. Fu inoltre professore presso la Sapienza.\nMor\u00ec il 5 maggio del 1797 a 86 anni. Fu sepolto nella chiesa di Sant'Agostino a Roma e l'orazione funebre fu pronunciata da padre Lemos. Sulla sua tomba \u00e8 incisa un'iscrizione laudativa, dettata dall'amico Gaetano Marini.\nBibliografia.\nChiara Bellini, Dipartimento di Studi Linguistici e Orientali - Bologna. Autrice del saggio: \" Svelare il Paese delle nevi. L'alphabetum Tibetanum d Agostino Antonio Giorgi \" - 27 aprile 2013 RIMINI conferenza su :\n\"Agostino Giorgi e il simbolismo buddista. un erudito romagnolo e l'arte del Tibet\"."}
{"id": "833668", "revid": "486946", "url": "https://it.wikipedia.org/wiki?curid=833668", "title": "Sporting Club Lecce rosa 1908", "text": ""}
{"id": "833671", "revid": "124906011", "url": "https://it.wikipedia.org/wiki?curid=833671", "title": "Bologna United Handball", "text": "Il Bologna United Handball \u00e8 una societ\u00e0 di pallamano italiana con sede nella citt\u00e0 di Bologna. \u00c8 stata fondata nel 1999 dalla fusione di \"Handball Club Bologna 1969\" e \"SEF Gymnasium Bologna\". Milita in Serie A2, la seconda serie del campionato italiano di pallamano maschile. Nella sua storia ha vinto 1 Handball Trophy e due scudetti giovanili. Disputa le proprie gare interne alla Palestra Moratello di Bologna.\nStoria.\nIl club venne fondato nel 1999 dalla fusione di due realt\u00e0 storiche della pallamano bolognese, l'HC Bologna 1969 e il SEF Gymnasium Bologna, attive sin dagli anni sessanta. Sul finire degli anni novanta le due societ\u00e0, guidate dalla famiglia Salvatori (HC Bologna 1969) e dalla famiglia Tedesco (SEF Gymnasium Bologna), si sono accordate per creare un'unica societ\u00e0. La nuova societ\u00e0 venne denominata Bologna United Handball e venne iscritta per la stagione 1999-2000 in Serie A1, categoria alla quale avevano partecipato le due societ\u00e0 nella precedente stagione.\nLa squadra si dimostr\u00f2 subito competitiva, accedendo regolarmente ai play-off valevoli per la conquista dello scudetto. Nella stagione 2005-2006 arriv\u00f2 la conquista del primo titolo, l'Handball Trophy, conquistato dopo aver superato in finale il Trieste. Nella stagione 2006-2007 il Bologna United raggiunse per la prima volta la finale scudetto, persa in gara tre per un solo punto dal Casarano. Grazie ai risultati ottenuti, la squadra conquist\u00f2 l'accesso alle coppe europee, la Coppa delle Coppe e la EHF Challenge Cup. In quest'ultima competizione il Bologna United raggiunse le semifinali nell'edizione 2009-2010, venendo superato nel doppio confronto dai polacchi del MMTS Kwidzyn. Nella stagione 2010-2011 il Bologna United raggiunse nuovamente la finale scudetto, ma venne nuovamente sconfitta, questa volta dal Conversano gi\u00e0 dopo gara due.\nAl termine della stagione 2018-2019 il Bologna United chiuse all'ultimo posto la stagione regolare e venne retrocesso in Serie A2.\nPalasport.\nL'impianto interno di allenamento del Bologna United \u00e8 il palasport \u00e8 all'interno della Polisportiva Lame (Bo).\nLe gare interne vengono svolte alla palestra \"Moratello\". \nPalmar\u00e8s.\nAltri piazzamenti.\nFinalista: 2 (2008-2009, 2010-2011)\nFinalista: 1 (2007-08)\nMigliori piazzamenti nelle coppe europee:\nSettore giovanile: \nOrganico.\nStaff.\nAllenatore capo: Emanuele Panetti\nAllenatore : Chiara Girardi\nAllenatore portieri: Giosu\u00e8 Severino\nMedico sociale: Anthony Castellitto\nDirigenza.\nPresidente: Gianni Salvatori\nVice Presidente: Giorgio Tedesco\nTeam Manager: Mauro Sonaglia\nAddetto ai match live: Mauro Sonaglia\nDirigente/Addetto agli arbitri: Salvatore Castro\nSocial Media: Andrea Dragotta\nResponsabili Comunicazione: I\u00f1igo Villam\u00eda"}
{"id": "833674", "revid": "1543377", "url": "https://it.wikipedia.org/wiki?curid=833674", "title": "Luigi Luciani", "text": "Biografia.\nNato in una famiglia di intellettuali (lo zio materno era il patriota Candido Augusto Vecchi), si iscrisse alla Facolt\u00e0 di Medicina e Chirurgia dell'Universit\u00e0 di Bologna solo nel 1862, dopo aver partecipato attivamente ai movimenti politici per l'unit\u00e0 d'Italia. Si laure\u00f2 nel 1868 a Bologna dopo aver frequentato per un biennio l'Universit\u00e0 di Napoli, dove si era trasferito per motivi di salute. Dopo la laurea si dedic\u00f2 a un'attivit\u00e0 di ricerca presso il laboratorio di fisiologia diretto da Luigi Vella (1869-1871).\nI suoi primi interessi scientifici, lo studio del ciclo cardiaco, lo spinsero a recarsi a Lipsia, dove nel biennio 1872-1873 fu allievo del grande fisiologo Carl Ludwig. L'esperienza tedesca venne giudicata dallo stesso Luciani il pi\u00f9 importante evento professionale della sua vita. A Lipsia, in registrazioni su muscolo cardiaco isolato di rana, mise in evidenza quello che \u00e8 noto come \"Fenomeno di Luciani-Wenckebach\", ovvero il salto di una sistole dopo un certo numero di sistoli ritmiche, in seguito a legature cardiache parziali fra gli atrii e i ventricoli. Il fenomeno, studiato successivamente dall'olandese Wenckelbach e dal tedesco Mobitz, \u00e8 legato al passaggio dei potenziali d'azione dagli atri ai ventricoli; se la loro trasmissione \u00e8 ostacolata, pu\u00f2 accadere che i ventricoli saltino qualche battito proveniente dagli atri: \u00e8 quanto si verifica in clinica nel blocco A-V incompleto di secondo grado di tipo Mobitz I.\nNel 1873, ottenuta la libera docenza in patologia generale, ebbe l'insegnamento a Parma, dove fu iniziato in Massoneria nella Loggia \"Alberico Gentili\".\nTornato a Bologna, nel 1875 divenne professore di patologia medica generale all'Universit\u00e0 degli Studi di Parma, e nel 1880 ottenne la cattedra di fisiologia all'Universit\u00e0 di Siena, nel 1882 all'Universit\u00e0 di Firenze, e infine nel 1893 all'Universit\u00e0 \"La Sapienza\" di Roma, di cui divenne rettore nel 1898, e dove segu\u00ec numerosi allievi fra i quali occorre ricordare Giuseppe Amantea.\nL'ambito delle sue ricerche fu molto vasto: oltre alla funzione cardiovascolare, il sistema nervoso autonomo, la funzione splenica, la patogenesi della febbre e dell'edema, la nutrizione e il digiuno. Pubblic\u00f2 una settantina di lavori, fra articoli e libri. Il suo trattato di fisiologia in 5 volumi \"Fisiologia dell'uomo\" ebbe 5 edizioni in lingua italiana e fu tradotto in tedesco, inglese e spagnolo. Il successo di questo Trattato spinse i cattedratici italiani a scrivere manuali e testi universitari, mentre in precedenza si ricorreva a testi stranieri tradotti spesso in modo deplorevole.\nMolto importanti furono i suoi studi sul sistema nervoso centrale. In particolare, individu\u00f2 i tre sintomi principali delle patologie del cervelletto, il cui insieme costituisce la cosiddetta \"Triade di Luciani\": astenia, atonia e astasia.\nMor\u00ec all'et\u00e0 di 78 anni per un'infezione alle vie urinarie.\nRiconoscimenti.\nFu socio di numerose accademie in Italia e all'estero, fra cui:\nNel 1904 venne nominato senatore del Regno d'Italia."}
{"id": "833675", "revid": "1573940", "url": "https://it.wikipedia.org/wiki?curid=833675", "title": "John Megna", "text": "Biografia.\nFratellastro dell'attrice e cantante Connie Stevens, John Megna raggiunse il successo come attore bambino all'et\u00e0 di 7 anni a Broadway con \"All the Way Home\" e, in seguito, con il ruolo di Charles Baker 'Dill' Harris nel film \"Il buio oltre la siepe\" (1962). Secondo Harper Lee, autrice del romanzo da cui fu tratto il film, il personaggio era ispirato allo scrittore Truman Capote, amico d'infanzia della scrittrice.\nMegna apparve in molti programmi televisivi durante gli anni sessanta e settanta e, diventato adulto, divenne anche regista. Mor\u00ec di AIDS il 5 settembre 1995, a Los Angeles (California), all'et\u00e0 di 42 anni."}
{"id": "833682", "revid": "287204", "url": "https://it.wikipedia.org/wiki?curid=833682", "title": "Cecilia Montiel", "text": "Studi\u00f2 architettura e si trasfer\u00ec a Los Angeles nel 1978, dove era una collega di Lorenzo O'Brien ed Alex Cox.\nLavor\u00f2 come scenografa in svariati film, tra cui \"Walker - Una storia vera\". Il suo lavoro da scenografa fu \"El Patrullero\". Da allora ha lavorato con diversi registi tra cui Robert Rodriguez (\"Desperado\", \"Dal tramonto all'alba\"), Pancho Lombardi (\"Sin Compassion\"), Antonio Banderas (\"Pazzi in Alabama\", Gore Verbinski (\"The Mexican - Amore senza sicura\") e Martin Campbell (\"La maschera di Zorro\"). Cox l'ha definita \"la persona pi\u00f9 creativa con cui abbia mai lavorato\"."}
{"id": "833687", "revid": "287204", "url": "https://it.wikipedia.org/wiki?curid=833687", "title": "Marlowe", "text": ""}
{"id": "833688", "revid": "125384061", "url": "https://it.wikipedia.org/wiki?curid=833688", "title": "Federico Millosevich", "text": "Biografia.\nSi laurea in scienze naturali nel 1896 all'universit\u00e0 di Roma, ove nel 1902 ottiene la cattedra di mineralogia. Poi si trasferisce all'Istituto di studi superiori di Firenze a partire dal 26 giugno 1910, per tornare a Roma dal 20 giugno 1915 come professore ordinario della stessa materia.\nFu Ispettore generale delle miniere al Ministero dell'economia nazionale dal 1923 al 1925. Collabor\u00f2 all'Enciclopedia Italiana.\nEletto rettore della Sapienza di Roma il 23 ottobre 1927, rimase in carica sino al 1929. Nel 1934 \u00e8 nominato senatore del Regno, dove fu presidente della Commissione Africa Italiana dal 1941 alla morte .\nFu fascista convinto, e sostenitore ed attuatore della persecuzione degl'accademici ebrei secondo le leggi razziali. Fu presidente dell'Accademia dei Lincei dal 1938 fino al 1939, quando fu nominato membro dell'ufficio di presidenza dell'Accademia d'Italia. Fu in questo ruolo che mise in atto l'espulsione dei membri di origine ebraica, come richiesto dalle leggi razziali. Alle richieste di chiarimento di Albert Einstein, socio straniero dell'Accademia fin dal 29 settembre 1921, rispose con solo due righe annunciandogli il decadimento da \"Socio di questa Reale Accademia\". "}
{"id": "833689", "revid": "729019", "url": "https://it.wikipedia.org/wiki?curid=833689", "title": "Battaglia di Blenheim", "text": "La battaglia di Blenheim fu combattuta il 13 agosto 1704 e costitu\u00ec uno dei punti di svolta nella guerra di successione spagnola. Ebbe luogo nei pressi del villaggio di H\u00f6chst\u00e4dt am Donau (Danubio), 16\u00a0km circa a sud-ovest della citt\u00e0 di Donauw\u00f6rth in Baviera.\nAlla battaglia presero parte gli eserciti alleati (inglesi, imperiali austriaci, hannoveriani, prussiani e assiani, pi\u00f9 altri dei Paesi Bassi e della Danimarca), guidati dal Duca di Marlborough, e dal principe Eugenio di Savoia, comandante degli imperiali. Essi si opponevano ai francesi e ai bavaresi, guidati dal Duca di Tallard, dal principe elettore Massimiliano II Emanuele di Baviera e dal Conte di Marsin.\nLa vittoria alleata fu decisiva, forse la pi\u00f9 grande disfatta francese in quarant'anni (a parte l'assedio di Torino del 1706), arrest\u00f2 l'invasione dell'Austria da parte della Francia e del suo alleato, la Baviera, mettendo di fatto fine alla fase espansiva del regno di Luigi XIV e costringendo l'Elettorato di Baviera alla resa.\nLo sviluppo della battaglia.\nIl futuro maresciallo di Francia Camille d'Hostun Duca di Tallard, che non condivideva le opinioni dell'alleato bavarese Massimiliano II Emanuele, si lasci\u00f2 ingannare dalla ritirata delle forze alleate verso nord, e con il collega Ferdinand de Marsin cerc\u00f2 di costringere il nemico alla battaglia, muovendosi tuttavia in ritardo. A complicare le cose, si verific\u00f2 un'infezione che colp\u00ec i cavalli, presumibilmente al malleolo, causando un indebolimento generale dell'esercito franco-bavarese.\nQuando il mattino del 13 agosto si ebbe notizia di movimenti di truppe in campo alleato, che annunciavano l'arrivo sul campo del principe Eugenio di Savoia, giunto a dar man forte all'amico Marlborough (con il quale aveva gi\u00e0 concordato in precedenza una strategia di massima) Tallard non percep\u00ec ancora la gravit\u00e0 della situazione: egli pensava che le truppe alleate volessero ritirarsi ancora verso nord.\nNel medesimo giorno il Duca di Marlborough decise un attacco condotto a monte del Danubio, su un ampio fronte, mentre le truppe franco-bavaresi sorprendentemente prendevano posizione con il debole appoggio del rio Nebel, e questo gi\u00e0 quando le artiglierie degli alleati avevano iniziato il cannoneggiamento.\nI francesi avevano concentrato la loro fanteria nelle localit\u00e0 denominate Blenheim (Blindheim) e Oberglauheim ed il principe Massimiliano di Baviera con il Marsin fra L\u00fctzingen e Oberglauheim.\nIl principe Eugenio assunse alla testa degli imperiali il comando dell'ala destra dello schieramento delle truppe alleate, attaccando L\u00fctzingen, posizione che fu conquistata solo dopo tre assalti, mentre il Duca di Marlborough comandava il centro attaccando il nemico fra Blenheim e Oberglauheim. La battaglia inizi\u00f2 verso le ore 11 di mattino, i difensori tennero le posizioni e su Oberglauheim vi fu un contrattacco francese che il Duca di Marlborough respinse con la sua cavalleria. In questa fase si rivelarono gli errori esiziali di Tallard: il voler tenere a tutti i costi Blenheim e concentrarvi inutilmente le truppe (che nel mezzo di un fronte troppo allungato sarebbero state meglio impiegate) ed il rifiuto di utilizzare come rinforzo una parte della cavalleria del Marsin.\nLe sorti della battaglia oscillarono fino alle 14:00. I franco-bavaresi avevano ottenuto piccoli vantaggi nelle loro posizioni ed erano stati superiori al nemico anche con l'artiglieria. Il Duca di Marlborough riprese definitivamente il controllo della battaglia verso le 14:30, facendo entrare in gioco la sua cavalleria dal lato meridionale di Oberglauheim, attraverso il rio Nebel e gli acquitrini. Il troppo esteso fronte francese sotto questo attacco si ruppe, e cos\u00ec pure quello del principe Massimiliano, mentre la postazione di Blenheim del generale Clerambault veniva accerchiata. A questo punto le truppe franco-bavaresi misero a fuoco mulini e masserie per renderli inutilizzabili come copertura da parte del nemico e si ritirarono in ordine.\nLa cavalleria del principe Eugenio, gi\u00e0 dopo il terzo attacco, non era pi\u00f9 disponibile in formazione chiusa di battaglia. Le truppe lasciarono allora il campo e sgomberarono L\u00fctzingen.\nLe truppe francesi che difendevano Blenheim rimasero circondate. Il Tallard fu fatto prigioniero presso Sonderheim da uno squadrone di dragoni dell'Assia. Le truppe francesi in Blenheim erano accerchiate: una proposta di capitolazione al generale Clerambault, che presumibilmente si era gettato con il suo cavallo nel Danubio e vi era perito, non diede risultato. Cos\u00ec l'aspra battaglia si trascin\u00f2 fin verso le ore 20:00 poich\u00e9 la struttura di comando era venuta meno ed i soldati vollero combattere fino all'ultima cartuccia.\nIl bottino degli alleati fu di circa 12.000 prigionieri e di quasi tutta l'artiglieria (pi\u00f9 di 180 cannoni), i mezzi di locomozione del nemico e la cassa dell'armata.\nLa vittoria rafforz\u00f2 le motivazioni di coloro che, nell'ambito dell'alleanza imperiale, spingevano per proseguire la guerra. Le armate francesi avevano perso il loro alone di invincibilit\u00e0 e dovettero ritirarsi dietro la linea del Reno. La Baviera fu occupata dagli austriaci ed il principe Massimiliano II Emanuele dov\u00e9 prendere la via dell'esilio, rinunciando definitivamente al sogno di divenire Imperatore del Sacro Romano Impero."}
{"id": "833690", "revid": "1382266", "url": "https://it.wikipedia.org/wiki?curid=833690", "title": "Patocenosi", "text": "La patocenosi \u00e8 un concetto ideato da Mirko Drazen Grmek e rappresenta l'insieme delle malattie presenti in una popolazione in un determinato periodo e in una determinata societ\u00e0. La patocenosi racchiude quindi un complesso di malattie, variabile sia quantitativamente sia qualitativamente, in cui la frequenza di ogni malattia dipende dalle altre malattie o da fattori ambientali. \nPrincipi.\nLa patocenosi tende verso l'equilibrio ed \u00e8 regolata da cinque principi:\nRapporti fra le malattie.\nI rapporti fra le malattie all'interno di una patocenosi possono essere di simbiosi, antagonismo o indifferenza.\nSimbiosi.\nLe simbiosi possono essere:\nAntagonismo.\nIl rapporto di antagonismo, in cui una malattia impedisce l'insorgere di un'altra, si divide in genetico e causale.\nNell'antagonismo genetico, ad esempio le anemie emolitiche congenite, l'anemia mediterranea e l'anemia falciforme, colpiscono i globuli rossi, impedendo alla malaria di aggredire il soggetto.\nNell'antagonismo causale invece, le malattie infettive (con conseguenti morti giovanili) quali TBC o tifo addominale, impediscono l'insorgenza di malattie dell'et\u00e0 avanzata, quali arteriosclerosi o artrosi.\nIndifferenza.\nNel rapporto di indifferenza le malattie non hanno nessun rapporto tra loro, come il raffreddore con la cirrosi epatica."}
{"id": "833692", "revid": "125824727", "url": "https://it.wikipedia.org/wiki?curid=833692", "title": "Pallamano Junior Fasano", "text": "La Junior Fasano \u00e8 una societ\u00e0 di pallamano maschile, fondata nel 1980, della citt\u00e0 di Fasano, in provincia di Brindisi. I colori sociali del club sono il bianco e l'azzurro. Disputa le proprie gare interne nella Palestra Franco Zizzi dell'I.P.S.S.A.R. \u201cG. Salvemini\u201d di Fasano.\nLa squadra milita nel campionato di Serie A - 1\u00aa Divisione Nazionale ed \u00e8 stata tre volte campione d'Italia. Ha vinto per tre volte anche la Coppa Italia e per una volta la Supercoppa italiana.\nStoria.\nLe origini.\nAgli inizi degli anni ottanta nasce l'idea di inserire tra gli sport della \"Polisportiva Junior Fasano\" la pallamano. Nel maggio del 1980 viene cos\u00ec organizzato il 1\u00ba meeting \u201cCitt\u00e0 di Fasano\u201d, torneo che rappresenta il debutto di questa disciplina in citt\u00e0. L'idea piace e si decide di partecipare al campionato di serie D nella stagione 1980-81; il primo presidente della Junior \u00e8 Luigi Crescenzo, mentre il primo allenatore \u00e8 l'insegnante di educazione fisica fasanese Luca Cantoro che, completamente a digiuno della disciplina, cerca con volont\u00e0 e passione di trarre da quei \u201cpionieri\u201d il massimo di loro stessi. Gi\u00e0 alla fine del primo campionato disputato si cominciano a vedere i primi progressi, che aumentano in maniera considerevole quando alla guida tecnica arriva il modugnese Rosario Zapp\u00eca; infatti, il secondo campionato di serie D si conclude con un terzo posto. \nL'entusiasmo creato nell'ambiente sportivo fasanese fa maturare l'idea che per raggiungere pi\u00f9 ambiziosi traguardi occorra costituire legalmente la compagine societaria.\nLa fondazione.\nIl 15 ottobre 1982 la \"Polisportiva Junior Fasano\", questa la prima denominazione della societ\u00e0 con la presidenza affidata a Nicola Gentile, inizia ufficialmente la sua nuova vita. La dirigenza promuove sempre di pi\u00f9 sia la partecipazione degli atleti all'Torneo Interamnia di Teramo (torneo mondiale giovanile di pallamano), sia l'organizzazione del Meeting \u201cCitt\u00e0 di Fasano\u201d, allo scopo di far crescere tecnicamente i suoi giovani.\nGli inizi.\nNel campionato 1983-84 viene chiamato a guidare la prima squadra Giuseppe Fanelli, di Conversano, che come giocatore e poi come allenatore era riuscito a portare per la prima volta in serie A una squadra pugliese, l'Edilarte Conversano. Con Fanelli la Junior fa il definitivo salto di qualit\u00e0: vince il campionato di serie D a punteggio pieno e ottiene la promozione in serie C. Come per la serie D, anche nel campionato di C la promozione arriva alla terza stagione: il campionato 1986-87, sempre a punteggio pieno. Con la promozione in serie B aumentano i problemi logistici, a causa della mancanza a Fasano del campo coperto obbligatorio. Per quasi due campionati si gioca sempre fuori casa, tra Conversano e Modugno: nei primi due tornei di B arrivano un sesto ed un terzo posto. Nel 1989-90, con la disponibilit\u00e0 della palestra coperta dell'I.T.C. \"Salvemini\" di Fasano, e sempre al terzo anno, la Junior conquista la promozione in A2 al termine di emozionanti play-off.\nIl debutto nella stagione 1990-91 \u00e8 eccellente per la Junior Fasano, e consacra definitivamente la pallamano come realt\u00e0 sportiva cittadina. Infatti, il quarto posto finale consente alla giovane societ\u00e0 di disputare, prima squadra fasanese ma anche della provincia di Brindisi a riuscirci, i play-off scudetto, e naturalmente i play-off promozione, che non arriva per differenza reti (+2 a favore del Mordano) nel triangolare finale di Teramo. Il presidente Nicola Gentile per\u00f2, a causa di problemi economici ed organizzativi, decide di rinunciare alla serie A e di ripartire dalla serie C, puntando sui giovani del vivaio che si erano nel frattempo formati. A met\u00e0 campionato 1992-93 per\u00f2, Gentile, dopo oltre dieci anni alla guida della pallamano fasanese, lascia la presidenza a Domenico Ancona, accettando la carica di presidente onorario e conservando l'incarico di Presidente del Comitato Regionale Pugliese FIGH e componente della Giunta CONI regionale. Giunge subito un'altra promozione in serie B e, nel campionato 1994-95, la seconda promozione in serie A2.\nL'approdo in Serie A1.\nDopo qualche anno di serie A2, la stagione 1998-99 termina con la promozione in Serie A1. Nella prima stagione della massima serie la Junior Fasano, dopo un girone d'andata in cui pecca d'inesperienza, cerca di salvarsi dalla retrocessione fino all'ultima giornata a Trieste, dove, per\u00f2, arriva laa sconfitta decisiva. Ma dopo la richiesta di ripescaggio, in un sorteggio con il Citt\u00e0 S. Angelo, dall'urna viene fuori la pallina con il nome della Junior. Con tanto entusiasmo la societ\u00e0 ricostruisce una squadra che possa reggere il confronto con \u201ci mostri sacri\u201d della pallamano italiana. Ed \u00e8 proprio il campionato 2000-01 in cui la Junior Fasano, riesce a togliersi grandi soddisfazioni, vincendo molte gare soprattutto in casa davanti ad un pubblico molto numeroso e vicino alla squadra. Dopo i play-out con il Mordano, la squadra fasanese riesce a conquistare la permanenza nella categoria. Nello stesso tempo il settore giovanile cresce sempre di pi\u00f9, ottenendo buoni risultati anche in campo nazionale. Il campionato 2001-02 inizia male per la societ\u00e0 fasanes,e in quanto il campo di gioco dell'I.T.C. non viene pi\u00f9 omologato per l'A1 e si \u00e8 costretti ad emigrare prima a Conversano, poi a Grottaglie. Nel girone di ritorno si parte subito bene, con la vittoria nel derby con i cugini del Conversano, ma alla fine arriva la retrocessione in serie A2.\nIl campionato 2002-03 rappresenta il primo anno di un ciclo triennale che il sodalizio, presieduto adesso da Angelo Dicarolo, programma per risalire in A1; si punta sui giovani del vivaio locale e sull'apporto del croato Darko Pranji\u0107. Dopo un inizio di campionato non entusiasmante, alla fine il Fasano riesce a salvarsi. Nel 2003-04 continua l'opera di costruzione tecnica ed organizzativa della societ\u00e0: si disputa un altro buon campionato di A2, utile soprattutto a valorizzare i numerosi giovani del vivaio locale che continua a crescere; gli \"Under 16\" vincono l'ennesimo titolo regionale, assicurandosi cos\u00ec la partecipazione alla fase Nazionale, dove si arrendono solo ai futuri campioni d'Italia del Cologne.\nIl 2004-05 \u00e8 la stagione in cui si deve puntare al salto di categoria; anche per questo nel gruppo dei due anni precedenti, vengono effettuati altri importanti innesti. Il campionato \u00e8 difficile ed equilibrato, con diverse valide compagini che si contendono la vittoria; la Jquadra, inoltre, deve fare i conti con numerosi infortuni. La voglia di conquistare l'A1 \u00e8 tanta e coinvolge massicciamente anche i tifosi fasanesi che seguono i propri beniamini in trasferta; l'apoteosi \u00e8 ad Ancona, dove nell'ultima giornata di campionato, la Junior Fasano conquista i tre punti, unico risultato utile per il salto di categoria, che valgono il ritorno in A1. La squadra \"Under 18\", dopo aver vinto il titolo regionale, partecipa alla fase Nazionale.\nNella stagione 2005-2006 la Junior affronta quindi il campionato di A1, e dopo aver chiuso il girone d'andata al quarto posto, con uno spettacolare girone di ritorno (dieci vittorie ed un pareggio) conquista la seconda posizione dietro la capolista Sassari. Nei play off la Junior regola al primo turno gli emiliani del Nonantola ed affronta in finale il Sassari: vince con sei reti di scarto la gara d'andata davanti a oltre 600 spettatori, ma perde con lo stesso gap la gara di ritorno. Ad essere promossi nel neonato campionato di serie A d'\u00e9lite sono quindi i sardi, che per\u00f2 cedono il titolo sportivo proprio ai fasanesi in estate. La Junior si trova cos\u00ec nel \"gotha\" della pallamano italiana, ed allestisce una squadra competitiva per la salvezza.\nNella regular season del 2006-2007 per\u00f2 le cose vanno cos\u00ec cos\u00ec: la Junior vince solo tre partite e termina all'ultimo posto con dieci punti, ma nella successiva fase ad orologio, sette punti conquistati fuori casa fanno s\u00ec che la squadra fasanese superi in classifica il Prato e conquisti una posizione utile a giocare e a vincere l'ultima gara dei play out in casa, sempre contro Prato. La Junior conquista cos\u00ec la sua prima salvezza in \u00c9lite, con in pi\u00f9 la soddisfazione di vincere ben tre derby su quattro contro il Conversano. In estate i ritiri dal campionato di Trieste e Bressanone e la rinuncia alle Coppe del Merano proiettano i fasanesi in Europa: sono i biancoazzurri a rappresentare l'Italia nella Challenge Cup 2007-2008. La Junior si batte infatti con i kosovari del KH Prishtina: dopo aver perso 26-27 la gara d'andata, i fasanesi non riescono a rimontare in trasferta ed escono al primo turno. In campionato le cose vanno decisamente meglio: quarta al termine della regular season, la Junior, molto rinforzata nel mercato estivo, si proietta verso una fase ad orologio prestigiosa.\nNel 2008-2009 e 2009-2010 la societ\u00e0 decide di accentuare ancora di pi\u00f9 la propria caratteristica peculiare: privilegiare in prima squadra i prodotti del vivaio. Solo due infatti gli stranieri in organico in queste stagioni, sui quattro tesserabili: il montenegrino Zeljko Beharevi\u0107 e il croato Darko Pranji\u0107, poi partito per la Svezia e sostituito da gennaio a maggio 2010 dall'ungherese Viktor Juh\u00e0sz. La Junior conquista nella stagione 2009-2010 un brillante quarto posto finale in regular season, confermato ai play off, e la semifinale di Coppa Italia, conquistando anche il ritorno in Europa con la qualificazione alla Challenge Cup. \nIl 2010-2011 comincia con l'addio di Beharevi\u0107 e l'acquisto del serbo naturalizzato italiano Filiberto \"Pippo\" Kokuca. Il capitano della squadra Francesco Ancona, da vent'anni nella Junior e primatista di presenze nella societ\u00e0, annuncia il proprio ritiro dall'handball giocato e diventa direttore sportivo. La stagione parte a corrente alternata ma nel mese di novembre la Junior conquista la prima vittoria in Europa della storia dello sport fasanese, battendo in casa i lussemburghesi del HBC Bascharage nella gara d'andata del terzo turno di Challenge Cup 2010-11, alla quale era direttamente ammessa; purtroppo verr\u00e0 eliminata per differenza reti nel ritorno in trasferta ma rimane la soddisfazione per un altro storico passo in avanti. Con cinque vittorie consecutive fra andata a ritorno la Junior aggancia il terzo posto in regular season: ai play off un contestatissimo arbitraggio nella gara di ritorno della semifinale a Bologna elimina i biancoazzurri dalla finale-scudetto. La stagione si conclude per\u00f2 ugualmente alla grande con lo scudetto \"under 16\", conquistato dai ragazzi delle classi 95, 96 e 97 a Pescara e Chieti in giugno.\nIl 2011-2012 vede la conferma di coach Dumni\u0107 e il ritorno di Beharevi\u0107 nella rosa biancoazzurra, ma anche la dolorosa rinuncia alla Challenge Cup: la societ\u00e0, dopo gli enormi sforzi delle stagioni precedenti, ha ritenuto di non dover partecipare alla competizione a causa della mancanza di un vero palazzetto dello sport a Fasano. La Junior conquista il terzo posto al termine della stagione regolare e si qualifica ancora una volta per i play off. In Coppa Italia, al quarto tentativo i biancoazzurri conquistano finalmente la finale: dopo aver eliminato Noci e Conversano nella prima fase e Cassano Magnago ai quarti di finale, la Junior si qualifica per le final four che si disputano a Noci il 29 e 30 marzo 2012. Regolato il Teramo in semifinale, i fasanesi approdano alla prima finale della loro storia ma cedono 29-27 alla corazzata Bolzano in una equilibratissima partita. Il campionato si conclude con la quarta semifinale consecutiva: persa l'andata e vinto il ritorno con il Conversano, solo una sconfitta di misura 26-27 nella \"bella\" in trasferta impedisce alla Junior di conquistare la finale-scudetto.\nGrosse novit\u00e0 all'inizio del 2012-2013: il nuovo presidente della Junior \u00e8 Francesco Renna, che subentra ad Angelo Dicarolo; cambio anche in panchina, dove torna un fasanese: al montenegrino Branko Dumni\u0107 subentra Francesco Ancona. Ceduto Kokuca al Bressanone, la riduzione a un solo straniero per squadra costringe ad andar via anche Bobi\u010di\u0107: la rosa diventa quindi, grazie anche ad alcuni innesti dalla societ\u00e0 satellite Handball Fasano, ancora pi\u00f9 \"locale\", complice anche il ritorno, nel mercato di gennaio 2013, di Giovanni Fanizza, con diciotto fasanesi su ventuno giocatori. A gennaio la societ\u00e0 preleva anche il siciliano Graziano Tumbarello dalla Lazio. A febbraio i biancoazzurri bissano la finale di Coppa Italia nella final four disputata a Bolzano: regolato il Conversano in semifinale, \u00e8 ancora il Bolzano, stavolta in casa sua, a battere la Junior. In campionato, dopo aver chiuso la regular season con venti vittorie su venti partite, la Junior supera nei quarti dei play-off il Carpi e in semifinale affronta i campioni uscenti del Bolzano: gli altoatesini passano il turno solo per differenza-reti, vincendo con sei gol di vantaggio in casa e venendo battuti dalla Junior con quattro reti di scarto nella gara di ritorno, giocata in una palestra Zizzi traboccante di quasi 800 tifosi biancoazzurri, in diretta sulla RAI.\nLo scudetto e il debutto in EHF Champions League.\nL'addio dopo vent'anni del capitano Paolo Sirsi \u00e8 la prima novit\u00e0 del 2013-2014: il portiere della Junior \u00e8, dopo undici stagioni, il titolare della Nazionale azzurra Vito Fovio; il nuovo capitano \u00e8 quindi Flavio Messina. Via anche Tumbarello, al suo posto Bruno Brzi\u0107. A novembre arriva il capitano della Nazionale, Pasquale Maione, e a gennaio l'italo-argentino Robertino Pagano. Sar\u00e0 una stagione storica per la Junior, quella dei primi titoli nazionali senior: il 2 febbraio, sul campo di Martina Franca, i biancoazzurri, sempre allenati da Francesco Ancona, conquistano la Coppa Italia battendo 30-27 il Carpi in una entusiasmante ed equilibratissima finale, conclusa al quarto tempo supplementare davanti alle telecamere di Raisport. In precedenza avevano battuto Teramo ai quarti e Pressano in semifinale. Ma la Junior compie il capolavoro a maggio: dopo aver nuovamente concluso a punteggio pieno sia la stagione regolare che la poule di qualificazione ai play off, i biancoazzurri superano di nuovo il Carpi in semifinale infliggendo agli emiliani un 29-19 nella gara di ritorno giocata a Noci dopo che all'andata, disputata a Rubiera, il Carpi si era imposto 29-21. Nella finale-scudetto, a sorpresa la Junior perde l'andata in casa, giocata nuovamente a Noci, per 24-25 contro il Bolzano, imponendosi per\u00f2 26-27 nel ritorno in Alto Adige e vincendo cos\u00ec il primo scudetto della sua storia per aver segnato pi\u00f9 reti fuori casa.\nIl 2014-2015 comincia con la EHF Champions League: pur avendo l'Italia perso il posto nella competizione, per il suo basso ranking, la Junior viene ripescata a domanda nella Coppa dei Campioni nazionali d'Europa. Il turno preliminare la vede inserita in un girone che si gioca ad Hard (Austria): in semifinale la Junior affronta gli ucraini dello Zaporozhye (sconfitta 20-36), mentre l'altra semifinale vede in campo Alpla Hard e Porto. In finale terzo posto, i fasanesi cedono il passo all'Alpla Hard 26-35, venendo cos\u00ec dirottati al secondo turno della EHF Cup dove affrontano il Potaissa Turda: i rumeni si impongono 27-28 all'andata sul campo di Noci e 39-26 al ritorno in Romania.\nGli acquisti estivi della Junior sono gli italo-argentini Martin Molineri, ala destra proveniente dal Fondi, e l'ex-beneventano Esteban Taurian; si registra inoltre l'addio alla pallamano giocata dell'ala destra Giancarlo Costanzo. La Junior non sfata il tab\u00f9-Supercoppa: nella gara giocata a Pescara vince il Carpi 28-30 ai tiri dai sette metri (tempi regolamentari 25-25), e subito dopo la societ\u00e0 decide di tagliare il montenegrino \u017deljiko Beharevi\u0107, da otto anni a Fasano, e di sostituirlo con il lituano Petras Raupenas. Movimentato il mercato di gennaio: va via Molineri e torna a giocare Costanzo; la Junior preleva inoltre dalla prima lega argentina il naturalizzato Guido Riccobelli, gi\u00e0 in Italia anni addietro con Secchia e Bolzano, e dal Teramo il giovanissimo Stefano Arcieri. Non riesce per\u00f2 la difesa della Coppa Italia: a Siracusa la Junior perde, sempre ai tiri dai sette metri, i quarti di finale contro il Pressano (25-27) e si classifica al quinto posto dopo aver vinto le gare di consolazione con Albatro Siracusa e Fondi. In campionato la Junior raggiunge nuovamente la finale scudetto, vincendo la partita d'andata disputata a Noci per 26-24 ma perdendo il ritorno a Bolzano 23-21: stavolta la regola del maggior numero di gol segnati fuori casa favorisce gli altoatesini che si aggiudicano lo scudetto.\nLinea verde nel mercato 2015-2016: partono Umberto Giannoccaro per Cassano Magnago, Brzi\u0107 per Carpi e Taurian per l'Argentina e viene lasciato libero Raupenas. La Junior prende i promettentissimi sedicenni Tommaso Pesci dal Massa Marittima e Filippo Angiolini dalla Poggibonsese. A gennaio arriva inoltre dal Vasco de Gama, squadra della massima serie brasiliana, Andr\u00e9 Alves Leal. Ancora una volta per\u00f2 la societ\u00e0 \u00e8 costretta a rinunciare alle coppe europee. Dopo essere arrivata prima per il quarto anno consecutivo nel proprio girone di campionato, il 6 marzo 2016 la Junior si aggiudica la seconda Coppa Italia della sua storia, battendo in finale a Lavis il Bolzano per 29-28, dopo aver eliminato nei quarti il Trieste per 37-30 e in semifinale il Carpi per 34-30. Superato agevolmente il secondo turno del campionato, la Junior batte 28-21 il Carpi nell'andata della semifinale, contenendo i danni sul 21-24 in Emilia e qualificandosi per la finale-scudetto, dove esordisce superando in trasferta 24-23 il Bolzano. Nella gara di ritorno, il 28 maggio 2016, trionfo Junior per 31-19 e secondo scudetto della sua storia per la societ\u00e0 biancoazzurra; per i consueti problemi di impianto a Fasano, la Junior ha dovuto giocare entrambe le gare interne dei play off sul campo di Conversano.\nLa stagione 2016-17 \u00e8 sin da subito movimentata: Riccobelli torna in Argentina, Pesci a Massa Marittima, Marino parte per Malo e Pignatelli per Conversano, mentre Rubino lascia l'attivit\u00e0 per motivi di lavoro. L'organico della Junior si completa con il giovanissimo mancino Nicol\u00f2 D'Antino, proveniente dal Pressano e con il pluriscudettato Demis Radov\u010di\u0107, avversario di tante battaglie per scudetti e coppe nelle stagioni precedenti, prelevato dal Bolzano. Il 7 dicembre la Junior sfata il tab\u00f9-Supercoppa imponendosi sul Bolzano per 26-25 e conquistando cos\u00ec il \"triplete\" dell'anno solare: \u00e8 il primo trofeo vinto dai biancoazzurri sul loro campo a Fasano. A febbraio si aggiunge, dalla prima lega argentina, il terzino italo-argentino classe '85 Maximo Miguel Murga, con trascorsi in Italia a Cosenza, Ancona, Lazio e Siracusa. Il 23 marzo la Junior, sul campo di Fondi, si conferma in Coppa Italia, battendo 30-29 il Bolzano con un'esaltante tripla rimonta dal -3, innescata dall'ingresso in campo dei giovanissimi Arcieri (classe '98) e Angiolini ('99), senza dimenticare il titolare D'Antino ('99); i biancoazzurri avevano battuto nei quarti il Romagna Imola (27-23) e in semifinale il Conversano (30-27). A maggio la Junior conquista nuovamente la finale-scudetto superando in semifinale il Pressano (28-28 all'andata in Trentino, 38-20 al ritorno a Fasano), ma stavolta ad aggiudicarsi il Tricolore sono i soliti avversari del Bolzano, che espugnano la palestra Zizzi per la prima volta dopo sei anni (25-27) confermandosi poi anche in casa per 28-23.\nLa stagione 2017-2018 comincia con l'arrivo dal Carpi di Giulio Venturi, che colma la lacuna del terzino destro, e la cessione di Arcieri al Cingoli. Rientra in societ\u00e0 come general manager l'ex allenatore, presidente e consigliere FIGH Angelo Dicarolo, e nella rosa i mancini Rubino e Costanzo. Non rimane a Fasano la Supercoppa italiana: Junior sconfitta a Bolzano 24-23 il 21 ottobre. Il rinforzo di gennaio \u00e8 il ritorno, dopo due anni, di Guido Riccobelli.\nSfortunata la Coppa Italia: a causa di discutibili regole di designazione delle teste di serie, al sorteggio dei quarti di finale la Junior trova subito il Bolzano, che si impone ai tiri dai 7 metri dopo che i tempi regolamentari si erano conclusi sul 20-20. I biancoazzurri si classificano quinti battendo Trieste 30-24 e Bologna 33-31. Ma la Junior si riscatta in campionato: conclusa al secondo posto la stagione regolare e partita con due sconfitte la poule-scudetto, a causa di qualche infortunio di troppo, una serie di otto vittorie consecutive permette ai biancoazzurri di chiudere al primo posto la seconda fase. Ai play off la Junior supera in semifinale il Pressano (sconfitta 24-21 in Trentino, vittoria 27-21 al ritorno in casa). In finale si rinnova l'eterno derby col Conversano: gara 1 in trasferta vinta dai baresi in rimonta 29-26, ma in gara 2 e gara 3, entrambe disputate ancora a Martina Franca, Junior vittoriosa per 26-18 e 29-23 davanti a 2000 spettatori e per la terza volta Campione d'Italia.\nIl ritorno al girone unico.\nGli acquisti del 2018-2019, anno del ritorno al girone unico nazionale sono l'ucraino Stanislav Petrychko, collaudato centrale del Benevento, il terzino-centrale cileno Victor Donoso Andalaft, il promettentissimo 2000 Umberto Bronzo, ala mancina di Siracusa e i pivot Raul Bargelli e Raffaello Corcione, chiamati a raccogliere la pesante eredit\u00e0 di Maione, tornato a Conversano. Leal passa al Fondi e Riccobelli torna di nuovo in Argentina, mentre sospende l'attivit\u00e0, dopo 24 stagioni consecutive nella Junior, l'ala-centrale Leonardo De Santis. A settembre per\u00f2 la societ\u00e0 decide di sostituire Petrychko con un altro centrale classe 1993, il serbo di passaporto ungherese Marko Kne\u017eevi\u0107. A gennaio arriva anche il giovanissimo centrale di Putignano Davide Notarangelo. Il deludente quinto posto finale nella regular season impedisce per\u00f2 alla Junior di giocare i play-off. In Coppa Italia, giocata a Trieste, biancoazzurri eliminati ai quarti di finale dal Conversano per 24-21. Sfumata anche la Supercoppa, persa a Salerno contro il Pressano per 24-22.\nLa societ\u00e0 decide quindi un profondo ringiovanimento della rosa per il 2019-2020 : vanno via Fovio, Radov\u010di\u0107, Venturi, Bronzo, Corcione e Donoso, rientrano Beharevi\u0107 e Pignatelli dal Conversano e Gallo dal Gaeta, tornano a giocare Leo De Santis e Colella, e arriva il nuovo acquisto Pavani, portiere classe 2000 dal Ferrara. La squadra riesce a qualificarsi per le Final Eights di Coppa Italia, disputate a Siena dal 21 al 23 febbraio 2020, venendo eliminata nei quarti di finale dal Pressano per 25-23. Avviata ad una tranquilla salvezza, il campionato viene prima sospeso poi definitivamente annullato per la pandemia di Covid-19.\nLe difficolt\u00e0 del tessuto economico a causa della pandemia condizionano il mercato in vista del 2020-2021: se ne va Kne\u017eevi\u0107, e i nuovi due stranieri sono lo svedese Albin J\u00e4rlstam e l'argentino Emiliano Franceschetti, che sostituisce il pivot Bargelli. Arrivano da Teramo anche i due giovanissimi fratelli De Angelis, mentre in porta torna Vito Fovio e saluta Pavani. Smette definitivamente di giocare Leo De Santis e, dopo le prime partite, anche suo fratello Paolo. Dopo un inizio difficile (una vittoria nelle prime sette gare) la squadra trova continuit\u00e0 e con sei vittorie nelle successive sette partite aggancia il settimo posto e si qualifica alla Coppa Italia, fissata per febbraio a Salsomaggiore: pochi giorni prima della partenza la societ\u00e0 \u00e8 per\u00f2 costretta a rinunciare per la positivit\u00e0 di molti giocatori al Covid-19, lasciando il posto al Merano. Dopo due mesi di stop forzato per il focolaio di pandemia nello spogliatoio, la squadra riparte alla grande e infilando 18 successi in 21 partite aggancia il Sassari al secondo posto in classifica (terzo per differenza-reti) con il quale conclude una stagione pi\u00f9 che ottima, date le premesse, con in pi\u00f9 il secondo posto dello svedese Albin J\u00e4rlstam nella classifica cannonieri del torneo.\nMercato molto interessante per il 2021-2022: arrivano altri due svedesi, il terzino-centrale Simon Hjortenbo dall'Hammarby, vincitore della seconda divisione, mentre dall'EHV Aue, in seconda Bundesliga tedesca, il terzino destro di origini italiane Gabriel De Santis. Bel colpo anche all'ala destra col ritorno da senior di Carlo Sperti, navigato nazionale. Vanno via i fratelli De Angelis, con Alessandro che rientra al Teramo e Tommaso che decide di approdare al progetto federale Campus Italia. Eccellente il girone d'andata: dieci vittorie, un pareggio e una sola sconfitta decretano la Junior campione d'inverno e testa di serie numero uno in Coppa Italia. A gennaio la squadra viene rinforzata con il terzino sinistro Riccardo Stabellini, proveniente dal Villa de Aranda nella 2a lega spagnola ma con tante stagioni e pi\u00f9 di 1200 reti all'attivo nella massima serie italiana, il quale sostituisce Hjortembo. Deludente la Coppa Italia, giocata a Salsomaggiore dal 3 al 7 di febbraio: la Junior supera nei quarti l'Eppan (30-23) ma perde nettamente la semifinale-derby con il Conversano per 28-18; sconfitta anche nella finalina con il Merano (29-26) e quarto posto finale.\nColori e simboli.\nColori.\nLa divisa di gioco tradizionale della Junior Fasano \u00e8 bianca e azzurra; la versione utilizzata per pi\u00f9 stagioni \u00e8 in tinta unita azzurra con rifiniture bianche; periodicamente la divisa viene proposta anche a strisce verticali o orizzontali.\nStrutture.\nCampo di gioco.\nLa Junior Fasano ha disputato i primi sei campionati in piazza Ignazio Ciaia, giocando poi il campionato 1986-87 nel campo ricavato all'interno del 1\u00b0 Circolo didattico \"Collodi\", reso utilizzabile anche per gli allenamenti serali grazie all'impianto luci montato dalla stessa societ\u00e0.\nCon la promozione in serie B, non essendoci all'epoca a Fasano una struttura coperta idonea, la squadra fu costretta per due campionati e mezzo a giocare in vari campi di paesi limitrofi come Conversano e Modugno, continuando ad allenarsi alla \"Collodi\". Nella primavera 1990 fu completata la palestra dell'I.T.C. \u201cG. Salvemini\u201d, che per i successivi dodici anni ha permesso alla Junior di disputarvi gli allenamenti e gli incontri casalinghi.\nDal 2002 la Junior Fasano svolge la propria attivit\u00e0 presso la palestra \"Franco Zizzi\" dell'Istituto Professionale Statale Servizi Alberghieri e Ristorazione di Fasano. La palestra ha una capienza di circa 400 posti a sedere. Dal 2014 al 2017, per sopravvenute nuove norme, la Junior non pot\u00e9 giocare alla \"Zizzi\" le gare dei play off, disputate fra Noci e Conversano, tornando a casa solo nel 2017 grazie alla revisione di tali norme. Per ragioni di ordine pubblico per\u00f2, anche le finali play-off del 2018 si sono dovute giocare al PalaWojtyla di Martina Franca.\nNel 2016 la costruzione di un palazzetto dello sport a Fasano \u00e8 stata finanziata per un totale di 4.800.000 euro dal Governo, dalla Regione Puglia e dall'Amministrazione comunale di Fasano. Il 15 novembre 2019 la cerimonia della posa della prima pietra del palazzetto ha segnato l'inizio dei lavori. Nel frattempo, nell'estate 2017, la Provincia di Brindisi ha realizzato un restyling della palestra Zizzi, con il rifacimento degli impianti elettrico e idrico-sanitario e il montaggio di seggiolini sulle gradinate.\nOrganico 2021-2022.\nOrganigramma societario.\nDi seguito l'organigramma della societ\u00e0.\nTifoseria.\nFasano \u00e8 una cittadina di 40.000 abitanti circa, ma la tifoseria della pallamano \u00e8 molto numerosa e calorosa: infatti alle gare interne nella palestra Zizzi sono presenti in media circa 400 spettatori, con punte di oltre 600 nei \"derby\", nelle gare importanti e nei play off.\nMemorabile il pienone registrato in occasione della semifinale di ritorno contro il Bolzano del campionato 2012-13 con circa 800 presenze in palestra, col pubblico assiepato fino ai bordi del campo e nell'esiguo spazio dietro le porte.\nOltre mille gli spettatori che hanno assistito alle due finali giocate dalla Junior nel 2014, entrambe fuori Fasano: il 2 febbraio quella di Coppa Italia a Martina Franca e il 15 maggio la gara d'andata della finale-scudetto contro il Bolzano disputata a Noci. Ben 200 tifosi hanno seguito inoltre la squadra nella finale-scudetto di ritorno a Bolzano, nonostante la partita fosse di giorno feriale, a oltre 1000\u00a0km di distanza e trasmessa in diretta tv.\nBuona presenza di tifosi al seguito della squadra anche nella trasferta per la finale-scudetto 2016 a Bolzano, con circa cento presenze, e quasi duemila gli spettatori che hanno sostenuto la squadra nel giorno del trionfo a Conversano.\nIn occasione del ritorno alla \"Zizzi\" nei playoff 2017, la societ\u00e0 \u00e8 stata costretta per motivi di sicurezza a istituire l'ingresso a numero chiuso con biglietti sempre esauriti in prevendita.\nTutti esauriti, e per gara 3 in pochissime ore, i 1250 biglietti riservati dall'autorit\u00e0 di pubblica sicurezza ai tifosi della Junior nelle finali-scudetto di Martina Franca del 2018, anche queste trasmesse in diretta televisiva."}
{"id": "833694", "revid": "123152353", "url": "https://it.wikipedia.org/wiki?curid=833694", "title": "Succo enterico", "text": "Il succo , o succo intestinale, \u00e8 un succo prodotto nel nostro corpo dall'intestino tenue, dalle cellule che compongono le Cripta di Lieberk\u00fchn (ghiandole secernenti succo enterico situate nella lamina propria della mucosa intestinale), dalle cellule di Paneth producenti siero antibatterico. Vi sono poi apparati ghiandolari secernenti serotonina, VIP, GIP, enteroglucagone, motilina e bombesina. Questo succo viene poi riversato nel duodeno.\nAssieme al succo pancreatico svolge la funzione, nell'intestino tenue, di completare la digestione di grassi, proteine e zuccheri complessi.\nDopo l'azione del succo enterico, queste sostanze verranno assorbite nel sangue.\nSi tratta di una soluzione acquosa contenente diversi enzimi quali amilasi, maltasi, tripsina, lipasi, catalizzatori specializzati col compito di idrolizzare i principi nutritivi contenuti negli alimenti, trasformandoli da macromolecole in monomeri."}
{"id": "833696", "revid": "287204", "url": "https://it.wikipedia.org/wiki?curid=833696", "title": "4388 Jurgenstock", "text": ""}
{"id": "833698", "revid": "287204", "url": "https://it.wikipedia.org/wiki?curid=833698", "title": "Tempio sotterraneo di Seokguram", "text": "Il Tempio sotterraneo di Seokguram (in coreano: \uc11d\uad74\uc554 in hang\u016dl, \u77f3\u7a9f\u5eb5 in hanja) \u00e8 un eremo che fa parte del complesso del tempio di Bulguksa. Esso si trova 4 chilometri a est della parte principale del complesso, sul monte Tohamsan, nella citt\u00e0 di Gyeongju, in Corea del Sud. La grotta sovrasta il Mar del Giappone e si trova a 750 metri sul livello del mare. Nel 1995 venne inserito nell'elenco dei Patrimoni dell'umanit\u00e0 dell'UNESCO insieme al Tempio di Bulguksa, in quanto contiene alcune delle principali sculture buddhiste del mondo.\nSecondo la tradizione venne costruito da Gim Daeseong e originariamente il suo nome era \"Seokbulsa\" (\"Tempio di Buddha in pietra\"). I lavori iniziarono nel 742 o nel 751, durante il picco culturale del regno di Silla. La grotta venne ultimata nel 774, poco dopo la morte di Gim. Oggi il tempio \u00e8 considerato uno dei principali luoghi turistici della penisola coreana, raggiungibile in circa un'ora di trekking dal complesso principale.\nArchitettura.\nLa tradizione di scolpire le immagini di Buddha nella pietra e nei fianchi delle montagne venne iniziata dagli indiani; questa pratica fu raccolta prima dai cinesi e poi dai coreani. A causa della geologia del paese, con montagne prevalentemente granitiche, scolpire immagini sui loro fianchi non era un'operazione facile, quindi si prefer\u00ec scavare una grotta artificiale al cui interno collocare statue. Le piccole dimensioni del tempio sotterraneo indicano che probabilmente esso era utilizzato solo dalla famiglia reale.\nLa grotta \u00e8 un simbolo del viaggio spirituale verso il nirvana. I pellegrini partivano dal complesso di Bulguksa o dai piedi della montagna in cui si trova la grotta, all'ingresso della quale vi \u00e8 una fontana in cui essi potevano rinfrescarsi. All'interno, l'anticamera rettangolare e uno stretto corridoio, ai cui lati si trovano alcuni bassorilievi, rappresentavano la terra, mentre la rotonda a cui essi conducono rappresentava il cielo.\nIl punto pi\u00f9 importante del tempio sotterraneo \u00e8 rappresentato dalla statua di Buddha seduto che si trova nella rotonda. Gautama Buddha \u00e8 seduto su di un trono di loto con le gambe incrociate e una serena espressione di meditazione. Esso assume padmasana, ovvero la posizione del loto, con il mudr\u0101 delle mani bhumisparsamudra, toccando la terra con la mano destra.\nIntorno alla statua si trovano 15 pannelli di bodhisattva, arhat e antichi dei indiani (Brahm\u0101 e Indra), oltre a 10 statuette racchiuse in nicchie lungo i muri della rotonda, 5 su ogni lato. La sala principale del tempio ospita una statua di Bodhisattva coi suoi discepoli. Nella grotta si trovano anche 40 figure rappresentanti i diversi principi del Buddhismo e i principali insegnamenti.\nLa grotta \u00e8 decorata con mezze lune e fiori di loto. Gli architetti Silla utilizzarono apparentemente il principio della simmetria e quello del \"rettangolo dorato\". Per la costruzione non venne usata calce e la struttura \u00e8 tenuta insieme da rivetti di pietra. La costruzione \u00e8 stata orientata in modo da poter utilizzare la ventilazione naturale del luogo. La cupola della rotonda \u00e8 leggermente ovale, con un diametro che varia fra i 6,84 e i 6,58 metri.\nLe sculture.\nLa scultura principale \u00e8 senza dubbio la statua di Buddha. Essa \u00e8 alta 3,5 metri e siede su di un piedistallo alto 1,34 metri. \u00c8 tuttora fonte di dibattito chi effettivamente ritragga la statua, ma probabilmente ritrae il Buddha storico al momento dell'illuminazione. Al contrario di altre statue di Buddha che hanno un'aureola attaccata dietro la testa, in questo caso viene creata l'impressione di un'aureola a causa di un piccolo rosone di granito messo sul muro dietro la statua, con un fiore di loto scolpito al suo centro. Il piedistallo \u00e8 composto di tre parti: la superiore e l'inferiore recano dei petali di loto scolpiti, mentre quella centrale consiste di otto pilastri.\nIl corridoio \u00e8 guardato da quattro re a cavallo e da altre figure divine, alcune delle quali si trovano nell'anticamera. Nel muro retrostante della rotonda si trova un'altra statua notevole, quella di Avalokite\u015bvara dalle undici facce, alta oltre due metri. Questa figura \u00e8 l'unica del bassorilievo che guarda in avanti, mentre tutte le altre guardano di lato. Avalokitesvara indossa una corona, indossa gioielli e tiene un vaso contenente il fiore di loto.\nRestauri.\nA causa del prolungato periodo di abbandono e dei numerosi rinnovamenti subiti dal tempio sotterraneo, non \u00e8 chiaro quale fosse l'aspetto originario della costruzione, cos\u00ec come quale fosse l'esatto corso del torrente di fronte alla grotta, che non esiste pi\u00f9. Una serie di restauri venne intrapresa nel 1703 e nel 1758, oltre che agli inizi del XX secolo per ben 3 volte. Dopo la seconda guerra mondiale, negli anni sessanta il presidente Park Chung-hee diede il via ad una serie di restauri intesi a rimuovere i danni causati durante l'occupazione giapponese e a restituire il monumento al suo antico splendore. Oggi il tempio sotterraneo di Seokguram \u00e8 visibile solo attraverso un vetro, posto a difesa del grande numero di turisti attratti qui dalla grotta del Buddha."}
{"id": "833699", "revid": "115415899", "url": "https://it.wikipedia.org/wiki?curid=833699", "title": "Mignolina", "text": "Mignolina (\"Tommelise\") \u00e8 una fiaba dello scrittore danese Hans Christian Andersen. Come in \"Pollicino\" di Charles Perrault, \"Mignolina\" narra la storia di una bambina piccolina. Questa fiaba fu una delle prime scritte da Andersen e fu pubblicata per la prima volta nel 1835. La fiaba di Mignolina \u00e8 stata successivamente adattata su vari media, tra cui i film di animazione.\nA volte il nome della protagonista viene mutato in \"Pollicina\" (in lingua spagnola \"Pulgarcita\"; in lingua francese \"Poucette\"; in lingua inglese \"Thumbelina\").\nTrama.\nLa storia inizia con una donna, amante dei fiori, che un giorno riceve una sorpresa inaspettata: una piccola ragazzina spunta da un bocciolo. Viene nominata Mignolina a causa delle sue dimensioni e rende felice la vita della donna, ora non pi\u00f9 sola.\nUna notte, per\u00f2, la piccola \u00e8 portata via da una rana, attirata dalla sua bellezza. Risvegliatasi con quelle creature che per lei hanno le dimensioni di un ippopotamo, Mignolina apprende con orrore che dovr\u00e0 essere la sposa del figlio dell'anfibio ma, grazie alle sue lacrime che commuovono i pesci dello stagno, riesce a fuggire. Dopo essere fuggita dal rospo, si ferma a riposare su di un giglio, prima di tornare a casa, quando all'improvviso viene catturata da un maggiolino. Successivamente, riuscita a scampare anche a questo pericolo, Mignolina viene travolta dall'inverno e trova riparo presso la casa di un topo, che le consiglia di sposarsi con il suo vicino, un talpone molto rinomato tra i roditori del posto, che si invaghisce di lei appena la incontra. \nMignolina per\u00f2 si rifiuta di prendere come sposo il talpone e fugge via, volando verso una terra lontana a bordo di una rondine che aveva accudito durante l'inverno e divenuta sua amica. Su un campo di fiori, Mignolina incontra un principino delle fate e si sposa con lui. Infine riceve un paio di ali per accompagnare il marito nei suoi viaggi di fiore in fiore e per poter tornare eventualmente a casa da sua madre, per farle visita.\nAdattamenti.\nTra i numerosi adattamenti della fiaba vi sono il film d'animazione del 1964 della Sojuzmul'tfil'm \"Djujmovo\u010dka\", quello prodotto dalla Warner Bros. nel 1994 \"Pollicina\", \"Pollicina\", anime giapponese del 1992 e quello prodotto da Toei Animation nel 1978 intitolato \"Sekai Meisaku Dowa Oyayubihime\" (edito in Italia da Stardust nel 1994).\nE-book.\nAndersen-Corteggi, \"Pollicina\",Collana Beccogiallo, Editore Mursia per iTunes."}
{"id": "833701", "revid": "80794", "url": "https://it.wikipedia.org/wiki?curid=833701", "title": "Succo intestinale", "text": ""}
{"id": "833710", "revid": "32428", "url": "https://it.wikipedia.org/wiki?curid=833710", "title": "Chiesa Santa Maria di Costantinopoli", "text": ""}
{"id": "833711", "revid": "767487", "url": "https://it.wikipedia.org/wiki?curid=833711", "title": "George Clinton (cantante)", "text": "\u00c8 stato il leader dei Parliament e dei Funkadelic nel corso degli anni settanta e nei primi anni ottanta, avviando la propria carriera come solista nel 1981. \u00c8 stato soprannominato \"Il Primo Ministro del Funk\" in qualit\u00e0 di frontman dei Parliament, ma anche \"Il Re del Funk Interplanetario\"\nBiografia.\nGeorge Clinton nasce a Kannapolis nella Carolina del Nord, cresce a Plainfield nel New Jersey, e attualmente risiede a Tallahassee in Florida. A Plainfield era il proprietario di un negozio di barbiere, dove si occupava anche di lisciare i capelli crespi per le persone di colore, ma presto fond\u00f2 un complesso Doo Wop chiamato The Parliaments, che si ispirava a Frankie Lymon &amp; the Teenagers. Per un certo periodo negli anni sessanta Clinton collabor\u00f2 come autore scrivendo brani per la celebre etichetta della Motown. Nonostante gli inizi difficili in fatto di vendite, i Parliaments riuscirono ad ottenere successo con \"(I Wanna) Testify\" (1967). Tuttavia, la Revilot Records di Detroit nella quale erano scritturati era in difficolt\u00e0 economiche e ci\u00f2 spinse Clinton a rinominare la band Funkadelic nel 1968. I Parliament/Funkadelic divennero i due complessi di maggiore successo fra i numerosi appartenenti al cosiddetto filone P-Funk inventato dallo stesso Clinton e diversi loro album e singoli riuscirono a raggiungere buoni piazzamenti di classifica.\nA partire dall'inizio dei primi anni ottanta Clinton incise diversi album nominalmente come solista, bench\u00e9 tutti i dischi presentassero la partecipazione di altri artisti chiave del P-Funk. La scelta di registrare questi lavori a suo nome fu dovuta principalmente a controversie legali in merito alle complesse vicende sul Copyright e il Trademark del nome \"Parliament\" ed all'acquisto della Casablanca Records, la sua precedente etichetta come membro dei Parliament, da parte della Polygram.\nNel 1982 Clinton firm\u00f2 per la Capitol Records in qualit\u00e0 di solista e come P.Funk All-Stars realizz\u00f2 \"Computer Games\". Il singolo \"Loopzilla\" raggiunse la Top 20 della classifica R&amp;B, seguito da \"Atomic Dog\" che colse addirittura la posizione numero 1 per l'R&amp;B, ma tocc\u00f2 solo la numero 101 in quella pop.\nNei quattro anni successivi pubblic\u00f2 altri tre album (\"You Shouldn't-Nuf Bit Fish\", \"Some of My Best Jokes Are Friends\" and \"R&amp;B Skeletons in the Closet\") assieme ad un disco dal vivo, \"Mothership Connection (Live from the Summit, Houston, Texas)\" e mand\u00f2 tre singoli \"Nubian Nut\" \"Last Dance\" e \"Do Fries Go with that Shake\" nella Top 30 R&amp;B. Nel 1985 venne inoltre scelto per curare la produzione dell'album \"Freaky Styley\" dei Red Hot Chili Peppers, i cui componenti erano grandi ammiratori di George Clinton e del Funk in generale.\nQuesta fase della carriera fu danneggiata da numerose vicende legali, causate da complesse questioni relative a Royalty e Copyright che si tradussero in gravi problemi economici.\nBench\u00e9 la sua popolarit\u00e0 si fosse quasi estinta dopo la met\u00e0 degli anni ottanta, George Clinton conobbe una specie di resurrezione artistica all'inizio degli anni novanta, quando molti rapper lo indicarono come fonte d'ispirazione e iniziarono a campionare i suoi brani. \nNel 1989 Clinton pubblic\u00f2 \"The Cinderella Theory\" presso la Paisley Park, la casa discografica di Prince, seguito nel 1993 da \"Hey Man, Smell My Finger\"; firm\u00f2 quindi con la Sony 550 e, dopo aver riunito diversi precedenti componenti di Parliament e Funkadelic, fece uscire \"T.A.P.O.A.F.O.M.\" (The Awesome Power Of A Fully Operational Mothership) nel 1996.\nSempre nel corso degli anni novanta \u00e8 apparso in alcuni film tra cui \"Graffiti Bridge\" (1990), \"Good Burger\" (1997) e \"PCU\" (1994). Di recente ha prestato la voce per The Funktipus, il DJ della stazione radio Funk Bounce FM nel videogame del 2004, che inoltre annoverava il pezzo \"Loopzilla\" nella colonna sonora.\nIl rapper e produttore discografico Dr. Dre ha campionato numerose parti strumentali dei brani di Clinton rendendolo un classico delle sonorit\u00e0 del G-funk. Ha anche collaborato in prima persona con rapper celebri come Tupac Shakur nel pezzo \"Can't c me\" contenuto nell'album All Eyez On Me, gli Outkast in \"Synthesizer\" dal disco Aquemini, Redman per \"J.U.M.P.\" da Malpractice, Ice Cube per \"Bop Gun (One Nation)\" da \"Lethal Injection\" e, con la poetessa e musicista americana Erzsebet Beck per \"Despite The Rain\" e con il rapper Kendrick Lamar nel brano \"Wesley's Theory\" contenuto nel disco To Pimp A Butterfly.\nCuriosit\u00e0.\nClinton permette ai suoi spettatori durante i live di registrare il concerto, a condizione che la registrazione sia per uso personale e non abbia fini di lucro.\nProblemi con gli stupefacenti.\nIl 6 dicembre 2003 Clinton fu accusato e arrestato presso Tallahassee in Florida per il reato di detenzione di stupefacenti (cocaina) e del possesso di strumenti per facilitarne il consumo, venendo rilasciato su cauzione. Due settimane dopo fece la sua prima apparizione pubblica dopo l'arresto, esibendosi con il gruppo rock dei Phish a Miami. L'11 agosto 2004 si \u00e8 risolto con un \"no contest\" nei confronti dei reati minori mentre l'accusa di possesso di stupefacenti \u00e8 stata ritirata."}
{"id": "833713", "revid": "74851", "url": "https://it.wikipedia.org/wiki?curid=833713", "title": "Kurt Hubert Franz", "text": ""}
{"id": "833714", "revid": "169529", "url": "https://it.wikipedia.org/wiki?curid=833714", "title": "Giorgio Del Vecchio", "text": "Biografia.\nGiorgio Del Vecchio nacque nel 1878 a Bologna, figlio dello statistico Giulio Salvatore Del Vecchio.\nProfessore all'Universit\u00e0 \"La Sapienza\" di Roma dal 1920 al 1953, fu rettore della stessa universit\u00e0 dal 1925 al 1927. Ader\u00ec inizialmente al fascismo, ma questo non gli imped\u00ec di perdere la cattedra universitaria nel 1938 a seguito delle leggi razziali fasciste; nel 1944 avrebbe poi perso nuovamente la cattedra a causa delle sue passate adesioni al regime.\nReintegrato nell'insegnamento, nel secondo dopoguerra collabor\u00f2 con il \"Secolo d'Italia\" e con la rivista \"Pagine Libere\" (la pubblicazione diretta da Vito Panunzio). Insieme con Nino Tripodi, Gioacchino Volpe, Alberto Asquini, Roberto Cantalupo, Ernesto De Marzio ed Emilio Betti fece parte del comitato promotore dell'INSPE, l'istituto di studi che, negli anni cinquanta e sessanta, si oppose alla cultura di ispirazione marxista, promuovendo convegni internazionali e pubblicazioni.\nPensiero.\nTra i maggiori interpreti del neokantismo italiano, Giorgio Del Vecchio, come i colleghi tedeschi, critic\u00f2 il positivismo filosofico, affermando che il concetto di diritto non potesse essere derivato dall'osservazione dei fenomeni giuridici.\nAl riguardo, si inser\u00ec nella disputa tra filosofia, teoria generale e sociologia del diritto che divampava in Germania, ridefinendo la filosofia del diritto. In particolare le attribu\u00ec tre compiti: "}
{"id": "833719", "revid": "196390", "url": "https://it.wikipedia.org/wiki?curid=833719", "title": "Dora (artiglieria)", "text": ""}
{"id": "833721", "revid": "3115", "url": "https://it.wikipedia.org/wiki?curid=833721", "title": "Peste aviaria", "text": ""}
{"id": "833723", "revid": "287204", "url": "https://it.wikipedia.org/wiki?curid=833723", "title": "Mayne Schuyler Berke", "text": "Ha lavorato con diversi registi, tra cui Robert Rodriguez e Ralph Singleton."}
{"id": "833729", "revid": "125040596", "url": "https://it.wikipedia.org/wiki?curid=833729", "title": "Salvatore Baccaro", "text": "Biografia.\nNato a Roccamandolfi in Molise, si trasferisce da ragazzo a Roma. Con la famiglia gestisce un negozio di fiori nei pressi degli stabilimenti cinematografici di Cinecitt\u00e0, e venne notato e poi scritturato, alla fine degli anni sessanta, per il suo particolare aspetto fisico: deforme, tozzo, viso animalesco caratterizzato da fronte sporgente, naso schiacciato, mani dalle dita enormi. Era affetto da acromegalia.\nTuttavia fu proprio il suo fisico, unito ad un'innegabile simpatia e ad un carattere buono e gentile ad aprirgli inaspettatamente le porte del cinema. Infatti divenne in breve tempo un tipico caratterista, molto richiesto dal cinema italiano per ruoli comici o grotteschi: partecip\u00f2 infatti ad oltre 80 film tra la fine degli anni sessanta ed i primi anni ottanta, recitando in parecchi lungometraggi della commedia erotica degli anni settanta e del genere western, in molti film di Franco e Ciccio, nella serie di Pierino e anche in alcune pellicole di rilievo, tra cui \"Profondo rosso\" di Dario Argento (1975), dove interpreta un fruttivendolo, o in \"Terror! Il castello delle donne maledette\" (1973) di Dick Randall, \"La bestia in calore\" (1977) di Luigi Batzella e \"Il tifoso, l'arbitro e il calciatore\" di Pierfrancesco Pingitore (1983). L'ultimo film cui prese parte fu \"Dagobert\" di Dino Risi, del 1984, l'anno della sua scomparsa. Baccaro, infatti, mor\u00ec improvvisamente a soli 52 anni, colto da infarto durante un intervento chirurgico alla tiroide.\nLa morte.\nDa quest'ultima apparizione cinematografica non si ebbero pi\u00f9 notizie su di lui per quasi due decenni. Solamente nel 2004 suo fratello Armando, in un'intervista rilasciata a Marco Giusti nel corso della trasmissione televisiva \"Stracult\", ha rivelato la sua malattia deformante, l'acromegalia, e la sua morte, rimasta totalmente oscura alla cronaca e al pubblico, sopraggiunta il 18 dicembre 1984 a Novara, all'et\u00e0 di 52 anni, dopo aver subito un infarto a causa di un intervento non riuscito alla tiroide."}
{"id": "833731", "revid": "118031", "url": "https://it.wikipedia.org/wiki?curid=833731", "title": "Juliet Parrish", "text": ""}
{"id": "833732", "revid": "118031", "url": "https://it.wikipedia.org/wiki?curid=833732", "title": "John (Visitors)", "text": ""}
{"id": "833734", "revid": "1226", "url": "https://it.wikipedia.org/wiki?curid=833734", "title": "Pamela (Visitors)", "text": ""}
{"id": "833737", "revid": "125785174", "url": "https://it.wikipedia.org/wiki?curid=833737", "title": "Bit di parit\u00e0", "text": "Il bit di parit\u00e0 \u00e8 un codice di controllo utilizzato nei calcolatori per prevenire errori nella trasmissione o nella memorizzazione dei dati. Tale sistema prevede l'aggiunta di un bit ridondante ai dati, calcolato a seconda che il numero di bit che valgono 1 sia pari o dispari. I bit di parit\u00e0 sono uno dei codici di rilevazione e correzione d'errore pi\u00f9 semplici.\nCi sono due varianti del bit di parit\u00e0: bit di parit\u00e0 pari e bit di parit\u00e0 dispari. Quando si usa un bit di parit\u00e0 pari, si pone tale bit uguale a 1 se il numero di \"1\" in un certo insieme di bit \u00e8 dispari (facendo diventare il numero totale di \"1\", incluso il bit di parit\u00e0, pari). Quando invece si usa un bit di parit\u00e0 dispari, si pone tale bit uguale a 1 se il numero di \"1\" in un certo insieme di bit \u00e8 pari (facendo diventare il numero totale di \"1\", incluso il bit di parit\u00e0, dispari). Il bit di parit\u00e0 \u00e8 un caso particolare di cyclic redundancy check (CRC), quando il 1-bit CRC \u00e8 generato dal polinomio \"x\"+1.\nRilevazione degli errori.\nSe un numero dispari di bit (incluso il bit di parit\u00e0) \u00e8 cambiato durante la trasmissione di un insieme di bit, allora il bit di parit\u00e0 non risulter\u00e0 in accordo con il numero di bit a 1 e di conseguenza indicher\u00e0 che \u00e8 avvenuto un errore durante la trasmissione. Quindi, il bit di parit\u00e0 \u00e8 un codice di controllo, ma non \u00e8 un codice di correzione d'errore, poich\u00e9 non c'\u00e8 modo di determinare quale particolare bit \u00e8 sbagliato. Usando un canale molto disturbato, pu\u00f2 essere necessario un lungo tempo per effettuare una trasmissione corretta, o pu\u00f2 non accadere mai. D'altronde, il metodo del bit di parit\u00e0 ha il vantaggio di essere un codice che usa un solo bit di spazio e che richiede solo un certo numero di porte XOR per esser generato. Vedi il codice di Hamming per un esempio di codice a correzione di errori.\nIl bit di parit\u00e0 pu\u00f2 essere calcolato come segue, assumendo di trasmettere il valore a 4 bit 1001, con il bit di parit\u00e0 posizionato a destra, e denotando lo XOR con ^ :\nTrasmissione usando la parit\u00e0 pari:\n A vuole trasmettere: 1001\n A calcola il bit di parit\u00e0: 1^0^0^1 = 0\n A aggiunge il bit di parit\u00e0 e spedisce: 10010\n B riceve: 10010\n B calcola la parit\u00e0 totale: 1^0^0^1^0 = 0\n B pu\u00f2 dire che la trasmissione \u00e8 avvenuta correttamente.\nTrasmissione usando la parit\u00e0 dispari:\n A vuole trasmettere: 1001\n A calcola il bit di parit\u00e0: ~(1^0^0^1) = 1\n A aggiunge il bit di parit\u00e0 e spedisce: 10011\n B riceve: 10011\n B calcola la parit\u00e0 totale: 1^0^0^1^1 = 1\n B pu\u00f2 dire che la trasmissione \u00e8 avvenuta correttamente.\nQuesto meccanismo consente la rilevazione di un singolo errore, poich\u00e9, se un bit \u00e8 sbagliato a causa del rumore, ci sar\u00e0 un numero sbagliato di uno nei dati ricevuti. Negli esempi sopra, il valore della parit\u00e0 calcolato da B corrisponde con il valore del bit di parit\u00e0 aspettato. Si consideri il seguente esempio, in cui avviene un errore sul secondo bit:\nTrasmissione usando la parit\u00e0 pari:\n A vuole trasmettere: 1001\n A calcola il bit di parit\u00e0: 1^0^0^1 = 0\n A aggiunge il bit di parit\u00e0 e spedisce: 10010\n *** ERRORE DI TRASMISSIONE ***\n B riceve: 11010\n B calcola la parit\u00e0 totale: 1^1^0^1^0 = 1\n B pu\u00f2 dire che \u00e8 avvenuto un errore durante la trasmissione.\nIl valore della parit\u00e0 calcolato da B (1) non \u00e8 in accordo con il bit (0) che ha ricevuto.\nL'esempio seguente \u00e8 simile, ma \u00e8 sbagliato il bit di parit\u00e0:\n B riceve: 10011\n B calcola la parit\u00e0 totale: 1^0^0^1^1 = 1\n B pu\u00f2 dire che \u00e8 avvenuto un errore durante la trasmissione.\nNon c'\u00e8 un limite a questo schema. Il bit di parit\u00e0 garantisce di rilevare solo un numero dispari di errori. Se avviene un numero pari di errori, non funziona. Si consideri il seguente esempio con un numero di errori pari:\n A vuole trasmettere: 1001\n A calcola il bit di parit\u00e0: 1^0^0^1 = 0\n A aggiunge il bit di parit\u00e0 e spedisce: 10010\n *** ERRORE DI TRASMISSIONE ***\n B riceve: 11011\n B calcola la parit\u00e0 totale: 1^1^0^1^1 = 0\n B dice che la trasmissione \u00e8 avvenuta correttamente anche se ci sono stati errori.\nB osserva una parit\u00e0 pari, come aspettato, e quindi fallisce nel cercare due errori.\nUso.\nPer la sua semplicit\u00e0, la parit\u00e0 \u00e8 usata in molti dispositivi hardware dove le operazioni possono essere ripetute in caso di difficolt\u00e0, o se \u00e8 solo utile sapere che \u00e8 avvenuto un errore. Per esempio i bus SCSI e PCI usano la parit\u00e0 per trovare errori di trasmissione, inoltre molte cache di microprocessori includono tale sistema di protezione. Dato che le cache dati sono solo una copia della RAM, se vi si trova un errore, pu\u00f2 essere cancellata e ricaricata,\nNelle trasmissioni seriali dei dati, viene usato comunemente un formato di 7 bit, con un bit di parit\u00e0 pari e uno o due bit di stop. Questo formato pu\u00f2 essere utilizzato per i 7 bit del codice ASCII."}
{"id": "833739", "revid": "1226", "url": "https://it.wikipedia.org/wiki?curid=833739", "title": "Steven (Visitors)", "text": ""}
{"id": "833745", "revid": "386186", "url": "https://it.wikipedia.org/wiki?curid=833745", "title": "Giuseppe Sanarelli", "text": "Medico, dal 1901 detenne la cattedra di Igiene nell'Universit\u00e0 di Bologna, e dal 1914 anche a Roma, dove divenne rettore della Sapienza (1922-1923).\nAttivo in politica, nel 1904 fu eletto alla Camera dei deputati e fece parte del gabinetto Giolitti come Sottosegretario di Stato per l'Agricoltura, l'Industria e il Commercio (1906-1909). Nel 1920 fu nominato Senatore del Regno d'Italia.\nDescrisse il fenomeno di Sanarelli-Shwartzman.\nMassone, non si sa dove e quando fu iniziato, ma il 29 luglio 1890 fu affiliato Maestro massone nella Loggia \"Socino\" di Siena."}
{"id": "833746", "revid": "104216", "url": "https://it.wikipedia.org/wiki?curid=833746", "title": "Christian Andreas Doppler", "text": ""}
{"id": "833748", "revid": "1833487", "url": "https://it.wikipedia.org/wiki?curid=833748", "title": "Pune", "text": "Pune (all'anglosassone Poona) \u00e8 una suddivisione dell'India, classificata come \"municipal corporation\", di abitanti, capoluogo del distretto di Pune e della divisione di Pune, nello stato federato del Maharashtra. In base al numero di abitanti la citt\u00e0 rientra nella classe I (da persone in su). Pune \u00e8 la quarta citt\u00e0 industriale dell'India e si trova a circa a sud-est di Mumbai. La citt\u00e0 \u00e8 famosa perch\u00e9 dal 1974 il Maestro indiano Bhagwan Shree Rajneesh, che alla fine degli anni ottanta ha cambiato il suo nome in Osho, vi ha fondato il suo Ashram.\nGeografia fisica.\nLa citt\u00e0 \u00e8 situata a 18\u00b0 31' 60 N e 73\u00b0 52' 0 E e ha un'altitudine di \nSociet\u00e0.\nEvoluzione demografica.\nAl censimento del 2001 la popolazione di Pune assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine.\nMonumenti e luoghi d'interesse.\nRaja Dinkan Kelkar Museum.\nDinkar Gangadhar Kelkar, noto anche come Kaka Kelkar (1896-1990), fu un celebre poeta in lingua marathi e viene anche ricordato come grande collezionista di oggetti tradizionali indiani: ne raccolse oltre .\nDonata allo stato indiano del Maharashtra e dedicata al figlio Raja, morto in tragiche circostanze all'et\u00e0 di 12 anni, la collezione \u00e8 ospitata nel museo, ove si possono ammirare sculture in pietra, abiti tradizionali dei vari stati indiani, strumenti musicali, vari oggetti in avorio e utensili da cucina.\nDa segnalare anche la ricostruzione degli interni del \"Mastani Mahal\", il palazzo voluto da Baji Rao per la propria concubina Mastani. L'ambiente \u00e8 una rappresentazione tipica della vita di corte nell'India del XVIII secolo.\n\u00c8 presente, inoltre, una galleria con pi\u00f9 di 150 scatole per il \"paan\", l'involtino fatto con betel, lime, spezie e calce viva, che gli indiani sono soliti masticare in ogni occasione. Sono conservate anche numerosi utensili per prepararlo. Viene anche illustrata la tradizione mitologica legata al \"paan\": Radha riusc\u00ec a far innamorare di s\u00e9 il dio Krishna grazie alle labbra ricoperte proprio di \"paan\", le cui doti afrodiasiche sono documentate anche nel sacro testo del K\u0101ma S\u016btra.\nAga Khan Palace.\nL\"Aga Khan Palace\" sorge nel citt\u00e0 di Yerwada, che oramai \u00e8 parte dell'area urbana di Pune. Fu costruito nel 1892 da Mahommed Shah Aga Khan III.\nIl palazzo \u00e8 famoso perch\u00e9, durante la seconda guerra mondiale, vi fu tenuto prigioniero agli arresti domiciliari il Mahatma Gandhi. Con lui furono tenuti prigionieri la moglie Kasturba e il pi\u00f9 fidato assistente Mahadev Desai, il quale mor\u00ec pochi giorni dopo esservi arrivato. Anche la moglie Kasturba mor\u00ec il 22 febbraio 1944 durante la prigionia.\nTempio Shinde Chatri.\nIl tempio si trova nei pressi di Wanowrie, sobborgo di Pune, ed \u00e8 dedicato alla memoria di Mahadaji Shinde, generale che guid\u00f2 le armate dell'Impero maratha dal 1760 al 1780.\nIl tempio fu costruito dallo stesso Mahadaji nel 1794 ed \u00e8 dedicato al dio Shiva."}
{"id": "833749", "revid": "81646", "url": "https://it.wikipedia.org/wiki?curid=833749", "title": "Enterococco", "text": ""}
{"id": "833750", "revid": "124842580", "url": "https://it.wikipedia.org/wiki?curid=833750", "title": "Trinciatura dei residui colturali", "text": "La trinciatura dei residui colturali \u00e8 un'operazione colturale che consiste nello sminuzzamento meccanico, eseguito con apposite macchine trinciatrici, di stoppie, residui di potatura, vegetazione infestante e di qualsiasi altro materiale organico presente sulla superficie del terreno.\nEsecuzione.\nLa trinciatura non \u00e8 una vera e propria lavorazione del terreno, tuttavia rientra a tutti gli effetti fra le tecniche di gestione del suolo nei terreni agrari in quanto integra o sostituisce alcune lavorazioni propriamente dette. Di norma la trinciatura si esegue in uno dei seguenti contesti.\nLiberazione della superficie prima dell'esecuzione di una lavorazione principale.\nQuesta operazione si pu\u00f2 eseguire sia nelle lavorazioni tradizionali sia in quelle che rientrano fra le tecniche di \"minimum tillage\". Alcune lavorazioni non sono disturbate dalla presenza di residui vegetali ingombranti, come ad esempio l'aratura e, entro certi limiti, la fresatura. Altri attrezzi sono in grado di fare un lavoro migliore su un terreno sostanzialmente libero o ricoperto da residui non ingombranti: \u00e8 il caso ad esempio degli attrezzi discissori oppure rimescolatori con organi ruotanti folli. In questi casi la trinciatura diventa indispensabile per migliorare la qualit\u00e0 della lavorazione, ma in generale si pu\u00f2 considerare utile per tutte le lavorazioni, compatibilmente alle esigenze economiche.\nPreparazione del terreno nel \"sod seeding\".\nLe finalit\u00e0 del \"sod seeding\" impongono che i residui colturali non siano asportati o distrutti, ma che siano sfruttati per arricchire il terreno di sostanza organica. I residui vanno pertanto lasciati in campo perch\u00e9 siano sottoposti ai processi di decomposizione microbica (Biodegradabilit\u00e0) responsabili dell'evoluzione e del mantenimento degli orizzonti O e A1. La presenza di residui grossolani pu\u00f2 tuttavia ostacolare il funzionamento della seminatrice su sodo e la stessa emergenza delle piantine, pertanto \u00e8 una buona norma trinciare i residui della coltura precedente prima di effettuare la semina.\nInerbimento degli arboreti.\nPer i motivi esposti nel punto precedente, gli arboreti gestiti con tecniche conservative del suolo si avvalgono dei benefici derivanti dalla trinciatura dei residui di potatura. Nell'inerbimento propriamente detto la trinciatura si esegue sui residui di potatura, mentre il controllo delle infestanti \u00e8 affidato allo sfalcio periodico. Nelle tecniche riconducibili all'inerbimento, adottate nelle zone a clima caldo-arido, la trinciatura si esegue anche per controllare la vegetazione spontanea che si sviluppa nella stagione di riposo e quella che riemerge nel corso della primavera.\nFinalit\u00e0.\nCome detto in precedenza, la trinciatura ha lo scopo di mantenere \"in situ\" i residui vegetali senza ostacolare il normale svolgimento degli altri interventi agronomici. \nTradizionalmente i residui colturali che possono ingombrare il terreno vengono asportati o distrutti. Le asportazioni possono interessare, ad esempio, la paglia dei cereali (impiegata come lettime per gli allevamenti), i residui di potatura (come legna da ardere), il fogliame del carciofo e foglie e colletti della barbabietola (come foraggio per gli allevamenti), ecc. La distruzione, tradizionalmente effettuata con il ricorso all'incendio, si effettua per quei residui che sono di difficile asportazione o che non sono suscettibili di reimpieghi. \u00c8 il caso, ad esempio, delle stoppie dei cereali e delle leguminose da granella.\nLa distruzione dei residui colturali \u00e8 deprecata dai criteri di gestione conservativa del suolo in quanto depauperano il terreno di elementi nutritivi e riducono il tenore in sostanza organica. L'asportazione \u00e8 compatibile solo se c'\u00e8 un effettivo ritorno sul terreno, ad esempio con l'apporto del letame: in questo caso il materiale organico \u00e8 soggetto ad una valorizzazione, dal momento che il coefficiente isoumico dei sottoprodotti zootecnici (in particolare il letame) \u00e8 pi\u00f9 alto di quello dei residui vegetali ad alto rapporto fra carbonio e azoto. L'asportazione finalizzata alla vendita \u00e8 deprecabile dal punto di vista tecnico, mentre dal punto di vista economico andrebbe valutata l'effettiva convenienza: i sottoprodotti colturali (paglia, residui di potatura, ecc.) rappresentano un'entrata addizionale che incide sulla Produzione lorda vendibile in misura marginale rispetto ai prodotti principali; d'altra parte l'asportazione rappresenta un costo implicito in quanto il peggioramento della fertilit\u00e0 fisica e chimica del terreno deve essere corretto con le lavorazioni e la concimazione.\nLa trinciatura dei residui porta i seguenti benefici:"}
{"id": "833752", "revid": "958185", "url": "https://it.wikipedia.org/wiki?curid=833752", "title": "Big Five (psicologia)", "text": "La teoria dei Big Five, di Robert R. McCrae e Paul T. Costa, \u00e8 una tassonomia dei tratti di personalit\u00e0. Tra la moltitudine di modelli incentrati su un approccio nomotetico allo studio della personalit\u00e0, risulta uno dei pi\u00f9 condivisi e testati, sia a livello teorico sia empirico.\nBasi della teoria.\nI punti di partenza di questa teoria sono:\nLa teoria.\nDa queste linee teoriche di partenza, McCrae e Costa postulano cinque grandi dimensioni (\"Big Five\") di personalit\u00e0: l'estroversione-introversione, gradevolezza-sgradevolezza, coscienziosit\u00e0-negligenza, nevroticismo-stabilit\u00e0 emotiva, apertura mentale-chiusura mentale (Lewis Goldberg, 1993). \nTali dimensioni sono state individuate a partire da studi psicolessicali, secondo i quali l'uomo ha codificato in forma verbale tutte le esperienze significative per la comunit\u00e0, comprese, in questo caso, parole che si riferiscono alle differenze individuali: le cinque dimensioni elencate, quindi, corrisponderebbero alle macro-categorie pi\u00f9 usate, nel linguaggio, per descrivere le diversit\u00e0 tra individui.\nEsse rappresentano il punto di convergenza delle strutture elaborate da numerosi modelli di misura dei tratti (vedi personalit\u00e0 e test di personalit\u00e0): il 16PF (\"16 Personality Factor Questionnaire\"), il GZTS (\"Guilford Zimmerman temperament survey\"), l'EPQ (\"Eysenck Personality Questionnaire\"), il CPS (\"Comrey Personality Scales\"), il CPI (\"California Personality Inventory\"). Si discosta invece dall'MBTI (\"Myers-Briggs Type Indicator\") che si basa sulla teoria dei tipi. La teoria dei tratti infatti considera ad esempio introversione ed estroversione come due estremi di un'unica linea continua: la popolazione si distribuir\u00e0 in modo gaussiano su tale linea; la teoria dei tipi invece considera introversione ed estroversione come due poli d'attrazione: la distribuzione sar\u00e0 quindi una distribuzione di Bernoulli.\nLa teoria dei Big Five \u00e8 spesso adoperata per la valutazione della personalit\u00e0 nei contesti organizzativi, per l'attendibilit\u00e0 offerta da questa tipologia di test, detti \"obbiettivi\". \nLa validit\u00e0 convergente dello strumento di misura basato su questa teoria \u00e8 confermata dal fatto che essa \u00e8 una sintesi di tutti gli strumenti di misura sopra citati.\nLa valutazione della personalit\u00e0 attraverso il modello dei Big Five pu\u00f2 avvenire mediante la compilazione da parte del soggetto di un questionario (strutturato attraverso una Scala Likert), oppure mediante la valutazione della condotta in un contesto di simulazione (come ad esempio l'Assessment center). Sono state proposte anche riduzioni fattoriali sperimentali, di questi cinque fattori, in un modello ancora pi\u00f9 ridotto, detto dei \"Biggest Three\".\nLa teoria dei Big Five consta di cinque dimensioni, emerse in numerosi contesti linguistici e culturali quali Italia, Stati Uniti, Germania, Paesi Bassi, Giappone, Filippine, Taiwan, mentre altri studi evidenziano come questi non emergano in paesi come la Cina. \nLo strumento di misurazione validato da Costa e McCrae \u00e8 il NEO-PI, nel quale i Big Five sono chiamati: Estroversione, Gradevolezza, Coscienziosit\u00e0, Nevroticismo, Apertura all'esperienza.\nNel contesto italiano sono stati sviluppati diversi strumenti per la misurazione dei Big Five: il pi\u00f9 rilevante per diffusione \u00e8 il \"Big Five Questionnaire\", che \u00e8 stato tradotto successivamente in altre lingue e trova largo impiego nelle procedure di selezione del personale.\nI cinque tratti.\nQuesti tratti di personalit\u00e0 sono variamente definiti nelle versioni italiane come:\nOgnuna di queste cinque dimensioni \u00e8 costituita di due sottodimensioni che vengono cos\u00ec definite :\nSottodimensioni dell'Estroversione:\nSottodimensioni dell'Amicalit\u00e0:\nSottodimensioni della Coscienziosit\u00e0:\nSottodimensioni della Stabilit\u00e0 Emotiva:\nSottodimensioni della Apertura Mentale:\nCritica.\nLa critica principale che viene rivolta al modello del Big Five \u00e8 l'eterogeneit\u00e0 eccessiva dei costrutti psicologici risultanti, che sembrano in effetti riferirsi a tipi di processi psicologici molto diversi e non coerenti tra loro.\nInoltre questi cinque grandi fattori sembrano non emergere in alcuni paesi, specialmente orientali.\nStudi recenti hanno tuttavia mostrato che quest'ultimo approccio non deriva in modo lineare da quello dei tratti, ma costituisce una soluzione in cui vengono a confluire diverse tradizioni di ricerca. Oltre a ci\u00f2, occorre evidenziare che con i Big Five non si \u00e8 ancora al livello di una teoria unificante, n\u00e9 si pretende con essi di rispondere alla variet\u00e0 di quesiti che si sono dibattuti sulla nozione, sulle caratteristiche e sulle sfumature dei diversi aspetti della personalit\u00e0.\nPer tale ragione, pur esistendo ormai un'ampia letteratura scientifica dalla quale emergono, insieme a taluni rilievi, significativi riscontri di segno positivo, si preferisce oggi parlare non tanto di \"teoria\", quanto di \"modello\" dei Big Five.\nPer quanto riguarda il BFQ (Big Five Questionnaire), lo strumento mostra delle evidenti debolezze psicometriche: il campione di standardizzazione non \u00e8 molto grande ed \u00e8 composto da soggetti di cultura medio-alta.\nNon vi sono inoltre dati per giudicare gli item utilizzati, e l'analisi fattoriale che viene proposta nel manuale \u00e8 stata svolta sui dati aggregati, cio\u00e8 sulle risposte dei soggetti cumulate sulle sottoscale.\nNonostante questo procedimento sia stato giustificato dagli autori facendo riferimento alla letteratura di settore, questo non permetterebbe di affermare che la costruzione dello strumento sia stata fatta secondo i pieni criteri dell'analisi fattoriale.\nLo strumento presenta diversi vantaggi: \u00e8 di semplice somministrazione, scoring, interpretazione, e gli item non sono particolarmente intrusivi."}
{"id": "833753", "revid": "663182", "url": "https://it.wikipedia.org/wiki?curid=833753", "title": "Walter Veltroni", "text": "Eletto sindaco di Roma una prima volta nel 2001 \u00e8 stato poi riconfermato nel 2006 con il 61,8% dei voti, dimettendosi da tale carica il 13 febbraio 2008 per candidarsi alle elezioni politiche dell'aprile successivo.\nDopo aver trascorso parte della sua carriera politica nella Federazione Giovanile Comunista Italiana (FGCI) e poi nel Partito Comunista Italiano (PCI), il 14 ottobre 2007 diviene il primo segretario politico nazionale del nascente Partito Democratico, incarico da cui si \u00e8 dimesso il 17 febbraio 2009 in seguito alla sconfitte elettorali alle elezioni generali dell'aprile 2008 e a quelle regionali del 2009 in Sardegna. Era stato eletto con le elezioni primarie dal 76% dei votanti. Prima della caduta del secondo governo Prodi, dichiar\u00f2 che il Partito Democratico avrebbe corso alle successive elezioni politiche da solo, candidandosi pertanto alla presidenza del Consiglio dei ministri. Tuttavia, derog\u00f2 in parte al proposito di corsa solitaria con l'accettazione dell'alleanza con il partito di Antonio Di Pietro e della confluenza nelle liste del PD dei candidati dei Radicali Italiani, i quali poi confluirono nei gruppi parlamentari del PD per la XVI Legislatura.\n\u00c8 stato vicepresidente del Consiglio e Ministro per i beni culturali e ambientali del governo Prodi I e segretario dei Democratici di Sinistra dall'ottobre 1998 all'aprile 2001.\nDopo la sconfitta alle elezioni del 13 e 14 aprile 2008, ripropose, sul modello anglosassone dello \"shadow cabinet\", il governo ombra del PD, il secondo di questo tipo in Italia, dopo quello del PCI con a capo Achille Occhetto.\nBiografia.\nGli studi.\nWalter Veltroni, sposato con Flavia Prisco da cui ha avuto due figlie, Martina e Vittoria, \u00e8 figlio di Vittorio Veltroni, radiocronista EIAR e poi dirigente della RAI, che mor\u00ec quando lui aveva un anno. Sua madre, Ivanka Kotnik, era figlia dello sloveno Ciril Kotnik, ambasciatore del Regno di Jugoslavia presso la Santa Sede, che dopo l'armistizio del 1943 aiut\u00f2 numerosi ebrei romani a scappare dalla persecuzione nazifascista.\nSi avvicin\u00f2 al mondo del cinema, e successivamente matur\u00f2 le prime esperienze politiche.\nBocciato in quarta ginnasio al Liceo Torquato Tasso di Roma, Veltroni ha conseguito nel 1973 il diploma di istruzione secondaria superiore rilasciato dall'Istituto statale di Cine-Tv Rossellini.\nPrime esperienze politiche.\nHa cominciato a dedicarsi all'attivit\u00e0 politica nel 1970, militando nelle file della FGCI, l'organizzazione giovanile del Partito Comunista Italiano, ai tempi della scuola e nel 1976, a ventuno anni, fu eletto consigliere comunale di Roma nelle liste del PCI, mantenendo questa carica fino al 1981.\nNel 1987 fu eletto per la prima volta deputato nazionale. Un anno dopo entr\u00f2 nel comitato centrale del PCI, e in questa veste si dichiar\u00f2 favorevole alla svolta della Bolognina di Achille Occhetto e alla nascita del Partito Democratico della Sinistra.\nDirettore de \"L'Unit\u00e0\".\nPubblicista dal 1983, divenne giornalista professionista nel luglio 1995, mentre dirigeva l'Unit\u00e0: non potendo infatti, in quanto parlamentare, essere direttore responsabile del giornale (all'epoca era Giuseppe Federico Mennella), pot\u00e9 esserne praticante (condizione anch'essa incompatibile con il direttore responsabile, che dev'essere o professionista o pubblicista).\nVeltroni fu l'ultimo direttore \u201cpolitico\u201d del quotidiano: nessuno dei successori fu parlamentare durante l'incarico, quindi con lui termin\u00f2 la prassi dell'Unit\u00e0 \u2013 e di tanti giornali di partito \u2013 dei due direttori, quello d'indirizzo e quello responsabile davanti alla legge.\nNel suo periodo (1992-1996), \"l'Unit\u00e0\" fu caratterizzata da importanti novit\u00e0 quali la riduzione del formato, l'aumento della foliazione - dividendo il giornale in due dorsi, con \"l'Unit\u00e0 due\" che si occupava approfonditamente di cultura e societ\u00e0 - e la pubblicazione in allegato di libri e videocassette, per la prima volta con continuit\u00e0 tra i quotidiani italiani. Negli anni della sua direzione l'Unit\u00e0 registr\u00f2 un incremento di diffusione, passando dalle 124.000 copie del 1992 alle 157.000 del 1995.\nVicepresidente e Ministro nel governo Prodi.\nDurante la campagna elettorale delle elezioni politiche del 1996, \u00e8 stato chiamato da Romano Prodi a condividere la \"leadership\" della coalizione di centro-sinistra L'Ulivo, dove si \u00e8 candidato nel collegio uninominale di Roma-centro per la Camera dei deputati, sostenuto dall'Ulivo di Prodi in quota PDS, dove viene rieletto deputato con il 49,91% dei voti contro i candidati del Movimento Sociale Fiamma Tricolore Isabella Rauti (4,29%), figlia dell'ex segretario del MSI Pino, e del Polo per le Libert\u00e0 Filippo Mancuso (45,85%), ministro di grazia e giustizia nel governo Dini.\nDopo la vittoria de L'Ulivo di Prodi alle politiche del '96, e il successivo incarico di formare un esecutivo presieduto da Prodi stesso, Veltroni viene proposto da Prodi come suo vicepresidente del Consiglio e ministro per i beni culturali e ambientali con deleghe per lo spettacolo e lo sport. Il giorno successivo, il 18 maggio 1996, giura nelle mani del Presidente della Repubblica Oscar Luigi Scalfaro come vice-premier e ministro per i beni culturali e ambientali nel primo governo Prodi, incarico che mantiene fino alla fine del suo esecutivo.\nDa ministro per i beni culturali s'impegn\u00f2 per i restauri e le riaperture di importanti monumenti nazionali come la Galleria Borghese, Palazzo Altemps e Palazzo Massimo a Roma e la reggia di Venaria Reale in Piemonte. Var\u00f2 il meccanismo di assegnazione delle risorse provenienti dalle estrazioni del Lotto per finanziare il restauro dei beni culturali; lanci\u00f2 l'apertura serale dei musei. I risultati ottenuti nella valorizzazione e nel recupero dei beni culturali gli sono stati riconosciuti in Francia, dove fu insignito, nel maggio 2000, della Legion d'Onore.\nSegretario dei Democratici di Sinistra.\nAgli inizi del 1998 aderisce alla svolta in chiave moderna di Massimo D'Alema dal PDS ai Democratici di Sinistra (DS), trasformazione per unificare il PDS con altre formazioni della sinistra italiana di varie ispirazioni laiche e cattoliche (Sinistra repubblicana, Cristiano Sociali, Comunisti unitari, Federazione Laburista), oltre che \"ammainare\" definitivamente il simbolo falce e martello in riferimento al comunismo, in favore alla rosa della socialdemocrazia. Nel stesso anno, dopo la caduta del governo Prodi, torn\u00f2 a concentrarsi sul partito. Sotto la sua guida, i DS arrivano al minimo storico, con il 16,6% dei voti alle Elezioni Politiche del 2001 (5 anni prima il PDS da solo era al 21%). Si dimette dalla segreteria (anche a causa dell'elezione a Sindaco di Roma) e nell'autunno del 2001 viene sostituito da Piero Fassino.\nSindaco di Roma.\nElezione al Campidoglio.\nIn vista delle elezioni amministrative del 2001, venne scelto dalla coalizione di centro-sinistra come candidato a sindaco di Roma, e presentandosi con le liste che lo sosterranno: DS, \"Lista Civica Roma per Veltroni\", La Margherita, Partito della Rifondazione Comunista, Federazione dei Verdi, Partito dei Comunisti Italiani, Socialisti Democratici Italiani. Al primo turno ottiene il 48,35% dei voti, accedendo al ballottaggio contro lo sfidante della Casa delle Libert\u00e0 il forzista Antonio Tajani, fermo al 45,12% dei voti. Al ballottaggio Veltroni vince e fu eletto con il 52,17% dei voti, battendo Tajani al 47,83% dei voti.\nIl 29 maggio 2006 fu riconfermato sindaco della capitale al primo turno con il 61,45% dei voti, risultato grazie al quale batt\u00e9 il candidato della Casa delle Libert\u00e0 Gianni Alemanno.\nAmministrazione della citt\u00e0.\nNel 2005 si rec\u00f2 negli Stati Uniti per incontrare il senatore democratico dell'Illinois Barack Obama, di cui \u00e8 stato uno dei primi sostenitori fuori dagli Stati Uniti e per il quale ha scritto la prefazione all'edizione italiana del libro autobiografico \"L'audacia della speranza\" nel 2007. Nel 2008 il \"Los Angeles Times\" scrisse che Veltroni si presentava, in vista delle elezioni, come l'\"Obama italiano\" e come tale era visto da commentatori quali Lucia Annunziata.\nPur essendo non credente (), da sindaco di Roma diede la cittadinanza onoraria a papa Giovanni Paolo II e propose di intitolargli, subito dopo la sua morte, la stazione Termini. La proposta non venne raccolta n\u00e9 dalla Chiesa cattolica n\u00e9 da altri.\nDurante i sette anni da sindaco di Roma, le sue Giunte approvarono il Piano regolatore , realizzarono il nuovo Auditorium, il primo Piano regolatore sociale . Tra i dati forniti dall'amministrazione capitolina al termine del suo mandato Grande fu l'impegno per la cultura, con la \u201cNotte Bianca\u201d, i grandi concerti gratuiti, le iniziative di solidariet\u00e0 in Africa e i viaggi della memoria ad Auschwitz. Veltroni ne ha tratto un bilancio: \nAlcuni suoi provvedimenti e dichiarazioni in qualit\u00e0 di sindaco suscitarono perplessit\u00e0 e polemiche, tra gli altri: l'aver promosso la costruzione di un parcheggio multipiano interrato al Pincio, da molti giudicato incompatibile coi beni artistici di Roma; . Nel campo dell'edilizia urbana, la giunta Veltroni conferm\u00f2 e parzialmente attu\u00f2 le cubature dal nuovo PRG della giunta precedente, previsti in 70 milioni di metri cubi di nuovo cemento, segnando il decennio con la nascita dei maggiori centri commerciali della cintura periferica.\nSegretario del Partito Democratico.\nElezione a segretario.\nDal 23 maggio 2007 entra a far parte del Comitato nazionale per il nascente Partito Democratico che riunisce 45 membri, i leader delle componenti del PD. A seguito di una serie di confronti tra le anime del nascente PD, viene individuato in Walter Veltroni il candidato designato alla guida del nuovo partito, sostenuto dalla larga parte della Quercia e da ampi settori della Margherita, affiancato in ticket da Dario Franceschini, capogruppo dei parlamentari dell'Ulivo a Montecitorio. Il 20 giugno 2007, Piero Fassino e Massimo D'Alema si dichiarano favorevoli a candidare Veltroni come segretario del PD.\nVeltroni presenta la sua candidatura alle primarie del Partito Democratico il 27 giugno in un discorso al \"Lingotto\" di Torino, sottolineando i quattro temi chiave del nuovo partito: ambiente, patto generazionale, formazione, sicurezza. Gli altri concorrenti alla Segreteria sono Rosy Bindi, Enrico Letta, Mario Adinolfi, Pier Giorgio Gawronski e Jacopo G. Schettini. La nascita del Partito Democratico \u00e8 avvenuta ufficialmente il 14 ottobre 2007 con le primarie del Partito Democratico, alle quali parteciparono oltre tre milioni di cittadini. Veltroni fu eletto segretario con il 75% dei consensi: la sua nomina fu ratificata dai membri dell'Assemblea Costituente Nazionale il 27 ottobre seguente.\nElezioni politiche del 2008.\nPrima della caduta del secondo governo Prodi, Veltroni aveva annunciato che il Partito Democratico avrebbe corso da solo alle elezioni politiche, fissate per il 13 e 14 aprile 2008. Per poter presentare la propria candidatura alle elezioni, in base alla legislazione vigente, Veltroni rassegn\u00f2 le dimissioni da sindaco il 13 febbraio trasmettendo le proprie funzioni al Commissario prefettizio Mario Morcone nell'attesa delle nuove elezioni comunali. Alle elezioni politiche del 13 e 14 aprile 2008 il partito guidato da Veltroni ottenne circa il 33% dei consensi, mentre la coalizione opposta (escludendo la Lega Nord che si attest\u00f2 quasi all'8,5% su scala nazionale) lo super\u00f2 di circa 5 punti.\nSu sua specifica iniziativa diventa Presidente del Consiglio dei Ministri nel Governo ombra del Partito Democratico, ruolo che ricopre dal 9 maggio 2008 al 21 febbraio 2009 quando si dimette da segretario del PD. Il Governo ombra, composto per di pi\u00f9 dai responsabili nazionali del PD della segreteria Veltroni non ha alcun valore giuridico ma nasce come iniziativa politica di alternativa alle proposte presentate dal Governo Berlusconi IV.\nAll'indomani della vittoria del centrodestra anche nelle elezioni amministrative di Roma, il neoeletto sindaco Gianni Alemanno dichiar\u00f2 che a Roma era venuto a cadere il sistema di potere instaurato da Veltroni. Nel giugno del 2008 il governo nazionale e lo stesso Alemanno insieme resero nota l'esistenza di un grave indebitamento del Comune di Roma, ammontante a circa 8,1 miliardi di euro, che sarebbe stato ereditato dall'amministrazione veltroniana. Veltroni respinse ogni accusa, dichiarando che il presunto buco di Roma sarebbe una bufala politica dato che il debito pubblico della citt\u00e0 era cresciuto negli ultimi anni meno che nello Stato o in altre grandi citt\u00e0 ed era comunque imputabile a mancati trasferimenti dalla Regione: \u00ab\u00c8 inferiore, per fare un esempio, a quello di Milano\u00bb, afferm\u00f2 il leader del PD. La cifra citata da Alemanno fu poi ridotta dall'agenzia di rating Standard &amp; Poor's del 20% circa, a 6,9 miliardi di euro.\nDimissioni da segretario.\nIl 17 febbraio 2009, a seguito della pesante sconfitta del PD alle elezioni regionali in Sardegna, si dimette dall'incarico di segretario del PD, e nonostante la segreteria del PD respinse le dimissioni, conferma l'irrevocabilit\u00e0 delle proprie dimissioni in un discorso il giorno successivo al Tempio di Adriano a Roma. Durante il suo discorso, disse che il PD non era nato come un \u00abpartito-Vinavil\u00bb capace di \u00abtenere incollata qualsiasi cosa\u00bb, e che al contrario era un progetto ambizioso finalizzato a \u00abfar diventare il riformismo maggioranza nel Paese. Io non ci sono riuscito, ed \u00e8 per questo che lascio e chiedo scusa. Posso dire \"quello che non vorresti fatto a te non farlo agli altri\", io non lo far\u00f2. Il PD \u00e8 stato il sogno della mia vita, non bisogna tornare indietro e pensare che ci sia uno ieri migliore dell\u2019oggi. Non chiedete a chi verr\u00e0 dopo di me con l\u2019orologio in mano di ottenere dei risultati. Il nostro \u00e8 un grande progetto, e riguarda gli anni, non si consuma in 18 mesi\u00bb.\nA Veltroni verr\u00e0 sostituito come segretario il suo vicesegretario Dario Franceschini, che guider\u00e0 il partito durante le elezioni europee di quel anno e lo scandalo Marrazzo fino alle primarie per la scelta del segretario, dove Franceschini si candider\u00e0, ma perder\u00e0 in favore di Pier Luigi Bersani.\nConclusione della carriera politica.\nNel febbraio 2010 tiene a battesimo la fondazione \"Democratica\", di cui diventa il primo presidente. Alle attivit\u00e0 di questa fondazione, che Veltroni ribad\u00ec non essere una corrente del Partito Democratico, parteciparono alcuni politici vicini all'ex sindaco di Roma: Enrico Morando, Salvatore Vassallo, Marco Minniti, Giorgio Tonini, Walter Verini, Andrea Martella e Roberto Morassut.\nIl 14 ottobre 2012, durante un'intervista al programma televisivo \"Che tempo che fa\" condotto da Fabio Fazio, annunci\u00f2 che non si sarebbe ricandidato alle elezioni politiche del 2013, come da tempo in molti chiedono a lui e ad altri leader del PD con diversi mandati alle spalle, spiegando che \u00abnon \u00e8 un cedimento alla rottamazione\u00bb e che \u00abcontinuer\u00e0 comunque a fare politica in altre forme\u00bb.\nSviluppi recenti.\nDal 9 ottobre 2014 \u00e8 membro del Consiglio Direttivo di Unicef-Italia.\nIn seguito alla riapertura del quotidiano \"l'Unit\u00e0\", da lui diretto in passato, nel giugno 2015, Veltroni torna a collaborarvi, firmando l'articolo dell'edizione domenicale della rubrica \"La domenica di Walter Veltroni\".\nIl 14 ottobre 2017 apre la cerimonia al Teatro Eliseo di Roma per i 10 anni del PD, di cui era stato il primo segretario proprio da quel giorno, e dichiara che il governo Prodi I fu il migliore della storia della Repubblica, auspica che si possano superare le divisioni nella sinistra e, rivolgendosi al premier Paolo Gentiloni e al segretario Matteo Renzi, seduti in prima fila, dice che vorrebbe che la legislatura si concludesse con l'approvazione dello ius soli.\nDurante la campagna elettorale delle elezioni politiche del 2018, chiese pubblicamente all'allora segretario del PD Renzi di rinunciare al ruolo di candidato premier della coalizione del centro-sinistra e di indicare Gentiloni in quel ruolo. In risposta a questa proposta Renzi ha sempre smentito, affermando che la legge elettorale non prevedeva la nomina di un candidato alla presidenza del Consiglio e che era stato eletto segretario del partito con quasi il 70% dei voti, quindi per statuto del partito il candidato premier era lui.\nNel settembre 2020, in vista del referendum costituzionale sulla riduzione dei parlamentari legato alla riforma Fraccaro avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione M5S e PD, annuncia di votare \"No\", in dissidenza con la linea ufficiale del suo partito schierato per il \"S\u00ec\", affermando: \u00abSe si tocca il Parlamento, bisogna farlo tenendo conto degli equilibri necessari. Il vero problema \u00e8 il bicameralismo perfetto. Per questo voter\u00f2 no\u00bb. Successivamente \"Il Fatto Quotidiano\" ha evidenziato e fatto notare come nel 2008, quando era segretario del PD, sia stato proprio Veltroni, assieme al capogruppo PD al Senato Anna Finocchiaro e Felice Casson, a presentare un ddl \u00abper tagliare gli eletti da 945 a 600\u00bb.\nAd oggi \u00e8 editorialista per il \"Corriere della Sera\" e collaboratore occasionale della \"Gazzetta dello Sport\", dove nei suoi articoli tratta principalmente argomenti politici e calcistici. A quanto riporta il \"Corriere dell'Umbria\" percepisce un vitalizio di oltre 9.000 euro dal 2004.\nPromozione di attivit\u00e0 culturali e sportive.\nQuando fu eletto sindaco di Roma, Veltroni promosse attivit\u00e0 culturali in collaborazione con le scuole della capitale: nel 2004, ad esempio, inaugur\u00f2 con gli studenti delle scuole romane una serie di viaggi in paesi dell'Africa volti a sensibilizzare gli studenti sul tema della povert\u00e0 nel Terzo Mondo e per donare, con i soldi raccolti dagli studenti, nuove strutture, specialmente scuole, ai paesi visitati. Il primo viaggio, svoltosi nel 2004, ebbe come meta il Mozambico; il secondo, del 2005, si svolse in Ruanda; il terzo, del 2007, fu in Malawi. Nel 2007 invece scrisse il soggetto di un corto per il programma \"ScreenSaver\" di Rai Tre che venne sviluppato con i ragazzi della sua ex-scuola media. Nello stesso periodo organizz\u00f2 un ciclo di incontri sul tema \"Che cos'\u00e8 la politica\".\nAppassionato di pallacanestro e tifoso della Virtus Roma, il 7 novembre 2006 \u00e8 stato nominato Presidente Onorario della Lega Basket. Ha inoltre appoggiato la costruzione di diversi nuovi impianti sportivi e la candidatura di Roma per i Giochi olimpici estivi del 2020 (inizialmente prevista per il 2016, poi posticipata). Sempre nel 2006 si \u00e8 fatto promotore di CINEMA. Festa Internazionale di Roma, festival cinematografico della capitale la cui prima edizione si \u00e8 tenuta a ottobre dello stesso anno. Per quel che concerne il calcio, non ha mai nascosto la sua simpatia per la Juventus.\nNel 2009 ha ricevuto il Premio America della Fondazione Italia USA.\nNel 2013 \u00e8 commentatore di trasmissioni cinematografiche sul canale \"Iris\" di Mediaset.\nNel marzo 2014 Veltroni debutta come regista con \"Quando c'era Berlinguer\", film documentario ispirato alla vita del segretario del PCI Enrico Berlinguer. Per questo docufilm gli \u00e8 stato assegnato il \"Premio penisola sorrentina Arturo Esposito 2014\". Nel 2015 torna come regista del film \"I bambini sanno\". Nel 2020 torna alla regia con il film documentario Fabrizio De Andr\u00e9 e PFM - Il concerto ritrovato.\nNel 2016 vince il Premio letterario La Tore Isola d'Elba.\n\u00c8 co-presidente (insieme a Mikhail Gorbaciov) del Summit Mondiale dei Nobel per la Pace.\nOltre a scrivere su \"Sette\", nel 2021 sar\u00e0 opinionista dell\u2019Europeo per \"La Gazzetta dello Sport.\"\nAspetti controversi.\nMilitanza nel PCI.\nPur avendo militato per anni nel PCI, ed essere anche stato eletto a consigliere comunale di Roma nelle sue liste, in pi\u00f9 di un'occasione ha ammesso pubblicamente di non essere mai stato veramente comunista: una delle sue dichiarazioni pi\u00f9 famose infatti dice \u00abSi poteva stare nel PCI senza essere comunisti. Era possibile, \u00e8 stato cos\u00ec\u00bb (1995). dichiar\u00f2 \u00abComunismo e libert\u00e0 sono stati incompatibili. Questa \u00e8 la grande tragedia dopo Auschwitz\u00bb. E ancora: \u00abIo ero un ragazzo, allora, ma consideravo Bre\u017enev un avversario, la sua dittatura un nemico da abbattere\u00bb.\nDecreto Berlusconi.\nSecondo il libro di Michele De Lucia, \"Il Baratto\", Veltroni in quanto Responsabile Comunicazioni di massa del PCI e seguendo la linea del partito all'epoca, avrebbe aiutato a ratificare nel 1985 il decreto Berlusconi di Bettino Craxi che permetteva all'omonimo imprenditore di aggirare la decisione di tre pretori del 16 ottobre 1984 di procedere al sequestro nelle loro regioni di competenza del sistema che permetteva la trasmissione simultanea nel Paese di tre canali televisivi. Questo in cambio, sempre secondo il libro, di Rai 3 al PCI.\nAnnunci di ritiro dalla politica.\nIntervistato da \"Panorama\" nel 2003 e ospite della trasmissione \"Che tempo che fa\" l'8 gennaio 2006 Veltroni dichiar\u00f2 che, in caso di rielezione a sindaco di Roma, avrebbe concluso la sua carriera politica alla fine del mandato nel 2011, riconfermandolo ulteriormente il successivo 8 ottobre. Nonostante queste dichiarazioni, non abbandon\u00f2 la politica al termine del mandato da sindaco nel 2011, ma nel 2013, dopo aver concluso il mandato da deputato, che nel frattempo \u00e8 stato rieletto alle politiche del 2008.\nConcetto d'integrazione a Treviso.\nIn un'intervista del settembre 2007 alla trasmissione televisiva \"Le invasioni barbariche\", all'affermazione della conduttrice che a Treviso le strade sono pi\u00f9 curate che a Roma, Veltroni rispose: \u00abS\u00ec, ma per niente al mondo scambierei il concetto di integrazione che c'\u00e8 a Treviso con quello che abbiamo a Roma\u00bb. Questa critica rivolta alla provincia veneta, prima in Italia nel 2006 in fatto di integrazione razziale secondo la Caritas, provoc\u00f2 reazioni bipartisan tra i politici locali: il presidente della provincia Leonardo Muraro invit\u00f2 Veltroni a scusarsi, mentre alcuni esponenti del Partito Democratico fecero notare che la frase, pur sbagliata fuori contesto, era riferita alla classe dirigente leghista, in particolare all'allora vicesindaco Giancarlo Gentilini, fautore della tolleranza zero.\nPolitica urbanistica di Roma.\nAspetti controversi sono emersi anche in seguito a una puntata di \"Report\", intitolata \"I re di Roma\", avente per oggetto la politica urbanistica di Veltroni nel periodo in cui \u00e8 stato sindaco di Roma. La trasmissione riport\u00f2 numeri e modalit\u00e0 con cui si sarebbe compiuto un vero e proprio \"sacco urbanistico\" ai danni della citt\u00e0, attraverso l'approvazione del nuovo Piano Regolatore, che aveva permesso ai costruttori di edificare ben 70 milioni di metri cubi di cemento, per un consumo di territorio naturale di almeno 15.000 ettari (una superficie pi\u00f9 grande di quella del comune di Napoli).\nGestione del Partito Democratico.\nLa scelta di Veltroni e della classe dirigente del Partito Democratico di non allearsi con l'area della sinistra radicale per le elezioni del 2008 fu oggetto di critiche da parte della sinistra radicale stessa, che attribu\u00ec la responsabilit\u00e0 della propria scomparsa dal Parlamento e della sconfitta del centrosinistra al cosiddetto \"isolazionismo\" di Veltroni. D'altronde, la classe dirigente del Partito Democratico non era disposta a rischiare una coalizione che non fosse basata su un accordo programmatico di governo. Parole di fuoco contro la sinistra massimalista e radicale sono state espresse da Eugenio Scalfari, secondo cui l'accusa contro Veltroni sarebbe \u00abai confini dell'assurdo\u00bb. Lo stesso Romano Prodi, che nel dicembre 2007 aveva lanciato un ultimatum agli esponenti di spicco di Rifondazione Comunista Franco Giordano e Paolo Ferrero, una settimana prima delle elezioni, si disse favorevole alla linea politica di Veltroni di \"correre da soli\". A due giorni dal voto Prodi osserv\u00f2 come i responsabili principali della caduta del suo governo, i partiti della sinistra radicale e l'UDEUR, fossero rimasti spazzati via dalle elezioni e comment\u00f2 il fatto con le parole \u00absi dorme nel letto che si \u00e8 preparato\u00bb.\nAccondiscendenza a Silvio Berlusconi.\nLa linea politica, voluta e sostenuta da Veltroni, di dialogo con le forze di maggioranza anche su temi come la giustizia \u00e8 stata spesso percepita all'interno della sinistra, e del partito stesso, come troppo debole: in particolare il movimento dei girotondini critic\u00f2 la linea politica perseguita da Veltroni, accusata di essere eccessivamente accondiscendente con Berlusconi. A tali critiche si sono associate voci autorevoli della sinistra, come Furio Colombo, Paolo Flores d'Arcais e Umberto Eco.\nPer questi motivi, \u00e8 stato pi\u00f9 volte definito da Beppe Grillo \u00abil miglior alleato di Berlusconi\u00bb. D'altronde, sondaggi riportati dal Corriere della Sera gi\u00e0 nel settembre 2007 sembrerebbero confermare che il clima protestatario innescato dal V-Day organizzato dal comico genovese avrebbe danneggiato l'immagine del governo guidato da Romano Prodi e dell'intero centro-sinistra. Secondo il quotidiano milanese, Silvio Berlusconi, riferendosi ai sondaggi, avrebbe ripetuto a pi\u00f9 riprese ai suoi collaboratori \u00abGrillo ci aiuta\u00bb, \u00abGrillo ci fa bene\u00bb. In particolare, un effetto riscontrato nei sondaggi citati sarebbe stato l'aumento significativo dell'astensionismo tra gli elettori del centro-sinistra (Grillo stesso, in pi\u00f9 occasioni, ha del resto invitato gli elettori a non recarsi alle urne). \nAnche Giulietto Chiesa, che dalle colonne de \"Il manifesto\" aveva esortato la sinistra massimalista e antagonista a coalizzarsi contro il Partito Democratico e aveva poi fondato all'uopo il partito politico denominato \"Per il Bene Comune\", comment\u00f2 l'esito delle elezioni evocando la fine della democrazia in Italia e attribuendone la principale responsabilit\u00e0 a Veltroni e ai banchieri italiani che ne avrebbero sostenuto la campagna elettorale.\nIn un'intervista al programma televisivo \"Che tempo che fa\", condotto da Fabio Fazio, a marzo 2009, a un anno dal voto, Prodi attribu\u00ec parte della responsabilit\u00e0 della caduta del suo governo anche alla decisione di Veltroni di sganciarsi dalle ali estreme della coalizione de l'Unione. Secondo Prodi quella decisione caus\u00f2 infatti un'accelerazione della crisi in corso.\nNella cultura di massa.\nVeltroni \u00e8 stato spesso oggetto della satira del comico Corrado Guzzanti, dipinto come un \"bambinone\" attaccato ai ricordi dell'infanzia e inadatto a risolvere i problemi della politica, a cui non sembrava particolarmente interessato, preferendo le conferenze dove vertevano discussioni vertenti l'enologia e in particolare la sua passione per il cinema.\nLa prima imitazione risale al 1997, dove enfatizzai tipici comportamenti: la pacatezza, il sacro rispetto dell'avversario, la ricerca di un'armonia tra i partiti di centrodestra e centrosinistra e l'inclinazione a \u00abcomporre i contrasti\u00bb, anche \u00aba prezzo di vedere diminuiti i consensi dell'elettorato\u00bb."}
{"id": "833754", "revid": "123851951", "url": "https://it.wikipedia.org/wiki?curid=833754", "title": "Simposio", "text": "Presso i Greci e i Romani, il simposio era quella pratica conviviale (da qui anche chiamato convivio), che faceva seguito al banchetto, durante la quale i commensali bevevano secondo le prescrizioni del \"simposiarca\", intonavano canti conviviali (\"sk\u00f3lia\"), si dedicavano a intrattenimenti di vario genere (recita di carmi, danze, conversazioni, giochi ecc.). \nIl contesto.\nIl simposio era il convegno dei cittadini maschi adulti al banchetto e agli intrattenimenti (\"akro\u00e0mata\") che lo animavano, e cio\u00e8 la conversazione arguta e colta, la musica dell'aul\u00f2s, strumento a fiato quasi sempre a due tubi e della \"lyra\", la compagnia di bei giovani e ragazze compiacenti, i giochi e gli spettacoli. \nIl simposio, nello spirito greco, condensa ed esemplifica quei valori che rendono nobile l'uomo. Si tratta di una vera e propria forma di conoscenza, magari parziale, cui si accede proprio attraverso il simposio e l'abbandono alle sue pratiche: la conversazione, il vino, il sesso, il canto, la musica, la poesia, la danza.\nIl k\u00f2mos, la baldoria che seguiva il simposio, era un'importante componente nella vita della polis greca. Celeberrima \u00e8, ad esempio, la scena dell'irruzione, nel Simposio platonico (416 a.C.), di Alcibiade, la testa inghirlandata, completamente ebbro e sorretto dalla sua combriccola:\nIl banchetto si teneva in un'ala separata della casa, nella quale non era consentito l'accesso alle donne sposate e ai bambini. Il simposio e il banchetto, alla maniera greca, conobbero un'immensa fortuna nella societ\u00e0 etrusca, che li assimil\u00f2 e li fece propri, adattandoli alla diversa sensibilit\u00e0 sociale e spirituale. Le immagini ad essi connesse divennero una fonte iconografica per le rappresentazioni dell'arte funerea.\nIl rito.\nVeniva fatto girare un recipiente di vino in modo che ciascuno potesse riempire la propria coppa e berne per poi offrire una libagione a Dioniso, accompagnata dall'invocazione del suo nome. A questo punto si cantava un inno al dio, il \"peana\": si tratta di una forma lirica greca, inizialmente di derivazione dialettale dorica, dedicata alla celebrazione del culto di Apollo e Artemide. Il suo uso si diffuse in tutto il mondo greco che lo destin\u00f2 al culto di tutti gli dei olimpici, per poi estenderlo ad altri usi, come la celebrazione degli uomini illustri. Se ne conosce bene anche l'uso propiziatorio negli istanti che precedevano la battaglia. Nei \"Persiani\" di Eschilo (472 a.C.), si descrive l'effetto terrificante prodotto dall'ascolto del \u00abnobile peana\u00bb, che i persiani udirono levarsi dall'altra parte dello stretto di Salamina: lo cantavano i greci, in coro, prima di lanciarsi \u00abin battaglia con cuore intrepido\u00bb. Solo dopo il canto, a garanzia del buon andamento del simposio, veniva nominato o estratto a sorte con gli astragali, un \"simposiarca\", con il compito di garantirne la riuscita. A lui spettava di stabilire e far osservare le \"regole del gioco\": le proporzioni da rispettare nella miscelazione del vino, la quantit\u00e0 spettante a ciascuno, le regole della festa. Una regola non convenuta, ma spesso seguita, doveva essere la stessa sana trasgressione delle \"regole\": in tal caso la punizione inflitta dal simposiarca era bonaria, spingendosi tuttalpi\u00f9 a qualche blanda forma di penitenza canzonatoria. Il simposio non poteva essere celebrato prima del tramonto; anche se poeti, come Alceo, incitavano a bere sempre, in presenza del sole o meno.\nLe etere, la musica, il canto, la danza.\nVi erano giovani donne, appositamente convocate, che suonavano l'aul\u00f2s e danzavano: le etere, le uniche donne ammesse al simposio. \nLa musica aveva un ruolo importante nella convivialit\u00e0 simposiaca. Oltre all'aul\u00f2s si suonava la lira o, spesso, la cetra. Sulle raffigurazioni vascolari compaiono pi\u00f9 raramente il crotalo e piccoli tamburi.\nA cantare e suonare non erano solo i musicisti ma spesso, a turno, gli stessi convitati, che si esibivano in uno nei gi\u00e0 citati \"sk\u00f2lia\". I canti conviviali, nati a Lesbo nel VII secolo a.C. ma diffusisi presto in tutta la Grecia, finirono per diventare un vero e proprio genere letterario, non di sola matrice aulica, ma anche di impronta popolare. I canti popolari andarono a costituire un vasto \"corpus\", la cui esistenza si reggeva sulla tradizione orale, ma che non disdegnavano nemmeno di cimentarsi in danze ed acrobazie, a volte mostrando, anche a causa dei fumi alcolici, una perizia e una destrezza non sempre impeccabili, come evidenziato dalle posture scomposte immortalate in alcuni vasi.\nChi non sapeva suonare sottolineava il ritmo del suo canto segnando il tempo con ramoscelli, di alloro o di mirto, gli \"\u00e0isakoi\".\nA volte musica e danze erano animate da piccole compagnie professionali di acrobati, danzatori musicisti e citaredi, appositamente scritturate.\nIl vino.\nDurante il simposio, a differenza di quanto avveniva nel banchetto, si beveva abbondante vino accompagnato da assaggi della tipica alimentazione greca: formaggio, olive, frutta secca o esotica, assaggi di stuzzichini salati o piccanti.\nGiovani coppieri mescolavano il vino all'acqua in grandi vasi, spesso all'esterno delle stanze del simposio, e mettevano il liquido dentro speciali brocche da vino, le oinochoe, e da queste in tazze per bere: l'elegante e prestigiosa \"kylix\", lo \"skyphos\", la \"kotyle\", o pi\u00f9 raramente e in epoca pi\u00f9 tarda, il \"kantharos\", la tazza dagli alti manici ricorrente nelle raffigurazioni dei rituali al dio Dioniso.\nNella stagione calda il ghiaccio sostituiva spesso l'acqua oppure il vino tenuto in freddo in un apposito recipiente, lo \"psykt\u00e8r\", a sua volta immerso nel ghiaccio.\nNella miscela l'acqua era in misura maggiore. Un vino troppo ubriacante era considerato un'usanza barbarica.\nTuttavia occorre ricordare che le libagioni, specialmente di bevande inebrianti, sono ricorrenti in tutte le forme di simposio o banchetto almeno dei popoli indeuropei e hanno dato origine sia a specifici generi di discorso ('brindisi', promesse, voti, vanterie) sia a veri e propri motivi letterari e culturali.\nDioniso.\nPer i Greci il vino era il dono di Dioniso, divinit\u00e0 giunta da remote terre asiatiche, ed era l'essenza stessa della civilt\u00e0; l'ebbrezza che esso causava era vista come una compensazione degli affanni della vita, a patto di farne un uso giudizioso. I Greci, infatti, non bevevano vino puro e avevano piena coscienza dei rischi che comportava un uso smodato. \nSul retro di molte \"kylikes\" di et\u00e0 arcaica compaiono spesso dei grandi occhi spalancati. Sollevando la tazza alle labbra e inclinandola per bere, gli invitati si trovavano ad indossare quasi una maschera che ricorda indubbiamente il volto della Gorgone, una delle pi\u00f9 selvagge e feroci creature del mito.\nI giochi.\nOltre al bere e al conversare, i convitati si dedicavano a vari intrattenimenti ludici, in genere indovinelli ed enigmi, attestati in considerevole numero: il lessicografo greco Giulio Polluce (II secolo d.C.), nel suo \"Onomastikon\", arriva ad enumerarne addirittura cinquantadue.\nIl k\u00f2ttabos.\nIl gioco pi\u00f9 diffuso, ampiamente testimoniato da pitture e vasi, era il \"kottabos\" (\"K\u00f2ttabos\" o \"Cottabo\"). \nEsso consisteva nello scagliare le ultime gocce di vino rimaste nella tazza (\"l\u00e0tax\" o \"lat\u00e0ghe\") a colpire dei piattelli (\"pl\u00e0stinghes\") collocati su un'asta di bronzo (\"rh\u00e0bdos kottabik\u00e8\"). A volte i piattelli erano posati in equilibrio precario e il successo consisteva nell'andare a segno con la goccia facendoli cadere gli uni sugli altri con un sonoro clangore.\nLa \"kylix\" veniva appoggiata al polso con una presa imperniata sull'indice. La proiezione del liquido, da posizione quasi sdraiata, era accompagnata da un calibrato gesto di lancio il cui successo doveva richiedere una notevole destrezza se Sofocle, non a caso, arriva a riferire come tra i \"Siculi\" fossero in molti ad andar fieri pi\u00f9 di un successo al \"k\u00f2ttabos\" che di un riuscito lancio di giavellotto.\nNon \u00e8 da dargli torto visto che il gioco, oltre a conservare chiare tracce dei significati augurali e sacri attribuiti agli antichi riti del versare per terra il vino (libagioni), si connotava anche di una valenza erotica, non minore di quella del gesto atletico del tiro del giavellotto. Il gesto ludico infatti, oltre che da eleganti e precisi movimenti, era accompagnato dall'invocazione del nome della persona di cui si desideravano i favori.\nLa fortuna di un genere letterario.\nDal banchetto conviviale greco, divenuto palestra di sapienza, nacque un genere letterario che ebbe cultori specialmente fra i socratici (Platone e Senofonte su tutti). \nLa successiva letteratura conviviale prese a modello quei primi esempi e trasform\u00f2 il genere in vero e proprio dialogo; esso fu usato in et\u00e0 ellenistica per opere di erudizione (Plutarco, Ateneo, Macrobio), mentre ebbe carattere parodistico e caricaturale con Luciano e con Petronio."}
{"id": "833760", "revid": "287204", "url": "https://it.wikipedia.org/wiki?curid=833760", "title": "Parabola dei vignaioli omicidi", "text": "La parabola dei vignaioli omicidi \u00e8 una parabola di Ges\u00f9 presente nei vangeli secondo Matteo (), Marco () e Luca (). \u00c8 inoltre presente nell'apocrifo \"Vangelo di Tommaso\" (capitolo 65).\nNei vangeli sinottici l'insegnamento viene rivolto da Ges\u00f9 alla gente presente nel tempio durante la settimana prima della sua morte. Il \"Vangelo di Tommaso\", come di consueto, non fornisce invece il contesto narrativo. \nInterpretazione.\nNell'antico testamento la vigna e il fico rappresentano il popolo di Israele. Gli uomini giusti sono come i grappoli d'uva, il frutto desiderato dal padrone della vigna, Iddio.. Nel nuovo testamento la vigna, tolta ai vignaioli e data ad altri, rappresenta con maggiore precisione il Regno di Dio, la comunit\u00e0 di coloro che ascoltano la parola di Dio. I servitori, che parlano a nome del padrone ma non vengono ascoltati, anzi sono percossi e feriti, sono i profeti Il figlio, poi, \u00e8 Cristo stesso. Si osservi che Matteo e Luca correggono Marco, che aveva scritto che i vignaioli uccisero il figlio e lo gettarono fuori del campo. Per maggiore accuratezza della parabola Matteo e Luca invertono l'ordine degli eventi perch\u00e9 Ges\u00f9 fu crocefisso fuori citt\u00e0. I vignaioli sono chiaramente gli scribi e i farisei del tempo di Ges\u00f9, come spiegato nei versetti successivi."}
{"id": "833774", "revid": "180559", "url": "https://it.wikipedia.org/wiki?curid=833774", "title": "Early Late Synchronizer", "text": "L'Early Late Synchronizer (\"ELS\") \u00e8 un metodo di sincronizzazione di bit basato sul fatto che un segnale di tipo digitale presenta un massimo nell'istante di campionamento ottimo Tc e presenta una certa simmetria rispetto a tale punto.\nL'idea \u00e8 estremamente semplice ed immediata: se campioniamo nell'istante ottimo di campionamento (ovvero siamo sincronizzati), i valori di campionamento V(Tc-\u03b8) e V(Tc+\u03b8), con \u03b8 istante temporale piccolissimo, risulteranno uguali, in quanto presentano una certa simmetria rispetto al tempo ottimo di campionamento.&lt;br&gt;Sono tre dunque le possibili situazioni.\n1) V(Tc-\u03b8) = V(Tc+\u03b8) siamo sincronizzati\n2) V(Tc-\u03b8) &gt; V(Tc+\u03b8) stiamo campionando in ritardo (\"late sync\")\n3) V(Tc-\u03b8) &lt; V(Tc+\u03b8) stiamo campionando in anticipo (\"early sync\")\nLa differenza tra le due tensioni pu\u00f2 essere utilizzata come tensione d'ingresso di un VCO (\"voltage controlled oscillator\")."}
{"id": "833779", "revid": "1543377", "url": "https://it.wikipedia.org/wiki?curid=833779", "title": "Enterococcus", "text": "Enterococcus \u00e8 un genere di batteri Lattacidi appartenenti al phylum dei Firmicutes. I membri di tale genere erano classificati come \"Streptococco del Gruppo D\" fino al 1984 quando l'analisi genomica del DNA indic\u00f2 che era appropriata una classificazione di genere separata.\nStruttura.\nGli enterococchi sono microrganismi Gram-positivi e catalasi-negativi di forma tondeggiante che si dispongono sotto forma di diplococchi oppure in corte catene, ci\u00f2 rende difficile distinguerli al microscopio dagli \"Streptococchi\". Sono organismi anaerobi facoltativi (preferiscono consumare ossigeno, ma possono comunque sopravvivere anche in assenza di esso) e sopportano un ampio intervallo di temperature. Tipicamente mostrano alfa-emolisi o gamma-emolisi su un terreno agar-sangue di pecora, molto raramente beta-emolisi. Sono batteri esigenti dal punto di vista nutrizionale poich\u00e9 necessitano di una fonte di carbonio, basi di acidi nucleici e vitamina B, possono crescere su agar-sangue e sono resistenti anche ad alte concentrazioni di cloruro di sodio o di sali biliari. Due specie sono organismi commensali dell'intestino umano: \"Enterococcus faecalis\" ed \"Enterococcus faecium\".\nPatogenesi.\nGli enterococchi sono microrganismi intrinsecamente resistenti agli antibiotici beta-lattamici e spesso anche le specie precedentemente sensibili a farmaci come vancomicina o gentamicina hanno sviluppato resistenza. Questo \u00e8 il motivo principale del verificarsi di patologie gravi in conseguenza ad infezione da enterococchi che normalmente non sono microrganismi particolarmente virulenti. Gli enterococchi si attaccano agli enterociti e ad altri epiteli delle mucose grazie alle loro adesine superficiali, secernono inoltre alcune citolisine ed enzimi proteolitici quali collagenasi, gelatinasi, elastasi e serin-proteasi. Sono vulnerabili alla fagocitosi.\nAspetti medici.\nInfezioni cliniche importanti causate da \"Enterococcus\" comprendono: infezioni del tratto urinario, batteriemia, endocarditi batteriche, diverticoliti, e meningiti. Ceppi sensibili di questi batteri possono essere trattati con ampicillina e vancomicina.\nDa un punto di vista medico, la caratteristica principale di questo genere \u00e8 il suo alto livello di resistenza endemica agli antibiotici. Alcuni enterococchi sono intrinsecamente resistenti agli antibiotici basati sulla \u03b2-lattamina (alcune penicilline e praticamente di tutte le cefalosporine) cos\u00ec come a molti aminoglicosidi. Negli ultimi vent'anni, sono comparsi ceppi di \"Enterococcus\" particolarmente virulenti che sono resistenti alla vancomicina (Enterococco Vancomicina-resistente, o VRE) in infezioni nosocomiali di pazienti ospedalizzati, special modo negli Stati Uniti. Altri paesi sviluppati come la Gran Bretagna sono stati risparmiati da questa epidemia, e nel 2005 Singapore \u00e8 riuscita a fermare un'epidemia di VRE. VRE pu\u00f2 essere trattato con Quinupristin/dalfopristin (Synercid) con tassi di risposta di circa il 70%.\nMeningiti enterococciche sono complicazioni rare che sopraggiungono dopo interventi di neurochirurgia. \u00c8 spesso richiesto un trattamento a base di vancomicina endovenosa; viene spesso utilizzata la vancomicina iniettatata intratecalmente ed \u00e8 opinabile se questo abbia un impatto o porti a qualche risultato. La rimozione di qualsiasi strumento neurologico \u00e8 una parte di cruciale importanza per la gestione di queste infezioni.\nQualit\u00e0 dell'acqua.\nIn campioni di acqua, il livello accettabile di contaminazione \u00e8 molto basso, per esempio nello stato delle Hawaii (che \u00e8 tra gli Stati con tolleranza pi\u00f9 stretta negli Stati Uniti) il limite per le acque delle sue spiagge \u00e8 di 7 colonie ogni 100 ml di acqua, limite sopra il quale lo Stato pu\u00f2 mettere avvisi di stare fuori dalle acque dell'oceano. Nel 2004, \"Enterococcus spp.\" ha preso il posto del coliforme fecale come nuovo standard federale per la qualit\u00e0 dell'acqua nelle spiagge pubbliche. Si pensa cos\u00ec di fornire una correlazione maggiore con molti patogeni umani spesso trovati nelle acque di scarico, piuttosto che prima con il coliforme fecale.\nTerapia.\nLa terapia standard per enterococchi non resistenti alla maggior parte degli antibiotici \u00e8 una combinazione sinergica di un aminoglicoside e di una penicillina. Come detto oggi buona parte degli enterobatteri \u00e8 resistente ad entrambi, in particolare \"Enterococcus faecium\" \u00e8 quasi sempre resistente alle penicilline e in gran parte resistente alla vancomicina grazie a plasmidi. In questi casi si utilizzano fluorochinoloni oppure linezolid, sebbene alcuni ceppi abbiano sviluppato resistenza anche per questo farmaco.\nPrincipali specie di isolamento umano.\nLe specie del genere \"Enterococcus\" di isolamento umano sono attualmente 10:"}
{"id": "833789", "revid": "599013", "url": "https://it.wikipedia.org/wiki?curid=833789", "title": "Olivier N'Siabamfumu", "text": "Carriera.\nClub.\nCresciuto nella squadra francese del Rennes, \u00e8 passato all' nell'estate del 2006.\nInserito in prima squadra, ha esordito in Serie A il 9 dicembre 2006 nel corso della partita giocata in trasferta contro la e terminata col punteggio di 2-1 in favore dei padroni di casa, gioca solamente un altro incontro durante il campionato. L'anno successivo, con la squadra bianconera retrocessa in Serie B, per il giovane francese non c'\u00e8 pi\u00f9 spazio, il 29 febbraio 2008 risolve consensualmente il contratto con la societ\u00e0 marchigiana e si trasferisce in Grecia nel , giocando due partite da titolare nel campionato greco ed una nei playoff.\nNell'estate del 2009 torna in Italia, ingaggiato dal Crotone neopromosso in Serie B. Il 31 agosto 2009 viene acquistato dalla Carrarese, ma a gennaio 2010 risolve consensualmente il contratto.\nIl 6 agosto 2010 passa al Sports R\u00e9unis Colmar, club francese militante in Championnat National.\nNell'estate 2011 \u00e8 ingaggiato dal Str\u00f8mmen Idrettsforening, club norvegese, da cui si svincola nel mercato invernale 2012. Per il campionato 2013, si accorda con il Kristiansund.\nNazionale.\nCon la nazionale francese ha disputato e vinto il campionato europeo Under-19 del 2005."}
{"id": "833790", "revid": "1272592", "url": "https://it.wikipedia.org/wiki?curid=833790", "title": "Comandanti dei campi di concentramento e sterminio nazisti", "text": "Il comandante di lager (\"KZ-Kommandant\" o \"Lagerkommandant\") era la carica principale nella gerarchia nazista tra il personale in servizio nei campi di concentramento e di sterminio utilizzati dal regime nazionalsocialista nel periodo compreso tra il 1933 e il 1945.\nFunzioni e responsabilit\u00e0.\nLe funzioni e responsabilit\u00e0 del comandante di lager erano definite dall'\"Ispettorato dei campi di concentramento\" (\"IKL, Inspektion der Konzentrationslager\"). Il comandante dirigeva il quartier generale del campo ed era responsabile di ogni aspetto della sua gestione interna. \nCompito del comandante di lager era in primo luogo quello di garantire la sicurezza del campo. Pertanto, tutto il personale delle SS era obbligato a riferirgli ogni incidente importante sul campo. Il comandante doveva rimanere costantemente nel campo; la sua assenza per pi\u00f9 di 24 ore richiedeva il consenso dell'Ispettorato dei campi di concentramento. In caso di allarme causato da ribellione o fuga, tutto il personale era soggetto al suo comando ed egli aveva il controllo completo dell'emissione di ordini e comandi.\nUn altro compito del comandante era quello di istruire i subordinati sui loro compiti, sulle questioni di sicurezza del campo e sul trattamento dei prigionieri. Il comandante monitorava le modalit\u00e0 di impiego di prigionieri, determinando, tra le altre cose, l'orario di lavoro. Il comandante infine aveva autorit\u00e0 su tutte le questioni disciplinari che riguardavano il personale delle SS operante nel campo di concentramento.\nAl comandante era assegnato di norma un aiutante, o vice comandante, responsabile dell'esecuzione immediata, completa e accurata degli ordini del comandante. Il resto del personale delle SS era subordinato al vice comandante. Nei pi\u00f9 grandi campi di concentramento, i ranghi dei comandanti andavano per lo pi\u00f9 da Hauptsturmf\u00fchrer a Obersturmbannf\u00fchrer.\nPer quanto dotato di un potere pressoch\u00e9 assoluto all'interno del proprio campo, i comandanti a loro volta rispondevano direttamente a superiori, cui era affidato il coordinamento generale delle politiche di genocidio naziste. Per esempio, i campi di sterminio dell'Operazione Reinhard (Be\u0142\u017cec, Sobib\u00f3r, Treblinka) operarono sotto la supervisione di Odilo Globo\u010dnik e del suo aiutante Christian Wirth. Essi a loro volta agivano sotto il comando di Reinhard Heydrich e Heinrich Himmler in una catena di responsabilit\u00e0 che riconduceva ai vertici stessi del regime nazista (vedi Responsabili dell'Olocausto). \nElenco dei comandanti dei campi principali.\nL'elenco seguente comprende i principali lager nazisti operanti tra il 1933 e il 1945. In colore giallo sono evidenziati i campi di sterminio, nei quali venne portata a termine, per la maggior parte, la \u00absoluzione finale della questione ebraica\u00bb. \nPer ciascun comandante vengono riportati i termini del loro mandato e notizie biografiche relative alla loro sorte. "}
{"id": "833799", "revid": "599013", "url": "https://it.wikipedia.org/wiki?curid=833799", "title": "Michele Paolucci", "text": "Carriera.\nClub.\nInizi e Ascoli.\nFinita la trafila nel settore giovanile della Vis Civitanova (Civitanova Marche), dopo mezza stagione nelle giovanili del , viene acquistato dalla , di cui \u00e8 il migliore marcatore di ogni tempo del settore giovanile con 184 reti. Con la formazione Berretti della Juventus vince il torneo Dante Berretti nel 2003-2004, poi con la massima formazione giovanile bianconera ha vinto il Campionato Primavera 2005-2006 e perso in finale il Torneo di Viareggio 2006.\nNell'estate del 2006 viene girato in prestito all', con cui esordisce in Serie A il 10 settembre 2006 in Atalanta-Ascoli (3-1). Al termine della stagione conta 6 reti in 32 presenze nella massima serie. Nedo Sonetti, allora tecnico dell'Ascoli, al termine della partita con il Messina dove Paolucci realizz\u00f2 una doppietta, comment\u00f2: \u00abMi sembra van Basten questo ragazzo\u00bb.\nUdinese e Atalanta.\nTerminato il prestito, nell'estate 2007 ritorna ad Udine, stavolta in compartecipazione all', dove viene scarsamente utilizzato e quindi, dopo 2 presenze in campionato, viene girato in prestito all'Atalanta il 25 gennaio 2008. Termina la stagione con 9 presenze in campionato e 4 con due reti in Coppa Italia.\nIl 24 giugno 2008 prolunga il contratto con la fino al 2013 e viene rinnovato anche l'accordo per la compartecipazione con l'. Il giorno successivo viene ceduto in prestito con diritto di riscatto della met\u00e0 del cartellino al Catania.\nCatania.\nLa prima gara ufficiale con il Catania \u00e8 datata 23 agosto 2008 in Coppa Italia contro il : non \u00e8 tra i titolari ma, subentrato a partita in corso, sigla una doppietta nei tempi supplementari, regalando il passaggio del turno alla squadra rossazzurra. Segna il suo primo gol stagionale in Serie A nell'anticipo della terza giornata del 20 settembre 2008, in Catania-Atalanta (1-0), proprio contro la sua ex squadra. Il 1\u00ba marzo 2009, durante il derby di Sicilia contro il (0-4), realizza la quarta ed ultima rete dei rossazzurri. Nella stessa stagione, nella partita di ritorno tra Catania e Lazio giocatasi proprio a Catania, segn\u00f2 il gol vittoria, raggiungendo il suo nuovo record di gol segnati in una stagione di Serie A.\nSiena e Juventus.\nIl 26 giugno 2009 la riscatta il giocatore dall'Udinese per 3,3 milioni di euro, e l'8 luglio lo cede sempre in compartecipazione per la cifra di 3,5 milioni di euro al . In Toscana gioca 10 partite segnando 2 reti in campionato fino a quando, il 15 gennaio, il Siena cede in prestito il giocatore, non ritenuto titolare, fino al termine della stagione alla Juventus, ancora proprietaria della met\u00e0 del cartellino e interessata a rinforzare il reparto d'attacco decimato da una lunga serie di infortuni. Debutta due giorni dopo nella partita a Verona contro il ChievoVerona (1-0 per gli scaligeri) giocando titolare accanto ad Alessandro Del Piero: si \u00e8 trattato dell'esordio in prima squadra per colui che era cresciuto nelle giovanili bianconere. Chiude l'esperienza juventina con 4 presenze in campionato ed una in Coppa Italia.\nRitorno al Siena e i prestiti a Palermo e Vicenza.\nIl 25 giugno 2010 viene rinnovata la compartecipazione tra le due societ\u00e0 e il calciatore torna al , nel frattempo retrocessa in Serie B. Dopo una sola partita di campionato, ovvero Siena-Atalanta (1-0) disputata il 18 settembre 2010 e valida per la quinta giornata, il 31 gennaio 2011, ultimo giorno della sessione invernale del calciomercato, Siena e Juventus prestano il giocatore al , compagine di Serie A in cerca di un attaccante per rinforzare il reparto decimato da una lunga serie di infortuni, fino al termine della stagione. Due giorni dopo esordisce con la maglia del Palermo in occasione della partita casalinga contro la Juventus vinta dai rosanero per 2-1 valevole per la 23\u00aa giornata di campionato, subentrando all'86' a Fabrizio Miccoli. Pochi giorni dopo subisce un trauma contusivo distorsivo all'articolazione tibio-tarsica destra durante un allenamento. Chiude la stagione con un'ulteriore presenza, quella nella trasferta contro la persa per 2-0.\nIl 24 giugno 2011 il Siena acquisisce dalla l'altra met\u00e0 del cartellino: il giocatore cos\u00ec diventa interamente un giocatore della societ\u00e0 toscana, nel frattempo promossa in Serie A.\nVicenza.\nIl 30 agosto 2011 l'attaccante, non rientrante nei piani tecnici del Siena, ritorna a giocare in serie cadetta, passando al che acquisisce il cartellino in prestito con diritto di riscatto. Segna la prima rete con la nuova maglia in Vicenza-AlbinoLeffe (2-1) della 12\u00aa giornata di campionato. nella stagione regolare segna 9 gol in 39 presenze, non sufficienti per permettere alla sua squadra la salvezza sul campo (in seguito \u00e8 stata ripescata): nella gara di ritorno dei play-out contro l' una sua doppietta porta il Vicenza sul 2-0, salvo poi perdere per 3-2 dopo che sul 2-2 lo stesso Paolucci aveva sbagliato un calcio di rigore.\nDi nuovo al Siena e il passaggio al Latina.\nTornato nuovamente al Siena dove ritrova Serse Cosmi suo allenatore al Palermo, debutta nella stagione 2012-2013 il 19 agosto subentrando a Erjon Bogdani nella sfida di Coppa Italia vinta contro il per 4-2. Nell'arco della stagione riesce a segnare 2 reti in 10 presenze rispettivamente contro e Torino tuttavia senza riuscire a salvare la sua squadre che retrocede cos\u00ec in Serie B.\nLa stagione successiva inizia col piede giusto segnando 2 reti in Coppa Italia e ben 5 in 18 presenze in campionato prima di lasciare il club nel mercato di riparazione.\nIl 28 gennaio 2014 passa a titolo definitivo al , firmando un contratto fino al 2018. L'8 marzo 2014 segna la sua prima rete con la maglia del Latina nella partita contro il Brescia. A giugno 2015 dopo 30 presenze e 5 reti lascia i pontini rimanendo svincolato.\nPeriodo da svincolato e l'esperienza in Romania.\nNel periodo da svincolato il 26 ottobre sostiene un provino di 3 settimane con la squadra ungherese dell'Honved allenata da Marco Rossi giocando anche un'amichevole contro i pari categoria del Videoton terminata 0-0 non convincendo gli addetti ai lavori. Cos\u00ec il 9 novembre con una nota ufficiale apparsa sul sito del club comunica che lo scarso impegno e la distanza economica da entrambe le parti non faranno dello stesso Paolucci un giocatore del club di Budapest. Il 23 dicembre 2015 firma un contratto fino al termine della stagione con il Petrolul Ploie\u0219ti, militante nella massima serie rumena. Fa il suo esordio il 14 febbraio 2016 nella sfida persa per 3-0 contro il CSU Craiova, segnando una settimana dopo il rigore che accorcia le distanze nella sfida persa per 2-1 contro il Viitorul Constan\u021ba. In tutto mette insieme 12 presenze e 1 gol.\nIl ritorno al Catania.\nIl 17 luglio 2016 ritorna al in Lega Pro firmando un contratto biennale.\nNazionale.\nHa giocato nelle rappresentative giovanili italiane. Conta anche una presenza in Nazionale Under-21, con la quale ha esordito il 12 dicembre 2006 nella gara contro Lussemburgo.\nStatistiche.\nPresenze e reti nei club.\n\"Statistiche aggiornate al 2 marzo 2020.\""}
{"id": "833801", "revid": "1632387", "url": "https://it.wikipedia.org/wiki?curid=833801", "title": "Rosone", "text": "Il rosone, o rosa, \u00e8 un finestrone decorativo di forma circolare applicato alle facciate delle chiese di stile romanico e gotico.\n\u00c8 una vetrata tonda presente sull'asse della navata principale, talvolta anche di quelle secondarie, o in corrispondenza di cappelle o bracci trasversali, di fronte alla quale \u00e8 posto un traforo in pietra quasi costantemente costituito da colonnine disposte radialmente, a partire da un nucleo centrale, e raccordate da archetti.\nLa forma circolare e la gamma cromatica disponibile hanno permesso a mastri vetrai di creare opere d'arte sacra raffigurando, sotto forma di icona, passi del Vangelo.\nIl rosone, aperto sulla fronte delle chiese, \u00e8 un elemento decorativo, risultante dalla composizione attorno a un centro o a un sistema di assi radiali di motivi geometrici ispirati alla flora variamente stilizzati, posto al centro di spazi regolari simmetrici, come per esempio nei soffitti e nelle volte.\nStoria del rosone.\nGli archetipi del rosone nell'architettura religiosa sono gli \u201cocchi\u201d delle basiliche romane del V-VI secolo (per esempio le cappelle radiali di Santo Stefano Rotondo, la navata laterale della basilica dei Santi Giovanni e Paolo, nonch\u00e9, come mostrano antiche incisioni, nella chiesa di San Giorgio in Velabro, nella basilica di Santa Maria Maggiore, nella basilica di Santa Croce in Gerusalemme).\nIl rosone ebbe una prima diffusione nella seconda met\u00e0 del XII secolo in tutta l'Italia settentrionale. Un rosone assai precoce fu quello del duomo di Parma, la cui facciata fu terminata nel 1178 e dove un rosone era presente centralmente in facciata, sostituito nel XVI secolo con l'ampia finestra Di poco successivi furono i rosoni del duomo di Piacenza (facciata costriuita dal 1160 al 1233), del duomo di Modena (aggiunto alla facciata preesistente tra il 1167 e l'inizio del XIII secolo) e nella basilica di San Zeno a Verona (ad opera del maestro Brioloto nel 1217-1225).\nParallelamente a questo sviluppo nell'Italia settentrionale si assistette ad una fioritura di rosoni anche in Puglia: nella cattedrale di Trani (1159-1186) ne sono presenti due di grandi dimensioni, sul prospetto principale e su quello del transetto, divisi rispettivamente in sedici e dodici parti; nella concattedrale di Bitonto (seconda met\u00e0 del XII secolo, probabilmente nell'ultimo quarto del secolo); nella concattedrale di Ruvo di Puglia (dopo la met\u00e0 del XII secolo ed entro l'inizio del XIII secolo). \nPi\u00f9 tardi furono invece gli esempi della cattedrale di Cremona (Santa Maria Assunta) con il rosone di Giacomo Porrata da Como (1274), il duomo di Bari (XIII secolo, entro il 1292) e della concattedrale di Troia (dopo il 1266).\nQui lo schema decorativo si complic\u00f2 e la decorazione risentiva ancora dell'influenza bizantina, dove il rosone era frequentemente incorniciato da un archivolto sostenuto da colonne pensili (cattedrali di Bitonto e di Troia).\nFino a pochi decenni fa si riteneva che gli esempi pi\u00f9 precoci di rosoni si ebbero in alcune chiese del Lazio e dell'Umbria, risalenti all'XI secolo o all'inizio del XII secolo, come nelle chiese di Santa Maria Assunta a Lugnano in Teverina, di Santa Maria Maggiore a Tuscania e San Pietro, sempre a Tuscania. Tuttavia Renato Bonelli nel 1997 ha chiarito come la chiesa romanica di San Pietro in Tuscania fosse pi\u00f9 tarda ed avesse una facciata rifatta tra la fine del XII secolo e l'inizio del XIII secolo. Allo stesso periodo risale la facciata di Santa Maria Maggiore nell'omonima citt\u00e0, mentre aperta rimane la questione cronologica sulla \nchiesa di Santa Maria Assunta a Lugnano in Teverina, la cui facciata risale realisticamente al periodo compreso tra la fine e l'inizio dei secoli XI e XII, ma che ha un nartece in facciata compiuto entro il 1230, come rivela un'iscrizione posta sul nartece stesso. La posizione anomala delle due bifore di facciata laterali rispetto al rosone, addossate ad esso, farebbe ipotizzare che anche il rosone sia stato aggiunto all'inizio del XIII secolo, unitamente al nartece. \n\u00c8 quindi plausibile che i rosoni dell'Italia centrale risalgano allo stesso periodo compreso tra la seconda met\u00e0 del XII secolo e i primi decenni di quello successivo. \nIl gotico italiano svilupp\u00f2 i motivi romanici, con l'adozione di peculiari elementi struttivo-decorativi (duomo di Siena, duomo di Orvieto), mentre nei paesi come la Francia, l'adozione di ardite tecniche strutturali e di una corrispondentemente avanzata tecnologia diede modo ai costruttori di esaltare le dimensioni dei rosoni (che raggiunsero anche i tredici metri di diametro), disposti in pareti le cui funzioni strutturali erano ormai ridotte a una secondaria collaborazione con l'ossatura principale dell'edificio, dando prova di grande abilit\u00e0 tecnico-artistica nella realizzazione dell'intelaiatura di suddivisione del vano e di sostegno delle vetrate (cattedrali di Amiens, di Carcassonne, di Orl\u00e9ans, di Poitiers, di Reims, di Notre-Dame a Parigi). \nNel Quattrocento, rosoni comparvero ancora nelle zone d'Italia dove pi\u00f9 forte era stata l'esperienza gotica, segnatamente a Venezia (Basilica di Santa Maria Gloriosa dei Frari, Basilica dei Santi Giovanni e Paolo), anche se l'impiego di tale elemento and\u00f2 gradatamente rarefacendosi fino a non avere pi\u00f9 seguito nelle epoche successive (fra gli ultimi esempi quelli nelle facciate della cappella Colleoni a Bergamo, dell'Amadeo, della Chiesa di Santa Maria delle Grazie al Calcinaio a Cortona, di Francesco di Giorgio Martini, e della chiesa di Sant'Agostino a Montepulciano, di Michelozzo, tornati alle primitive, semplici strutture).\nSimbologia cristiana.\nIl rosone \u00e8 una ruota a raggi che simboleggia, secondo la tradizione cristiana, il dominio di Cristo sulla Terra. Spesso al centro del rosone delle chiese medievali (romaniche e gotiche) si trova la figura di Cristo la quale sta ad indicare il ruolo determinante del Salvatore al centro del progetto escatologico divino. \nIl rosone indicava anche, nelle chiese di architettura romanica, la ruota della Fortuna (come sulle facciate della basilica di San Zeno a Verona e del duomo di Trento). Va inoltre ricordato che nel Medioevo dominava il teocentrismo e Dante stesso defin\u00ec la Fortuna una intelligenza angelica che ha sede nell'Empireo e che opera fra gli uomini nell'\u00e0mbito di un progetto divino (\"Inferno, Canto settimo\", 67-96). Essa \u00e8 raffigurata da Dante con una ruota (\"Inferno - Canto quindicesimo\", 95-96; \"Inferno - Canto trentesimo\" 13-15; \"Paradiso - Canto sedicesimo\", 82-84).\nIl rosone \"esplicita chiaramente la \"ciclicit\u00e0\" della fortuna umana e \"confina\" il tempo degli uomini nell'incommensurabilit\u00e0 del \"tempo di Dio\"\".\nIl significato simbolico del rosone \u00e8 pertanto in stretta relazione con il cerchio che, come \"linea infinita\", senza inizio e senza fine, \u00e8 simbolo di Dio, e con la ruota, simbolo di eternit\u00e0. Esso \u00e8 il centro della storia della salvezza, il centro del fluire del tempo degli uomini. Talvolta all'esterno di alcuni rosoni sono collocate delle figure umane: un richiamo all'inconsistenza, alla precariet\u00e0 delle cose profane. Altre volte si trovano i simboli degli evangelisti (il tetramorfo) per richiamare che dal centro-Cristo promana la parola della salvezza che si diffonde in tutto il mondo."}
{"id": "833802", "revid": "2039709", "url": "https://it.wikipedia.org/wiki?curid=833802", "title": "Lago", "text": "Un lago \u00e8 una grande massa per lo pi\u00f9 d'acqua dolce raccolta nelle cavit\u00e0 terrestri: laghi di grandi dimensioni sono alle volte chiamati \"mari interni\".\nI laghi raggiungono il loro equilibrio idrico attraverso l'alimentazione da parte di fiumi (detti immissari), sorgenti, ghiacciai e precipitazioni, influendo questi sulla salinit\u00e0 e acidit\u00e0 dell'acqua, e il deflusso tramite fiumi (detti emissari) e l'evaporazione. Rappresentano una riserva di acqua dolce utilizzata dall'uomo per l'irrigazione dei campi, come fonte di acqua potabile e in alcuni casi anche per produrre energia elettrica.\nDescrizione.\nOrigine dei laghi.\nUna classificazione dei laghi si basa sul tipo di evento geologico responsabile della formazione.\nIn regioni aride sottoposte a intense piogge stagionali, si parla in geomorfologia di \"laghi effimeri\" per indicare depressioni poco profonde riempite dagli apporti meteorici durante la stagione piovosa e sottoposti a rapido essiccamento per l'intensa evaporazione durante la stagione arida. L'evaporazione delle acque meteoriche provoca la concentrazione e la deposizione progressiva dei sali (nell'ordine: carbonati, solfati e cloruri), dando origine a depositi evaporitici in forma di croste superficiali e noduli.\nFine dei laghi.\nLa maggior parte dei laghi ha una vita relativamente breve (su scala geologica), in quanto vengono cancellati da due fenomeni:\nA questi, per i laghi con sponde basse e clima adatto, si aggiunge l'interramento dovuto allo sviluppo di canneti e altra vegetazione di riva. Un esempio di questo fenomeno \u00e8 il Lago Trasimeno.\nPropriet\u00e0 termiche dei laghi.\nLe propriet\u00e0 termiche di un lago sono il fattore fisico pi\u00f9 importante del determinare il ciclo annuale e giornaliero di un lago, queste influenzano le caratteristiche chimiche delle acque e in ultima analisi l'ecologia degli organismi costituenti il suo ecosistema.\nLa principale fonte di calore di un lago \u00e8 la radiazione solare che cede calore venendo assorbita dall'acqua. Tuttavia, l'acqua ha una scarsa tendenza a cedere calore per diffusione molecolare, motivo per cui solo l'epilimnio, lo strato superficiale (nell'ordine di alcuni metri), risulta influenzato dalla temperatura esterna. Nello strato immediatamente sottostante all'epilimnio, chiamato metalimnio, la temperatura varia rapidamente con la profondit\u00e0. Se il lago \u00e8 abbastanza profondo, pu\u00f2 possedere anche l'ipolimnio, uno strato in cui la temperatura si mantiene costante intorno ai 4\u00a0\u00b0C.\nA differenza della maggior parte delle sostanze, la cui densit\u00e0 aumenta al diminuire della temperatura, nell'acqua il massimo di densit\u00e0 si ha alla temperatura di 3,94\u00a0\u00b0C: lo stato solido dell'acqua, ovvero il ghiaccio, galleggia. Per questo motivo l'acqua alla temperatura di 4\u00a0\u00b0C, essendo la pi\u00f9 densa e pesante, si trova nello strato pi\u00f9 profondo.\nUn tipico lago profondo della zona temperata in estate avr\u00e0 nell'epilimnio una temperatura alta e acque poco dense, che galleggiano sullo strato ipolimnico pi\u00f9 denso e freddo, separate da un sottile strato metalimnico. Questo profilo di densit\u00e0, determinato dalla differente temperatura, impedisce alle acque dei vari strati di mescolarsi fra loro (fenomeno detto \"stratificazione termica\"), limitando gli scambi di sostanze disciolte e particellate. In inverno, se la temperatura delle acque superficiali scende al disotto dei 4\u00a0\u00b0C, arrivando a formare ghiaccio, si avr\u00e0 una stratificazione termica inversa, con l'epilimnio pi\u00f9 freddo, ma comunque pi\u00f9 leggero per via dell'anomalia della curva di densit\u00e0, che galleggia su un ipolimnio pi\u00f9 caldo ma pi\u00f9 pesante. Tra le due situazioni sopra descritte intercorrono tipicamente due fasi dette di piena circolazione (olomissi), in primavera e in autunno, in cui tutta la colonna d'acqua si trova a 4\u00a0\u00b0C, e nelle quali scompare la stratificazione termica, in queste condizioni il vento pu\u00f2 innescare un rimescolamento completo delle acque.\nAl variare delle condizioni climatiche e della profondit\u00e0 del corpo lacustre i cicli annuali e giornalieri di laghi diversi differiscono notevolmente, si distinguono quindi:\nCorrenti.\nL'acqua nei laghi non \u00e8 ferma: oltre alle correnti derivanti dalla presenza di immissari ed emissari (anche sotterranei), possono formarsi dei gorghi o delle onde dovute a varie cause, tra le quali l'azione del vento sulla superficie. Inoltre i laghi sono soggetti a una serie di movimenti, detti sesse, veri e propri spostamenti periodici di acqua da una parte all'altra del bacino, osservabili come veri e propri dislivelli tra una parte e l'altra della costa. Nel Lago di Bolsena sono state registrate sesse anche di 50\u00a0cm.\nAttivit\u00e0 sportive.\nNei laghi, oltre alla pesca, vengono praticate numerose attivit\u00e0 sportive, tra le quali il canottaggio, la canoa, la vela, il windsurf e le immersioni subacquee. Piuttosto diffusa la balneazione estiva, anche se i laghi rappresentano un pericolo mediamente pi\u00f9 alto rispetto alle coste marittime, per diversi motivi: l'acqua \u00e8 pi\u00f9 fredda, possono essere presenti correnti o vortici inaspettati, e sono spesso privi di sorveglianza.\nLago di vapore.\nCon la locuzione \"lago di vapore\", traduzione imprecisa di boiling lake, si intende un lago in perenne ebollizione a causa della presenza di sorgenti termali. Il pi\u00f9 famoso di questi laghi termali, e secondo per estensione, \u00e8 il Boiling Lake in Dominica.\nPrimati.\nEstensione.\nI laghi pi\u00f9 estesi, raggruppati per continente di appartenenza, sono elencati di seguito.\nAltri primati.\nIn America, il Titicaca \u00e8 il lago navigabile che si trova a maggior quota sulla Terra, posto a 3\u00a0821\u00a0m sul livello del mare.\nIl Lago di Maracaibo potrebbe essere considerato il lago pi\u00f9 esteso del Sud America, tuttavia, anche se le sue acque sono dolci e salmastre, \u00e8 piuttosto una baia o un estuario, dato che giace sul livello del mare, con cui comunica con un'apertura relativamente estesa.\nIl lago pi\u00f9 profondo d'Europa \u00e8 l'Hornindalsvatnet in Norvegia (contea di Vestland).\nIl Canada ha circa 3 milioni di laghi.\nLa Finlandia \u00e8 conosciuta come la terra dei mille laghi (in realt\u00e0 sono 187\u00a0888), mentre il Minnesota \u00e8 conosciuta come la terra dei diecimila laghi (in realt\u00e0 circa 12\u00a0000). Si stima che in Alaska vi siano circa 3 milioni di laghi, senza considerare quelli pi\u00f9 piccoli di un ettaro, la maggior parte dei quali ubicati nelle zone pre-costiere occidentali..\nIl numero di laghi presenti sulla Terra era valutato, in base a calcoli statistici, in 304 milioni, ma, secondo una ricerca pubblicata in settembre 2014 sulla rivista Geophysical Research Letters, i laghi nel mondo sarebbero 117 milioni; tale numero \u00e8 stato determinato analizzando con l'ausilio di computer le immagini satellitari..\nIl lago di Ocrida \u00e8 dal punto di vista geologico il lago pi\u00f9 antico d'Europa."}
{"id": "833803", "revid": "1305887", "url": "https://it.wikipedia.org/wiki?curid=833803", "title": "Maglio", "text": "Il maglio \u00e8 un dispositivo meccanico per lavorazioni di fucinatura o stampaggio che deforma plasticamente un pezzo sotto l'azione di una pressione.\nFunzionamento.\nLa pressione pu\u00f2 essere sviluppata:\nIl pezzo da lavorare viene appoggiato sulla base chiamata incudine, dove riceve il colpo dalla mazza battente.\nL'applicazione della forza data dal motore a vapore al maglio si deve a James Nasmyth nel 1839. \nMaglietto.\nIn massoneria il termine, mutato in \"maglietto\", \u00e8 utilizzato per indicare il martello che il Maestro Venerabile e i due Sorveglianti utilizzano durante le tornate di Loggia."}
{"id": "833814", "revid": "125811129", "url": "https://it.wikipedia.org/wiki?curid=833814", "title": "Locana", "text": "Locana (\"Locan-a\" in piemontese, \"Luk\u00ebnna\" in francoprovenzale) \u00e8 un comune italiano di abitanti della citt\u00e0 metropolitana di Torino situato in Valle Orco, in Piemonte.\nGeografia fisica.\nLocana \u00e8 situata a circa 62\u00a0chilometri a nord da Torino. Il paese si trova al centro di una stretta valle, ad un'altitudine media di 613 m s.l.m. e consta di quasi cento frazioni. Con i suoi 132,8\u00a0km\u00b2 \u00e8 il comune pi\u00f9 esteso della provincia. A nord confina con la Valle d'Aosta, a sud con le Valli di Lanzo, a ovest con Noasca, ad est con Ribordone e a sud\u2013est con Sparone. Il punto pi\u00f9 basso del comune si trova a 545 m s.l.m., mentre il pi\u00f9 alto \u00e8 la Torre del Gran San Pietro, che raggiunge un'altitudine di 3692 metri e fa parte della cosiddetta catena degli Apostoli nel Gruppo del Gran Paradiso. Locana \u00e8 lambita a sud dal fiume Orco ed \u00e8 sovrastata dal Monte Arzola (m 2158). La zona settentrionale del territorio \u00e8 ricca di laghi alpini e ghiacciai.\nSociet\u00e0.\nEvoluzione demografica.\nLocana conta oggi 1353 abitanti (locanesi), ma alla fine del XIX secolo superava abbondantemente le 6000 unit\u00e0.\nLuoghi d'interesse.\nUna parte del territorio comunale \u00e8 compresa nel Parco nazionale del Gran Paradiso.\nTra le localit\u00e0 di Perebecche e Pr\u00e0, a pochi chilometri da Locana risalendo la S.S. 460, si dipartono altre due aeree geografico-paesaggistiche degne di nota, i valloni di Valsoera e di Piantonetto. La zona \u00e8 ricca di percorsi naturalistici ed \u00e8 percorsa dal alcune tappe della G.T.A. (Grande Traversata delle Alpi) e dell'A.V.C (Alta Via del Canavese), di recente sistemazione, che permettono trekking di pi\u00f9 giorni essendo dotati di rifugi e di bivacchi. \nSul prativo versante orientale della Cialma si trova invece la stazione sciistica omonima, riattivata nel 2008 dopo un lungo periodo di abbandono.\nL\u2019ambiente \u00e8 semplice e naturale con abbondanti pascoli e boschi centenari; la fascia settentrionale, con il suo splendido contesto paesaggistico, rientra nel territorio del Parco Nazionale del Gran Paradiso.\nLa stazione sciistica di Alpe Cialma \u00e8 facilmente accessibile dai maggiori centri della pianura (Cuorgn\u00e8 a 20\u00a0km, Ivrea a 40\u00a0km, Torino a 60\u00a0km) ed \u00e8 meta ideale per famiglie con bambini e giovani che ne apprezzano in particolar modo i servizi di qualit\u00e0 a prezzi contenuti.\nGli amanti della montagna potranno esplorare i territori con ai piedi le \"ciaspole\" (le diffuse racchette da neve) oppure avventurarsi in facili percorsi di scialpinismo per godere di un paesaggio naturale davvero indimenticabile.\nInfine ad Alpe Cialma \u00e8 possibile praticare lo sci notturno.\nDi interesse storico vi sono i Ponti Romanici (ottimamente conservati e fruibili) nelle frazioni vicino al paese e si possono visitare le Chiese storiche (come quella di S.Pietro in Vincoli con la sua torre campanaria Medioevale), particolarmente numerose in questo comune.\nSopra Praie \u00e8 meta di escursioni la casaforte dei Pianit.\nFeste.\nLa festa pi\u00f9 sentita e partecipata \u00e8 \"la Madonna del Cantellino\" (Nativit\u00e0 di Maria Vergine - 8 settembre) che viene celebrata la prima domenica di settembre, mentre la festa del patrono \u00e8 la ricorrenza di S. Pietro in Vincoli.\nDa molti anni, si svolge anche la Festa della Montagna durante la met\u00e0 di Luglio e molto sentito \u00e8 il pellegrinaggio al Santuario di Sant'Anna Meinardi che cade l'ultima domenica di Luglio.\nDa Dicembre a Gennaio durante il periodo natalizio, \u00e8 possibile visitare in Frazione Chironio, innumerevoli presepi costruiti con diversi tipi di materiali.\nGeografia antropica.\nEssendo uno dei comuni pi\u00f9 estesi d'Italia, conta 92 borgate storiche.\nTra le innumerevoli frazioni del comune di Locana citiamo: Bardonetto, Boschietto, Balmella, Bosco, Bovior, Cambrelle, Chironio, Corale, Costa Bugni, Derasso, Fey, Foere, Fornello, Fornolosa, Gavie, Ghiglieri, Gurgo, Gascheria, Molera, Montepiano, Montigli, Mugelle, Piandemma, Piatour, Porcili, Praie, Pratolungo, Ricovero, Rocci, Roncore, San Giacomo e San Lorenzo, a cui si aggiungono le localit\u00e0 di Casetti e Rosone.\nLa frazione di Fornolosa, per la particolare conformazione delle montagne che la circondano, ha la caratteristica di non riuscire a scorgere il sole per quasi quattro mesi, dalla fine di ottobre alla met\u00e0 di febbraio dell'anno successivo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte dell'Unione Montana Gran Paradiso.\nSport.\n\u00c8 praticabile in tutta la valle Orco ed in particolare nel torrente Vallungo di questo comune l'attivit\u00e0 sportiva del Canyoning o torrentismo. Il percorso da Balmella a Verne' passando per Chironio all'interno del torrente \u00e8 attrezzato ad arte ed \u00e8 ritenuto uno dei pi\u00f9 interessanti del Nord Ovest dal punto di vista paesaggistico e naturalistico.\nNella frazione di Verne' sul ponte che attraversa il torrente poco prima di entrare nel torrente Orco \u00e8 presente un cartellone informativo posizionato in occasione del raduno internazionale del 2015.\nSi possono pratica altri diversi tipi di sport come l'escursionismo, pesca sportiva, ciaspole, sci di discesa e sci alpinismo, mountain bike, arrampicata. https://www.comune.locana.to.it/it-it/vivere-il-comune/itinerari\nIl bacino del Piantonetto \u00e8 il vero cuore di roccia del Gran Paradiso, le cime che lo circondano presentano belle pareti di varie esposizione e altezze, alcune fino a 600 metri. La roccia \u00e8 il caratteristico e bellissimo gneiss del gran Paradiso, ricco di regolari fessure e placche compatte, che ha da sempre costituito un forte richiamo per gli arrampicatori. Accanto a grandi vie classiche come la \u201cMalvassora\u201d al Becco della Tribolazione e la \u201cMellano-Perego\u201d al Becco di Valsoera ci sono vie pi\u00f9 moderne di grande impegno, alcune aperte con l\u2019uso del trapano; ci sono arrampicate brevi e ben attrezzate ma non mancano itinerari di ogni difficolt\u00e0 su cui mettersi alla prova su terreno d\u2019avventura.\nSul territorio, \u00e8 presente la riserva di pesca Gran Paradiso, aperta dall'ultima domenica di Febbraio fino a Novembre. \nCuriosit\u00e0.\nSpaciafurnel.\nGli Spazzacamini o \"Borna\" hanno origine nella seconda met\u00e0 dell'Ottocento.\nNella Valle Orco provenivano dal territorio compreso tra Noasca e Locana. Si spostavano tra Novembre e Maggio, in piccoli gruppi composti da un capo, il \"Pudr\u00f2c\", e da uno o pi\u00f9 ragazzi, i \"G\u00f2gn\", in genere di 6 - 7 anni, a cui toccava la parte pi\u00f9 ingrata e faticosa del lavoro: con la loro corporatura minuta venivano sospinti su per la canna fumaria che dovevano accuratamente scrostare dalla fuliggine. Si dirigevano in pianura, verso il mare o al di l\u00e0 delle Alpi, in Francia. Alle donne ed agli anziani restava il compito di mandare avanti, in loro assenza, il lavoro dei campi e il bestiame.\nDivisa.\nLo Spazzacamino indossava \"\"lu gich\", un giubbotto con il colletto alla russa, alto e ben aderente, e una camicia di tela ben chiusa ai polsi in modo da non far entrare la fuliggine (s\u00f9si) durante la pulizia del camino/fornello (b\u00f2rna). Sul lato della giacca era cucita una specie di tasca a cui appendere la raspa. I calzoni (t\u00e0iras) erano generalmente di velluto, irrobustiti da toppe sulle ginocchia. Le scarpe avevano una robusta tomaia in pelle e venivano tolte durante la pulizia del camino. Un tascapane accompagnava sempre lo Spazzacamino nei suoi spostamenti.\nAltro dettaglio importante era il \"bartun\"\", che si metteva sulla testa durante la pulizia del camino (era un berretto di tela a forma di sacchetto che consentiva di respirare senza ingoiare troppa fuliggine). Infine ogni Spazzacamino aveva un numero identificativo, portato sempre ben in vista: fino alla fine dell'Ottocento era fissato sul cappello (t\u00f2pe), nel Novecento sulla camicia.\nCarceri, vagabondi, ladri e mendicanti.\nFin dai tempi antichi, chi andava contro la legge veniva punito severamente. I cittadini del Canavese, come tutti i Piemontesi, che commettevano reati, venivano tradotti a Villafranca.\nPer i reati minori, ogni comune aveva una camera da adibire a carcere. Fra il 1843 e il 1910, il carcere mandamentale di Locana era situato in una camera al piano terreno del vecchio edificio comunale, abbattuto e ora ricostruito: le pene non dovevano essere superiori a 3 mesi. I carabinieri tenevano sotto sorveglianza, in una piccola cella della Caserma dei Carabinieri \"al Cantellino\" (1906-1945), soprattutto gli ubriachi, e gli individui sorpresi a commetter piccoli furti; in seguito venivano tradotti al carcere di Ivrea e Torino. A Locana non furono mai commessi reati gravi, quindi paese denominato \"zona tranquilla\". Forte, invece, fu la litigiosit\u00e0 (da non dimenticare il valore di un pezzo di legno raccolto nell'altrui propriet\u00e0, o la raccolta di qualche frutto o il pascolo delle proprie capre sulle propriet\u00e0 altrui).\nParecchie leggi di polizia si riferivano all' osservanza e al rispetto del culto religioso. A nessuno era permesso di chiacchierare in chiesa o fare un atto che potesse essere di pubblico scandalo, sotto pena di 2 scudi d'oro. Ogni suddito doveva osservare il precetto pasquale: era obbligatorio per tutti la sospensione del lavoro nei giorni festivi, i negozianti non potevano vendere nelle ore degli \"uffizi sacri e divini\", durante la messa; i pubblici spettacoli nei giorni consacrati dovevano chiudere, era proibito il ballo in vicinanza delle chiese.\nI ladri ebbero vita grama: per il primo furto, se non eccedeva lire 15, il ladro era punito con la catena a tempo; se eccedeva la somma veniva fustigato in pubblico. Per il secondo furto, se non eccedeva il valore suddetto, era bollato su un braccio; il terzo furto la galera per anni 20; al quarto furto, la galera a vita. Se per\u00f2, i quattro furti eccedevano la soma di lire 200, si puniva con la pena di morte. Al quinto furto, la pena di morte veniva applicata anche se non eccedeva le 200 lire.\nAd esempio il ladro di frutta, di legna nelle campagne, se recidivo era punito con la galera e pubblicamente fustigato. Il furto di una cosa sacra in un luogo sacro, qualunque fosse il valore della cosa, era punito con la morte, se il furto era commesso nel tabernacolo, il taglio della mano destra.\nAlcuni abitanti di Locana e valle, conobbero il carcere per vagabondaggio, questua, sospetti di furto, pascolo abusivo, furto campestre e \"archiviati\" nel carcere di Polizia di Ivrea.\nIl carcere di Locana.\nDal carcere mandamentale di Locana, dipendevano Ceresole e Noasca. Era carcere pretorio per il fatto che i detenuti, erano condannati dal pretore. Il carcere si trovava al piano terreno del Palazzo Comunale abbattuto e ricostruito. In una camera gli uomini e, in quella attigua, le donne, oltre ad una piccola cameretta per le panche e per le coperte per i detenuti: queste camere hanno un piccolo cortiletto con muro di cinta, dove, in un punto molto basso, chiunque, anche un ragazzo pu\u00f2 superarlo andando sul tetto del magazzino.\nLa porta del piccolo carcere \u00e8 situata in vicolo Borgat (ora Borsat), le persone di passaggio per strade potevano conversare e somministrare vitto e vestiario.\nLe autorit\u00e0 carcerarie stimarono che il carcere poteva contenere fino a 10 reclusi. Il custode del carcere si faceva pagare due soldi al giorno per la custodia di ciascun carcerato.\nLa pietra del diavolo.\nNella borgata di Montepiano, in mezzo ad un bosco, esiste una pietra piatta e lunga che si narra venisse usata dagli abitanti del villaggio per battere l'orzo. La pietra, cos\u00ec come la frazione, si trovava nella zona pi\u00f9 soleggiata di tutta la valle e questo privilegio, unito alla bella pietra piatta, indispettiva i dirimpettai borghigiani di Montigli. Fu cos\u00ec che un bel giorno decisero di fare un patto niente poco di meno che con il diavolo chiedendogli di portare loro met\u00e0 della grande pietra. Una notte, quindi, gli abitanti di Montepiani furono svegliati da assordanti rumori, andarono a svegliare Don Pianfetti e con lui, munito di aspersorio, si diressero verso il luogo da dove proveniva quel frastuono. Grande fu lo spavento quando videro il principe delle tenebre intento a tagliare a met\u00e0 la pietra con un enorme scalpello. Don Pianfetti allora si arm\u00f2 di fede e coraggio, prese l'aspersorio e inizi\u00f2 la benedizione del luogo invaso dal demonio. Fu cos\u00ec che il diavolo dovette fuggire lasciando dietro di s\u00e9 una scia di fiamme e fumo, mentre sulla roccia ancora oggi sono ben visibili i segni del suo scalpello."}
{"id": "833815", "revid": "767487", "url": "https://it.wikipedia.org/wiki?curid=833815", "title": "Corrente torbida", "text": "Le correnti di torbidit\u00e0 (o correnti torbide) sono correnti di fluido in movimento con materiale in sospensione che si muovono lungo un pendio attraverso aria, acqua o un altro fluido. La corrente si muove per gravit\u00e0, a causa della propria maggiore densit\u00e0 rispetto al fluido nel quale scorre e alla presenza di particelle solide.\nCaratteristiche.\nQuesto termine si utilizza di solito per descrivere correnti subacquee in laghi, mari od oceani originatesi per effetto di eventi quali tempeste di elevata magnitudine, piene fluviali o terremoti sottomarini. Tali eventi possono mobilizzare sedimenti incoerenti provocando fenomeni erosivi che portano con il passare del tempo alla formazione di canyon sottomarini. Avendo densit\u00e0 maggiore rispetto all'acqua circostante, queste correnti (\"density flow\" nella terminologia anglosassone) scorrono velocemente verso il basso, per forza di gravit\u00e0, lungo la scarpata continentale e poi, espandendosi sui fondali profondi, rallentano e depositano i materiali in sospensione trasportati. La velocit\u00e0 di avanzamento della corrente dipende anche dall'inclinazione della scarpata e aumentando la velocit\u00e0, aumenta anche la quantit\u00e0 di sedimenti trasportati; questo a sua volta aumenta la densit\u00e0 della corrente e quindi la velocit\u00e0 in un meccanismo di \"autoalimentazione\", raggiungendo velocit\u00e0 dell'ordine di alcune centinaia di chilometri orari (fino a met\u00e0 della velocit\u00e0 del suono). \nQuando le correnti di torbida presentano un contenuto detritico (frazione solida) piuttosto contenuta, spesso vengono soprannominate nuvole di torbida, a sottolinearne la scarsa densit\u00e0 detritica.\nLe correnti di torbida, che vengono alimentate dall'apporto detritico dei corsi d'acqua, provocano spesso danni a strutture artificiali sottomarine, come condotte, cablaggi, ecc., conseguentemente all'azione fortemente incisiva che, in casi di particolare densit\u00e0 detritica, possono esercitare sul substrato roccioso.\nProprio tale azione incisiva genera i canyon sottomarini.\nSpesso, tali correnti possono originarsi direttamente da accumuli detritici ammassati lungo la scarpata continentale quando, a seguito dell'eccessivo accumulo di sedimenti, viene superato l'angolo di scarica (l'inclinazione massima capace di mantenere coesa una superficie sedimentaria non consolidata). \nAnche sismi di debole intensit\u00e0 possono generare correnti di torbida, smuovendo il sedimento non consolidato lungo la scarpata continentale. Non \u00e8 necessaria una considerevole acclivit\u00e0 (anche 1\u00b0 o 2\u00b0 di pendenza sono sufficienti) per generare una torbida.\nLa torbida, dopo aver percorso la scarpata continentale, raggiunge la piana abissale, dove si espande sul pavimento oceanico, stratificandosi secondo la sequenza di Bouma. \nSe l'area di deposizione delle torbiditi coincide con l'intera superficie del bacino deposizionale, originando un unico strato, questo prender\u00e0 il nome di mega torbidite.\nI sedimenti grossolani tendono a depositarsi ai margini della scarpata (zona della torbida detta prossimale), poich\u00e9 al brusco cambiamento di pendenza corrisponde una considerevole diminuzione dell'energia cinetica del sistema di trasporto.\nIl materiale a granulometria intermedia, trasportato a maggior distanza dal margine di scarpata, tender\u00e0 a depositarsi (a meno di fattori perturbativi), secondo la sequenza di Bouma (zona intermedia della torbida).\nInfine, il materiale di granulometria pi\u00f9 fine, riesce ad allontanarsi considerevolmente dal margine della scarpata, depositandosi sulla piana abissale (zona della torbida detta distale).\nNel corso di milioni di anni le correnti di torbidit\u00e0 danno luogo ad estese e spesse coltri di sedimenti, definiti come torbiditi. Tali sedimenti si accumulano in parte al piede della scarpata continentale in grandi corpi sedimentari a forma di conoide, mentre le frazioni granulometriche pi\u00f9 fini (deposte da torbide ormai diluite) si espandono, rallentando, nelle piane abissali, colmando gradualmente la topografia irregolare dei fondali e dando luogo ad una morfologia piatta su ampie distese."}
{"id": "833818", "revid": "33689", "url": "https://it.wikipedia.org/wiki?curid=833818", "title": "Echo (Unix)", "text": "echo \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che scrive i suoi parametri sullo standard output (tipicamente sul terminale da cui il comando \u00e8 stato eseguito), solitamente usato negli script di \"shell\" per visualizzare messaggi informativi e/o per scrivere del testo in un file. Varianti di tale comando sono disponibili anche in altri sistemi operativi, tra i quali MS-DOS, AmigaOS, Microsoft Windows e OS/2.\nSintassi.\nLa sintassi generale di \"echo\" \u00e8 la seguente:\n echo [\"arg1\" \u2026]\nI parametri \"arg\" indicano il testo da scrivere sullo \"standard output\".\nIn alcune varianti di Unix, ma anche nella versione GNU, il comando \"echo\" supporta anche delle opzioni, tra cui ad esempio vi sono codice_1 e codice_2 che influenzano il modo in cui i parametri sono interpretati ed il modo in cui sono visualizzati. Si tratta tuttavia di opzioni non standard a causa di incompatibilit\u00e0 storiche tra i sistemi BSD e System V; dove si presentano problemi \u00e8 possibile utilizzare il comando printf.\nEsempi di utilizzo.\nIl comando visualizza la scritta Questo \u00e8 un testo.:\n $ echo Questo \u00e8 un testo.\n Questo \u00e8 un testo.\nIl comando scrive Questo \u00e8 un testo. nel file test.txt usando la redirezione tramite l'operatore \"maggiore\". Il contenuto del file viene poi visualizzato tramite il comando cat:\n $ echo \"Questo \u00e8 un testo.\" &gt; test.txt\n $ cat test.txt\n Questo \u00e8 un testo.\nAltri linguaggi.\nIl comando echo \u00e8 presente anche in alcuni linguaggi di programmazione, come PHP, per produrre un output di una o pi\u00f9 stringhe."}
{"id": "833823", "revid": "287204", "url": "https://it.wikipedia.org/wiki?curid=833823", "title": "Bryn\u00f3w", "text": "Bryn\u00f3w \u00e8 un quartiere di Katowice. Vi abitano 24.000 persone (2002). Originariamente era un villaggio a s\u00e9 stante, fondato nel XV secolo.\n\u00c8 diviso in due sotto-distretti: Osiedle Zgrzebnioka, la zona orientale con circa 7.200 abitanti; Za\u0142\u0119ska Ha\u0142da, la zona occidentale con circa 16.800 abitanti. Si trova tra i distretti di Za\u0142\u0119\u017ce, Osiedle Paderewskiego - Muchowiec, Katowice-\u015ar\u00f3dmie\u015bcie, Ligota - Panewniki e Piotrowice - Ochojec.\nBryn\u00f3w \u00e8 famoso per la presenza della miniera di carbone Kopalnia Wujek, dove nel 1981 il governo della Polonia represse duramente una manifestazione popolare. A Bryn\u00f3w vi \u00e8 anche il Parco Ko\u015bciuszko, il pi\u00f9 ampio della citt\u00e0, la Chiesa di San Michele Arcangelo e l'unica torre per il paracadutismo in Polonia, dove si combatt\u00e9 una battaglia durante la seconda guerra mondiale.\nNel quartiere vi \u00e8 anche una stazione dei treni, varie strade principali e una linea di tram. Nei dintorni c'\u00e8 anche un aeroporto civile."}
{"id": "833824", "revid": "132406", "url": "https://it.wikipedia.org/wiki?curid=833824", "title": "Giorgio Errera", "text": "Biografia.\nNato da una famiglia ebrea sefardita, si laure\u00f2 in Chimica all'Universit\u00e0 degli Studi di Torino. Fu professore per molti anni all'Universit\u00e0 di Messina fino al 1908 quando, in occasione del tremendo sisma del 28 dicembre, rimase a lungo sotto le macerie e perse la moglie. Nel 1909 pass\u00f2 all'Universit\u00e0 di Palermo, dove fu collega di Giovanni Gentile e Nicola Zingarelli ed ebbe fra gli allievi Domenico Marotta, futuro direttore dell'Istituto Superiore di Sanit\u00e0. A Palermo rimase gravemente ferito per un'aggressione da parte di uno studente che non aveva superato un esame. Nel 1917 fu trasferito all'Universit\u00e0 di Pavia.\nNel 1923 il Ministro dell'Educazione Giovanni Gentile lo nomin\u00f2 rettore dell'Universit\u00e0 di Pavia per il triennio 1923-26; egli per\u00f2 rifiut\u00f2 l'incarico perch\u00e9 \"soverchiamente gravoso\" (in una lettera ufficiale al Ministro Gentile) e perch\u00e9 \"l'ambiente liberale nel quale sono nato e cresciuto fa s\u00ec che, per quanto riconosca i grandi meriti dell'attuale governo, non sia del tutto d'accordo n\u00e9 coi principi che lo informano, n\u00e9 coi metodi seguiti\" (in una seconda lettera, contemporanea alla prima, al collega Gentile).\nIn altre parole, Giorgio Errera riteneva che le nuove leggi sull'istruzione universitaria configurassero il Rettore come un'emanazione diretta del Ministro; e considerava insostenibile la posizione in cui si sarebbe trovato quando si manifestasse un dissenso non su affari di ordinaria amministrazione ma su affari \"che involgessero talune questioni di principio\". Nel 1925 fu l'unico professore della Facolt\u00e0 di Scienze di Pavia a sottoscrivere il Manifesto degli intellettuali antifascisti redatto da Benedetto Croce.\nLa sua carriera universitaria termin\u00f2 bruscamente nel 1931 quando si rifiut\u00f2 di prestare il giuramento di fedelt\u00e0 al Fascismo. L'epurazione avvenne nella forma della collocazione a riposo (anzitempo) con la formula dell'avanzata et\u00e0 ed anzianit\u00e0 di servizio. La sua facolt\u00e0 non manc\u00f2 di adottare e verbalizzare una delibera di saluto al collega che lasciava l'insegnamento; ma il camerata Paolo Vinassa de Regny, rettore dell'Universit\u00e0 di Pavia, .\nLe sue pubblicazioni scientifiche vertono principalmente su argomenti di chimica organica; particolarmente importanti quelle sulla chimica dei terpeni.\nIl 2 dicembre 1997 l'Universit\u00e0 di Pavia gli ha attribuito un sia pur tardivo riconoscimento dell'ingiustizia sub\u00ecta dedicandogli una lapide nella quale viene definito \"saldo negli ideali di libert\u00e0 civile ed intellettuale\u201d.\nFu membro dell'Accademia Peloritana dei Pericolanti."}
{"id": "833825", "revid": "1442080", "url": "https://it.wikipedia.org/wiki?curid=833825", "title": "Yassassin (Litfiba)", "text": "Yassassin \u00e8 il secondo EP della rockband italiana Litfiba pubblicato dalla Contempo Records nella primavera del 1984.\nIl disco.\nL'idea nacque quando i Litfiba si esibirono a Rimini in una serata tributo a David Bowie, quello stesso anno. Il gruppo esegu\u00ec in quell'occasione appunto la cover \"Yassassin\" (dall'album \"Lodger\" di David Bowie), rendendola per l'occasione in una versione pi\u00f9 movimentata e ritmata. La cosa piacque cos\u00ec tanto alla Contempo che decise di pubblicarla ufficialmente.\nL'opera come gli altri vinili precedenti, non \u00e8 mai stata ristampata in CD, c'\u00e8 comunque da dire che tutte le tracce sono state riproposte: il lato B \"Elettrica danza\", una ballata, \u00e8 stata pubblicata nella raccolta in CD \"Re del silenzio\", mentre le altre due tracce sono state riproposte nel singolo \"Proibito\" sempre in 33 giri. Successivamente la traccia 3 \u00e8 comparsa anche sull'edizione speciale di \"Sogno ribelle\" e nel 2010 nella raccolta \"Tutto Litfiba - Eroi nel vento '84-'93\".\nLe due versioni di \"Yassassin\" (traccia uno e tre) sono differenti fra loro, la traccia uno \u00e8 la versione long-play di circa 7 minuti mentre la terza \u00e8 quella diffusa dalle radio e dura 4 minuti e 16 secondi.\nIl 17 febbraio 2016 la Contempo Records ha pubblicato la ristampa in vinile arancio trasparente in tiratura limitata di 1.500 copie numerate a mano.\nVideoclip.\nPer tutte e 3 le tracce \u00e8 stato realizzato il videoclip"}
{"id": "833828", "revid": "1573940", "url": "https://it.wikipedia.org/wiki?curid=833828", "title": "Cookie Mueller", "text": "Biografia.\nMueller recit\u00f2 in numerosi lavori di John Waters come \"Multiple Maniacs\", \"Pink Flamingos\", \"Female Trouble\" e \"Desperate Living\".\nNel suo libro, \"Shock Value\", John Waters onora Mueller con il titolo del suo film del 1974, Female Trouble. Quando essa dovette andare in un ospedale per un'infiammazione pelvica a Provincetown, Waters e Mink Stole visitarono Mueller. \"Cosa succede, Cook?\" chiese Waters. \"Just a little female trouble, hon\" (\"\u00e8 solo un piccolo problema femminile\") disse.\nDal 1976 fino alla sua morte, rimase una stretta amica, collaboratrice artistica e soggetto fotografico di Nan Goldin. Goldin cre\u00f2 e espose \"The Cookie Portfolio 1976-1989\", una serie di 15 ritratti, dopo la morte di Mueller. Una fotografia, \"Cookie and Vittorio's Wedding\" (1986) documenta il matrimonio di Mueller con Vittorio Scarpati, morto di AIDS pochi mesi prima della moglie.\nMueller scriveva la sua rubrica 'Ask Dr. Mueller' per il \"East Village Eye\" e in seguito divenne critico d'arte per \"Details\". Il libro di Mueller, \"Ask Doctor Mueller\" (1996), una collezione dei suoi scritti, \"Walking Through Clear Water in a Pool Painted Black\" (1990), delle memorie, e \"Garden of Ashes\" (1990) sono diventati dei classici cult. Altri lavori includono la novella \"Fan Mail, Frank Letters and Crank Calls\", (1988) e altre numerose opere in prosa.\nMor\u00ec a causa di una malattia causata dall'AIDS, il 10 novembre 1989 a New York City, all'et\u00e0 di 40 anni."}
{"id": "833835", "revid": "84184", "url": "https://it.wikipedia.org/wiki?curid=833835", "title": "Lares", "text": ""}
{"id": "833847", "revid": "547034", "url": "https://it.wikipedia.org/wiki?curid=833847", "title": "Timothy Patrick Murphy", "text": "Apparve nella soap opera \"Aspettando il domani\" (\"Search for Tomorrow\") e interpret\u00f2 il ruolo di Mickey Trotter nella serie tv \"Dallas\" durante la sesta (1982-83) e la settima stagione (1983-84). \nMor\u00ec di AIDS nel 1988."}
{"id": "833848", "revid": "767487", "url": "https://it.wikipedia.org/wiki?curid=833848", "title": "Euridome (astronomia)", "text": "Euridome \u00e8 un satellite naturale minore del pianeta Giove; misura appena 3\u00a0km. Fu scoperta il 9 dicembre 2001 e fu inizialmente battezzata mediante la designazione provvisoria S/2001 J 4.\nEuridome \u00e8 caratterizzata da un movimento retrogrado di rivoluzione attorno a Giove e riflette solamente il 4% della luce solare che riceve. Probabilmente \u00e8 composta di rocce di silicati.\nSecondo la mitologia greca, Euridome era la madre della tolleranza, e la personificazione delle gioie della vita."}
{"id": "833851", "revid": "1632387", "url": "https://it.wikipedia.org/wiki?curid=833851", "title": "Jumanji (film)", "text": "Jumanji \u00e8 un film del 1995 diretto da Joe Johnston, interpretato da Robin Williams, Bonnie Hunt, Kirsten Dunst e Bradley Pierce. La sceneggiatura \u00e8 stata tratta dall'omonimo albo illustrato per bambini scritto da Chris Van Allsburg nel 1981. Secondo l'autore, la parola \u00abJumanji\u00bb in Zulu significa \u00abmolti effetti\u00bb.\nIl film ha avuto lo stesso anno dell'uscita una trasposizione letteraria scritta da George Spelvin.\nNel 2005 \u00e8 stato realizzato un sequel spirituale ambientato nello stesso universo, intitolato \"Zathura - Un'avventura spaziale\", basato su un racconto dello stesso Allsburg. Sulla scia del successo del film \u00e8 stata prodotta una serie televisiva d'animazione, trasmessa tra il 1996 e il 1999, e due sequel intitolati \"Jumanji - Benvenuti nella giungla\" (2017) e \"\" (2019).\nTrama.\nNella New England del 1869, i due fratelli Sproul, Caleb e Benjamin, si avventurano nel cuore della notte in un bosco e seppelliscono una misteriosa cassa sotto terra per poi fuggire spaventati.\nCento anni dopo, nel 1969, il dodicenne Alan Parrish dopo essere stato picchiato dai bulli del quartiere, sente fra gli scavi di un'impresa edile un rullo di tamburi e ritrova la cassa. Aprendola, scopre un misterioso gioco da tavolo chiamato \"Jumanji\", che porta a casa. Dopo un battibecco con il padre, il ricco proprietario di una fabbrica di scarpe, che lo vuole mandare nella loro accademia di famiglia, Alan mostra il gioco alla sua amica Sarah. Le istruzioni sono semplici: le pedine si muovono tirando i dadi, i numeri doppi tirano ancora e il primo che arriva alla fine vince. Sarah tira involontariamente i dadi e iniziano a manifestarsi delle caratteristiche inquietanti del gioco: le pedine si muovono da sole e a ogni tiro di dadi una scritta compare al centro della tavola, facendo scaturire gli orrori delle foreste amazzoniche e africane nella realt\u00e0. Dopo il lancio di Sarah, dei pipistrelli africani compaiono nel camino. Alan effettua un secondo tiro per errore e il gioco lo risucchia, informandolo che dovr\u00e0 stare nella giungla finch\u00e9 non sarebbe comparso un 5 o un 8. Subito dopo Sarah fugge inseguita dai pipistrelli africani. Il gioco rimane cos\u00ec in sospeso e Alan resta intrappolato nella giungla.\nVentisei anni dopo, nel 1995, la magnifica villa dei Parrish \u00e8 ormai in malora. Un giorno una signora di nome Nora Shepherd acquista la casa e va a vivere l\u00ec con i suoi due nipoti, Peter e Judy, figli del fratello morto con la moglie in un incidente d'auto in Canada qualche mese prima. I due ragazzini trovano il gioco in soffitta, guidati dal suono dei tamburi. Peter e Judy cominciano cos\u00ec a giocare a \"Jumanji\", scoprendo anch'essi le caratteristiche che avevano spaventato i precedenti giocatori. Dopo aver fatto apparire uno sciame di zanzare giganti e un branco di scimmie, leggono la seconda parte delle istruzioni, apprendendo che tutto quanto uscito dal gioco scomparir\u00e0 solo se un giocatore raggiunger\u00e0 il traguardo, pronunciando la parola \"Jumanji\". Avendo fatto due 1 al tiro precedente, Peter fa un secondo tiro che ha come risultato 5. I ragazzini sono attaccati da un leone della savana, ma il numero 5 libera dal gioco anche Alan, ormai adulto, che dopo un duello con la bestia riesce a rinchiuderla in una camera da letto.\nAlan, cresciuto e inselvatichito, scopre una citt\u00e0 molto diversa da come la ricordava, malandata e in piena crisi dopo il fallimento della fabbrica di suo padre. Apprende da un barbone che i suoi genitori sono morti e successivamente incontra anche Carl Bentley, un ex operaio della fabbrica Parrish, ora poliziotto. I tre tornano in casa e i ragazzini decidono di terminare la partita in modo che le cose tornino alla normalit\u00e0. Scoprono per\u00f2 di essersi inseriti nella stessa partita che avevano iniziato Alan e Sarah nel 1969. Per finire la partita manca quindi la quarta giocatrice: Sarah Whittle. La trovano nella stessa casa dove abitava una volta, dove ora, vivendo nel completo anonimato, tira avanti facendo la sensitiva con lo pseudonimo di \"Madame Serena.\" Dopo molti sforzi riescono a convincerla a giocare. Il tiro di Sarah fa comparire degli enormi rampicanti e piante carnivore velenose, e il tiro successivo di Alan evoca il suo acerrimo nemico, il diabolico e folle cacciatore Van Pelt, che cova un profondo risentimento verso Alan. Superate queste difficolt\u00e0, Judy tira i dadi, ed ecco apparire una mandria di bestie impazzite. Nel trambusto un pellicano ruba il gioco ed il gruppo \u00e8 costretto a inseguirlo fino al fiume fuori citt\u00e0, dove riescono con difficolt\u00e0 a riprenderselo.\nNel frattempo gli animali evocati invadono la citt\u00e0 causando incidenti e gettando la popolazione nel panico. Carl, imbattutosi nel gruppo, decide di arrestare Alan capendo che \u00e8 coinvolto nella faccenda. Alan, durante il viaggio verso la centrale, confida a Carl la sua vera identit\u00e0 e questi lo libera. Intanto Peter per cercare di finire il gioco prova a barare, ma questo lo punisce facendolo retrocedere con la pedina e facendogli assumere sembianze scimmiesche. I tre vanno in citt\u00e0, ormai in preda all'anarchia, dove Van Pelt riesce a sottrarre loro il gioco da poter usare come esca per catturare Alan. Inseguendolo in un supermarket, Sarah e i ragazzi riescono a recuperarlo, mentre l'arrivo tempestivo di Alan e Carl in auto mette temporaneamente fuori gioco il cacciatore.\nI quattro protagonisti cos\u00ec tornano a casa per completare il gioco, ma l'abitazione ormai \u00e8 completamente invasa dai rampicanti. Il nuovo tiro di Sarah fa comparire un violentissimo acquazzone che allaga la casa all'inverosimile e nelle cui acque si annida un coccodrillo, contro cui il gruppo deve lottare. L'arrivo di Carl e Nora, che aprono la porta venendo investiti dall'ondata che ne fuoriesce, fa svuotare la casa dall'acqua. Il gioco continua in soffitta e ad Alan tocca la maledizione che rende il pavimento come sabbie mobili. Il tempestivo intervento di Judy con un nuovo tiro di dadi fa tornare il pavimento alla normalit\u00e0, bloccando tuttavia Alan e Sarah che restano incastrati nel pavimento. Peter, con il suo tiro, evoca dei ragni giganti, costringendo i ragazzini a tenerli lontani dagli adulti intrappolati. Nel frattempo per\u00f2, un fiore dei rampicanti spunta dal pavimento e spara un dardo avvelenato a Judy, che perde i sensi e sviene. Dopo che Sarah tira i dadi con la bocca, avviene un potente terremoto che spacca la casa a met\u00e0, liberando i due adulti e facendo scappare i ragni. Alan finisce al pianterreno e viene braccato da Van Pelt che gli punta addosso un fucile. Dunque \u00e8 costretto a lanciare i dadi a terra, i quali rotolando finalmente segnano il punteggio necessario a far vincere Alan, che pronuncia l'agognato \"Jumanji\", un istante prima che un proiettile sparato dal cacciatore lo raggiunga. Tutto ci\u00f2 che \u00e8 stato evocato e distorto dal gioco viene risucchiato in un vortice e contemporaneamente il tempo torna indietro a quando \u00e8 cominciata la partita: un Alan bambino si ritrova abbracciato a Sarah nel 1969. La sera stessa, Alan, dopo essersi chiarito con suo padre, decide con Sarah di buttare il gioco nel fiume e quest'ultima gli confessa il suo amore e lo bacia.\nDurante la vigilia di Natale del 1994, la casa \u00e8 addobbata a festa per la tradizionale cena: Alan e Sarah sono felicemente sposati e stanno per avere un bambino. I genitori di Alan sono vivi e per telefono comunicano al figlio che arriveranno per il giorno di Natale. Al banchetto sono invitati Carl, Nora, Judy, Peter e i loro genitori. Alan e Sarah sono molto emozionati nel rivedere Judy e Peter dopo 25 anni, nonostante questi ultimi non li riconoscano, inoltre \"salvano\" la vita ai genitori dei due fratelli chiedendo in anticipo dei progetti per la fabbrica, in modo che non partano e che non muoiano nell'incidente.\nNella scena finale, due ragazze, mentre passeggiano su una spiaggia, sentono un suono di tamburi provenire dalla scatola di \"Jumanji\", semisepolta nella sabbia.\nProduzione.\nIl produttore cinematografico Peter Guber decise di invitare a Boston l'autore Chris Van Allsburg per firmare una opzione sul libro \"Jumanji\". Van Allsburg scrisse una delle bozze della sceneggiatura, che defin\u00ec come \"il tentativo di infondere nella storia una qualit\u00e0 di mistero e surrealismo\".\nLa TriStar Pictures accett\u00f2 di finanziare il film alla condizione che Robin Williams avesse interpretato il ruolo principale. Tuttavia, l'attore rifiut\u00f2 il primo copione che gli venne dato. Solo dopo che il regista Joe Johnston e gli sceneggiatori Jonathan Hensleigh, Greg Taylor e Jim Strain rimisero mano alla storia, Williams decise di accettare. Johnston nutriva alcune riserve sulla scelta di Williams a causa delle sue doti di improvvisazione sul set, temendo che l'attore non avrebbe aderito alla sceneggiatura. Williams comunque cap\u00ec che si trattava di \"una storia strettamente strutturata\" e film\u00f2 le scene attenendosi al copione, spesso ripetendo scene duplicate in cui gli veniva permesso di improvvisare con Bonnie Hunt.\nLe riprese si svolsero in varie localit\u00e0 del New England, principalmente a Keene, che venne utilizzata per la citt\u00e0 fittizia di Brantford nel New Hampshire, e North Berwick, dove si trova il complesso adibito per la fabbrica di scarpe Parrish. Ulteriori riprese si svolsero a Vancouver, in Canada, dove venne realizzato un mockup della casa dei Parrish.\nGli effetti speciali furono realizzati combinando tecniche tradizionali, come pupazzi e animatronica, con per l'epoca innovativi effetti speciali digitali curati dalla Industrial Light &amp; Magic. Per il film furono programmati appositamente due software: uno chiamato iSculpt, che permise agli illustratori di creare espressioni facciali realistiche sugli animali generati al computer, e un altro che per la prima volta permise di adottare realisticamente peli digitali sui corpi di leoni e scimmie. L'attore Bradley Pierce (Peter) venne sottoposto giornalmente a tre ore e mezza di trucco prostetico per un periodo di due mesi e mezzo per le scene in cui si trasformava in scimmia.\nChris Van Allsburg afferm\u00f2 di apprezzare il lavoro svolto, nonostante le modifiche rispetto al libro, dichiarando che \"il film \u00e8 fedele nel riprodurre il caos che deriva dall'avere un animale della giungla in casa\".\nDistribuzione.\nData di uscita.\nIl film \u00e8 stato proiettato nelle sale statunitensi il 15 dicembre 1995, mentre in quelle italiane il 23 febbraio 1996.\nEdizioni home video.\nIl film \u00e8 stato distribuito in VHS il 14 maggio 1996 negli Stati Uniti e in DVD il 25 gennaio 2000. La prima edizione Blu-ray Disc, rimasterizzata in alta risoluzione, \u00e8 stata pubblicata il 28 giugno 2011. Una nuova edizione in Blu-ray 4K, con contenuti speciali inediti, \u00e8 stata invece lanciata il 5 dicembre 2017 in occasione dell'uscita nelle sale di \"Jumanji - Benvenuti nella giungla\".\nAccoglienza.\nIncassi.\nLa pellicola incass\u00f2 in Nord America e nel resto del mondo, per una somma totale di . Fu il decimo pi\u00f9 alto incasso del 1995.\nCritica.\nIl film ha ricevuto critiche miste. Sul sito Rotten Tomatoes registra un indice di gradimento del 53% basato su 36 recensioni professionali, con un punteggio medio di 5.7/10. Su Metacritic detiene invece un punteggio di 39 su 100, basato sul parere di 18 critici.\nAlessandra Levantesi de \"La Stampa\" lo ha definito \"un film effervescente, fatto per deliziare i piccini; ma anche per piacere a quelli grandi\".\nSequel.\nNel 2005 \u00e8 stato realizzato un sequel spirituale intitolato \"Zathura - Un'avventura spaziale\", basato su un racconto dello stesso Allsburg. Pur non avendo legami con Jumanji, i due film sono ambientati nello stesso universo e condividono tematiche simili.\nNell'agosto 2015 la Sony Pictures ha annunciato l'uscita di un sequel del film, \"Jumanji - Benvenuti nella giungla\". Lo studio ha ingaggiato lo scrittore Scott Rosenberg per riscrivere la sceneggiatura. Il film doveva uscire nelle sale statunitensi il giorno di Natale 2016. Il 24 gennaio 2016 il film viene ufficialmente posticipato al 22 dicembre 2017. Nel 2019 viene annunciato un nuovo film, \"\"."}
{"id": "833856", "revid": "124880383", "url": "https://it.wikipedia.org/wiki?curid=833856", "title": "Vittorio Ambrosio", "text": "Partecip\u00f2 alla Guerra italo-turca e alla prima guerra mondiale. Nel 1942, durante la seconda guerra mondiale, fu Capo di Stato Maggiore dell'Esercito. Dal 1\u00ba febbraio al novembre 1943 fu Capo di Stato Maggiore generale ed ebbe un ruolo importante durante le complesse vicende dell'armistizio dell'8 settembre 1943.\nBiografia.\nLa giovent\u00f9, la carriera militare e la Grande Guerra.\nNato a Torino il 28 luglio 1879, entr\u00f2 come allievo alla Scuola Militare Nunziatella nel 1893. Ammesso successivamente all'Accademia Militare di Modena il 30 settembre 1896, ne usc\u00ec il 14 settembre 1898 con la nomina a Sottotenente nell'Arma di Cavalleria. Assegnato al 20\u00ba Reggimento Cavalleggeri di Roma, il 15 agosto 1907 termin\u00f2 con successo il corso della Scuola di Guerra e fu promosso al grado di Tenente. Il 1\u00ba novembre successivo inizi\u00f2 il corso di esperimento pratico di servizio presso il Comando di Roma, e lo prosegu\u00ec presso la Divisione Militare Territoriale di Alessandria, a partire dal 1\u00ba giugno 1908.\nNel 1909 prest\u00f2 servizio nel 7\u00ba Corpo d'armata. L'anno successivo consegu\u00ec la promozione al grado di Capitano e nel 1911 fu destinato al Reggimento Cavalleggeri di Lucca, a capo di uno squadrone. Ha partecipato alla Guerra italo-turca, rientrando dalla Libia nel luglio 1913. Fu successivamente destinato allo Stato Maggiore della 3\u00aa Divisione di Cavalleria Lombardia a Milano.\nNel maggio 1915, con l'ingresso dell'Italia nella prima guerra mondiale fu destinato al fronte delle Alpi Giulie, e, nel 1916, fu nominato maggiore nell'Arma di Cavalleria. Il 25 febbraio 1917 fu promosso al grado di tenente colonnello. Messosi particolarmente in luce dopo la ritirata di Caporetto, nell'azione di protezione del ripiegamento della 2\u00aa Armata fra il Tagliamento e le linee del Piave, Ambrosio, il 6 gennaio 1918, consegu\u00ec la promozione al grado di colonnello nell'Arma di Cavalleria.\nIl primo dopo guerra e il regime fascista.\nIl 13 febbraio 1919 fu nominato Capo di Stato Maggiore della 26\u00aa Divisione Catania e mobilitato a Bolzano in zona d'armistizio. Il 25 maggio 1919, Ambrosio divenne Capo di Stato Maggiore della 3\u00aa divisione di Cavalleria.\nIl 20 giugno 1922, a Milano, assunse il comando del Reggimento Savoia Cavalleria e, successivamente, l'incarico di vice comandante della Scuola di applicazione di Cavalleria a Pinerolo.\nIl 19 dicembre 1926, conseguita la promozione al grado di generale di brigata, divenne il comandante della Scuola di applicazione di Cavalleria.\nNel febbraio 1932 consegu\u00ec la promozione al grado di generale di divisione.\nIl 15 marzo 1932 fu nominato comandante della 2\u00aa Divisione Celere \"Emanuele Filiberto Testa di Ferro\" a Bologna; il 19 ottobre 1933, Ispettore delle Truppe Celeri a Roma; il 30 ottobre 1935 assunse l'incarico di comandante del corpo d'armata della Sicilia a Palermo.\nIl 30 novembre 1935 fu promosso al grado di generale di corpo d'armata; il 10 dicembre 1938 lasci\u00f2 il comando del corpo d'armata della Sicilia e ricevette la designazione a generale d'armata, per il comando della 2\u00aa Armata.\nLa caduta del fascismo.\nNell'aprile 1941, scoppiata la seconda guerra mondiale, Vittorio Ambrosio partecip\u00f2 alle operazioni sul fronte jugoslavo, ottenendo in pochi giorni notevoli successi. Mettendosi in luce come comandante di grande capacit\u00e0 e chiarezza di visioni operative, Ambrosio fu nominato Commendatore dell'Ordine Militare di Savoia, per il complesso delle sue brillanti operazioni. Il 20 gennaio 1942 fu nominato Capo di Stato Maggiore dell'Esercito; il 29 ottobre seguente consegu\u00ec la promozione al grado di generale d'armata. Il 2 febbraio 1943 assunse l'incarico di Capo di Stato Maggiore generale, succedendo al maresciallo Ugo Cavallero. Al suo posto, Ambrosio propose - e ottenne - a Capo di Stato Maggiore dell'Esercito il ritorno di Mario Roatta, con il quale aveva collaborato nella campagna jugoslava; riusc\u00ec anche a ottenere la nomina a sottosegretario al Ministero della Guerra di un ufficiale non particolarmente allineato con il partito fascista, e cio\u00e8 il generale Antonio Sorice.\nAmbrosio, insieme al suo braccio destro, generale Giuseppe Castellano e al generale Giacomo Carboni, port\u00f2 avanti l'iniziativa politica sorta in ambito militare finalizzata allo sganciamento dell'Italia dall'alleanza con i tedeschi e poi mirante alla destituzione di Benito Mussolini, sostituendolo con un elemento di spicco dell'esercito (Pietro Badoglio o, in subordine, Caviglia). Tale azione fu autonoma rispetto a quella interna al Partito fascista, capeggiata da Dino Grandi, che si concretizz\u00f2 con l'ordine del giorno presentato al Gran Consiglio del Fascismo e messo ai voti nella notte tra il 24 e il 25 luglio del 1943. Entrambe le iniziative contavano sull'intervento decisivo del sovrano.\nAmbrosio tuttavia, inizialmente, non escludeva di convincere Mussolini a uscire dall'alleanza con la Germania per trattare una pace separata con gli anglo-americani su basi di neutralit\u00e0. Dopo l'infruttuoso incontro del 19 luglio 1943, tra Mussolini e Hitler, l'azione del Capo di Stato Maggiore generale e del suo \"entourage\" fu definitivamente indirizzata alla sostituzione del Capo del Governo. Mantenendo sempre un filo diretto con il re, anche tramite il Ministro della Real Casa Pietro d'Acquarone, Ambrosio conobbe da quest'ultimo, il giorno 20, la decisione del sovrano di procedere alla destituzione di Mussolini e alla sua sostituzione con Badoglio. In realt\u00e0 Vittorio Emanuele III ruppe gli indugi solo il 25 luglio, una volta approvato dal Gran Consiglio del Fascismo l'ordine del giorno Grandi, che rimetteva nelle sue mani il Comando Supremo delle Forze Armate. Ambrosio non si oppose al piano per l'arresto di Mussolini, elaborato dai suoi collaboratori Castellano e Carboni, con l'assenso del ministro Acquarone.\nDopo il 25 luglio, il Capo di Stato Maggiore generale occup\u00f2 un ruolo assolutamente influente, ed autonomo dal Consiglio dei ministri, presieduto da Badoglio. Faceva infatti parte del Consiglio della Corona, presieduto dal sovrano, cui erano deputate le decisioni politiche pi\u00f9 importanti; di tale organismo facevano anche parte il Maresciallo Badoglio, il Capo di Stato Maggiore dell'Esercito Roatta e il comandante dei servizi segreti Giacomo Carboni,in ruoli paritari ma subordinati al re. Fu infatti il Consiglio della Corona, e non il governo, il 7 agosto 1943, che approv\u00f2 a maggioranza di due terzi, la decisione di uscire dalla guerra.\nL'armistizio con le forze alleate.\nNei giorni successivi, Ambrosio propose Giuseppe Castellano quale rappresentante italiano per le trattative di pace con gli anglo-americani. Le istruzioni che il Capo di Stato Maggiore dette al suo braccio destro, il 12 agosto 1943, furono di esporre la nostra situazione militare, ascoltare le intenzioni degli alleati e, soprattutto \u201cdire che noi non possiamo sganciarci dalla Germania senza il loro aiuto\u201d. Gli anglo-americani, invece, richiesero preliminarmente la resa incondizionata e la cessazione delle ostilit\u00e0 (poi formalizzate nell'Armistizio di Cassibile) e di rimandare di alcune settimane la sottoscrizione delle clausole pi\u00f9 dettagliate della resa (cosiddetto \u201carmistizio lungo\u201d).\nIl 1\u00ba settembre 1943 si tenne una riunione \"allargata\" del Consiglio della Corona, cui parteciparono il capo del Governo, il Ministro degli Esteri Raffaele Guariglia, il Capo di Stato Maggiore Generale, Ambrosio, il generale Castellano, il generale Roatta, il generale Carboni e il Ministro della Real Casa Pietro d'Acquarone, in rappresentanza del re, che, inspiegabilmente, era assente. Nonostante le obiezioni del generale Carboni, l'armistizio fu formalmente accettato. Il giorno 3 settembre 1943, a Cassibile, Giuseppe Castellano pose la sua firma alla conclusione della guerra tra l'Italia e le potenze alleate. All'atto della firma, tuttavia, Castellano non era consapevole che esistesse gi\u00e0 la versione pi\u00f9 dettagliata e penalizzante della resa, il cosiddetto \"armistizio lungo\", per la poca chiarezza in proposito, da parte degli angloamericani. Di conseguenza, nei cruciali giorni seguenti, neanche a Roma furono al corrente di questa importante circostanza.\nSin dalla fine di agosto Vittorio Ambrosio e lo Stato maggiore dell'esercito avevano elaborato per le Forze Armate la circolare op. 44, posta a conoscenza dei Comandanti di armata tra il 2 e il 5 settembre 1943. In tale circolare si ordinava \u201cdi interrompere a qualunque costo, anche con attacchi in forze ai reparti armati di protezione, le ferrovie e le principali rotabili alpine\u201d e di \u201cagire con grandi unit\u00e0 o raggruppamenti mobili contro le truppe tedesche\u201d. La circolare op. 44 ne ricalcava una del precedente 10 agosto, ma la sua attuazione era condizionata ad ordini successivi. Sembra che Badoglio sia stato all'oscuro di tali istruzioni sino al giorno 3 settembre. Inoltre, il documento cartaceo della circolare op. 44 doveva essere distrutto col fuoco immediatamente dopo la notifica.\nNel frattempo, sottoscritto l'armistizio, gli alleati avevano trattenuto il generale Castellano a Cassibile e, il 5 settembre, avevano rimandato a Roma i suoi due accompagnatori, il Maggiore Luigi Marchesi e il pilota magg. Vassallo, senza comunicare la data esatta in cui doveva essere reso noto l'armistizio stesso. Castellano, tuttavia aveva dato loro una lettera per il generale Ambrosio con l'erronea indicazione \u2013 da riferire a Badoglio - che tale data sarebbe caduta tra i giorni 10 e 15 settembre, probabilmente il 12. I due emissari italiani, inoltre, avevano con loro dei documenti dove si comunicava che gli alleati, il giorno della dichiarazione dell'armistizio, avrebbero attuato lo sbarco di una divisione aviotrasportata, in quattro aeroporti nei pressi della Capitale (Operazione Giant 2).\nPresa visione di tali documenti, il Capo di Stato Maggiore generale diram\u00f2 un primo promemoria di attuazione della circolare op. 44, per mantenere il saldo possesso degli aeroporti romani di Cerveteri, Furbara, Centocelle e Guidonia. La mattina del 6 settembre, vi fu una riunione alla quale parteciparono il re, Badoglio, Ambrosio, e Ministro della Real Casa Acquarone. Dopo tale riunione, Ambrosio diram\u00f2 un'ulteriore promemoria alla marina e ai comandanti delle truppe di stanza in Grecia e in Jugoslavia, di tenersi allertati, per il ricevimento di ordini \u201ca viva voce\u201d.\nL'8 settembre.\nLa sera del 7 settembre 1943, dopo essere sbarcati a Gaeta, giunsero a Roma due ufficiali americani (Maxwell Taylor e William Gardiner) per concordare i particolari operativi della difficile Operazione Giant 2. In quell'occasione i due militari americani, visibilmente agitati a causa dei tempi ristretti e dell'urgenza, rivelarono che l'indomani 8 settembre era il giorno x, cio\u00e8 il giorno della proclamazione dell'armistizio. In quel momento, rassicurato dalle precedenti informazioni, che individuavano il giorno 12 quale data di comunicazione, il Capo di Stato Maggiore Ambrosio era a Torino per motivi familiari e per prelevare e distruggere alcuni importanti documenti, cos\u00ec come poi egli dichiar\u00f2. Alle ore 23.00, quindi, i due ufficiali americani furono ricevuti dal generale Carboni, il quale fu preso dal panico e, contrariamente a quanto assicurato ad Ambrosio il giorno prima, sostenne con forza che lo schieramento italiano non avrebbe potuto resistere pi\u00f9 di sei ore alle truppe tedesche. Il colloquio si trasfer\u00ec allora nella residenza di Badoglio che, data l'ora tarda, fu appositamente svegliato, e dove il comandante dei servizi segreti riusc\u00ec a convincere il Capo del governo del suo punto di vista. Badoglio dett\u00f2 allora un radiogramma per il generale Eisenhower, in cui si chiedeva l'annullamento dell'Operazione Giant 2 e il rinvio della dichiarazione dell'avvenuto armistizio.\nPer tutta risposta, la mattina dell'8 settembre, il generale Eisenhower dett\u00f2 un radiogramma ultimativo al Maresciallo Badoglio e richiese il ritorno dei due ufficiali americani; inoltre, dopo aver annullato \u2013 come richiesto - l'Operazione Giant 2, rese nota la stipula dell'armistizio tra l'Italia e le forze alleate, dalle onde di Radio Algeri, all'ora prevista. Rientrato a Roma nella mattinata dell'8 settembre, Ambrosio, alle 18.45, prese parte ad una concitata riunione del Consiglio della Corona, ove, nonostante la contrariet\u00e0 del generale Carboni, i presenti decisero di accettare lo stato di fatto e il Capo del governo fu incaricato di comunicare alla nazione la conclusione della resa. L'annuncio del Maresciallo Badoglio avvenne un'ora dopo, dai microfoni dell'E.I.A.R.\nAlle ore 0.20 del 9 settembre, Ambrosio decise di diramare un dispaccio radio con il quale si prescriveva alle forze armate di non aprire il fuoco sulle truppe tedesche, se non in caso di attacco di queste ultime e di permettere comunque il loro transito inoffensivo.\nPi\u00f9 tardi, il Capo di Stato maggiore ritenne che l'ordine alle Forze Armate di attuazione dalla circolare op. 44 dovesse essere firmato dal Maresciallo Badoglio, ma non riusc\u00ec a rintracciarlo. Un timido tentativo lo effettu\u00f2 la mattina dopo, senza alcun esito. Secondo Ruggero Zangrandi, Badoglio avrebbe posto un veto assoluto a quella diramazione, anche se, successivamente, il maresciallo avrebbe escluso che gli fosse mai stata chiesta alcuna autorizzazione.\nAll'alba del 9 settembre, secondo Indro Montanelli e Mario Cervi la superiorit\u00e0 germanica era incontestabile nell'Italia settentrionale, ma il rapporto era rovesciato nell'Italia centrale e nell'Italia meridionale, poich\u00e9 le divisioni tedesche erano alle prese con gli anglo-americani che, dopo lo sbarco presso Reggio Calabria risalivano dal fondo lo stivale, e stavano per stabilire una testa di ponte a Salerno. In particolare a Roma, la situazione \u2013 sulla carta \u2013 era abbastanza favorevole all'esercito italiano (sei divisioni schierate, pi\u00f9 altre due che stavano arrivando, per un totale di uomini e 380 mezzi corazzati, a fronte di due divisioni tedesche, in totale circa uomini, equipaggiati con 130 mezzi corazzati). Con il controllo degli aeroporti garantito dall'Operazione Giant 2 e il conseguente controllo dello spazio aereo, si poteva oggettivamente resistere, per i giorni necessari ad attendere l'arrivo delle truppe alleate dal meridione. Di avviso contrario fu il Capo di Stato Maggiore dell'Esercito Italiano Roatta che, in quelle ore, consegn\u00f2 al generale Carboni un ordine scritto con il quale lo si nominava Comandante di tutte le truppe dislocate in Roma, escludendo, per\u00f2, la difesa della capitale.\nIn tale clima il sovrano, il Maresciallo Badoglio e gli stessi Ambrosio e Roatta, il 9 settembre, alle ore 5.10, si accinsero a partire clandestinamente per raggiungere il Sud, via Pescara, percorrendo proprio la Via Tiburtina, ove Roatta aveva disposto il ripiegamento di un corpo d'armata motorizzato, inizialmente previsto a difesa di Roma. I sovrani e gli altri componenti della spedizione si imbarcarono la mattina del 10, dal porto di Ortona, con la corvetta Baionetta (classe Gabbiano, serie Scimitarra), diretti a Brindisi, dove si stabil\u00ec la sede del governo. Roma si arrese ai tedeschi il 10 settembre alle ore 16.00.\nGli ultimi anni.\nDopo il trasferimento a Brindisi, Ambrosio, il 18 novembre 1943, fu nominato Ispettore generale del Regio Esercito, e nella carica di Capo di Stato Maggiore generale fu sostituito dal maresciallo Giovanni Messe non appena liberato dalla prigionia inglese.\nIl 31 luglio 1944 fu messo a disposizione del Ministero della Guerra. Collocato in congedo provvisorio il 1\u00ba luglio 1945, venne posto in congedo assoluto per et\u00e0 il 1\u00ba maggio 1954. Nel 1965, fu tolto il segreto di stato alle risultanze dell'apposita commissione d'inchiesta sulla mancata difesa di Roma dell'8-10 settembre 1943.\nI tre commissari, riuniti tra il 19 ottobre 1944 e il 5 marzo 1945 sotto la Presidenza del sottosegretario alla Guerra Mario Palermo, avevano dato un'interpretazione strettamente militare all'evento, attribuendone la responsabilit\u00e0 al Capo di Stato Maggiore dell'Esercito Mario Roatta e al comandante delle truppe dislocate in Roma generale Giacomo Carboni. Il generale Ambrosio, che era stato pi\u00f9 volte ascoltato dalla Commissione, fu ritenuto non responsabile. In seguito, con sentenza del 19 febbraio 1949, anche gli altri due generali furono assolti da ogni accusa.\nIl nome di Vittorio Ambrosio figura nell'elenco \"Central Registry of War Criminals and Security Suspects\" (Crowcass), compilato dagli Alleati anglo-americani (1947), delle persone ricercate dalla Jugoslavia per crimini di guerra.\nVittorio Ambrosio mor\u00ec ad Alassio (SV) il 19 novembre 1958."}
{"id": "833863", "revid": "2179318", "url": "https://it.wikipedia.org/wiki?curid=833863", "title": "80 cm K (E)", "text": "Lo 80\u00a0cm Kanone in Eisenbahnlafette, abbreviato in 80\u00a0cm K (E), era un cannone ferroviario tedesco della seconda guerra mondiale, costruito in due soli esemplari, denominati \"Dora\" e \"Gustav\".\nStoria.\nQuesto cannone \u00e8 considerato la pi\u00f9 potente arma mai trasportata su di un treno, e veniva montato su due pianali ferroviari al momento della sua messa in batteria. Entrambe le bocche di fuoco furono costruite negli anni 40 dalla ditta tedesca Krupp, concepiti per distruggere la Linea Maginot, come aveva fatto l'antenato Grande Berta nel 1914 con i forti di Liegi.\nIl cannone aveva una gittata di 47 chilometri e pesava ben 1.344 tonnellate. Data la sua possente mole era in grado di sparare granate da 7 tonnellate. Richiedeva una dotazione di oltre 1.200 serventi, ma precedentemente erano stati impiegati oltre 2.500 operai delle ferrovie per poter adattare la linea ferrata sovietica al transito del convoglio. Per la messa in batteria e per poter utilizzare un adeguato angolo di tiro occorreva un tratto di linea a doppio binario a forma di semicerchio di oltre un chilometro, che gli permettesse di allinearsi al bersaglio. Erano poi necessari due battaglioni della FlaK per proteggerlo dagli attacchi aerei.\nQuesto cannone ha dunque una bocca da fuoco in grado di sparare all'incirca tre colpi all'ora nel primo e secondo arco dell'inviluppo del tiro. Aveva un calibro di 800\u00a0mm, una canna di ben 32,50 metri (pertanto per il sistema italiano di classificazione delle artiglierie sarebbe stato un 800/40). Era l'arma con il calibro pi\u00f9 grande mai utilizzata in un combattimento, il pi\u00f9 pesante pezzo di artiglieria mobile costruito in termini di peso complessivo e riuscendo a sparare i proietti pi\u00f9 pesanti di qualsiasi pezzo di artiglieria. Utilizzava due differenti tipologie di proiettili, il primo, pi\u00f9 leggero (circa 4.500Kg), riusciva ad essere scagliato fino ad una distanza di 45 chilometri, il secondo a carica perforante con un peso di 7.2 tonnellate arrivava alla massima gittata di 38 chilometri. In qualsiasi caso un colpo del cannone aveva un effetto devastante, basti pensare all'episodio del Golfo di Severnaja durante l'assedio di Sebastopoli, dove un solo proiettile distrusse un deposito di munizioni protetto da 30 metri di terra e cemento.\nDopo \"Dora\" e \"Gustav\", la Krupp stava costruendo un terzo cannone di tipo simile, \"Langer Gustav\" o \"Schwerer Gustav 2\", ma lo stabilimento della Krupp di Essen venne bombardato prima dalla RAF, e successivamente la guerra termin\u00f2.\nSchwerer Gustav.\nNonostante fosse stato progettato per contrastare la linea Maginot, si deve ricordare che lo sviluppo del cannone dur\u00f2 pi\u00f9 a lungo del previsto e quindi l'arma fu inviata sul fronte orientale.\nNel febbraio del 1942 il cannone ferroviario \"Schwerer Gustav\" inizi\u00f2 il suo lungo viaggio verso la Crimea. Il treno che lo trasportava era composto da 25 vagoni e lungo un chilometro e mezzo. Il cannone raggiunse l'istmo di Perekop nel marzo del 1942, e fu pronto solamente ad aprile. Fu necessario costruire un'apposita linea ferroviaria di 16 chilometri tra Simferopoli e Sebastopoli.\nIl cannone ebbe il suo debutto nella battaglia di Sebastopoli: la sua installazione inizi\u00f2 ai primi di maggio, per essere pronto a far fuoco in giugno. Esso distrusse alcune batterie sulla costa, forte Stalin, forte Molotov, un deposito di munizioni nel golfo di Severnaja, forte Siberia e forte Maxim Gorki.\nDopo il 4 luglio il cannone aveva avuto dei problemi alla sua canna, che fu rimandata a Essen per essere riparata. Montata una canna sostitutiva, il cannone fu smantellato per poter essere spostato a nord, e precisamente a Leningrado. Il cannone fu posto a 30 chilometri dalla citt\u00e0, nella stazione di Taizy ed era pienamente operativo, ma nel frattempo l'attacco era stato annullato. Il cannone poi trascorse l'inverno del 1942-1943 vicino a Leningrado.\nSuccessivamente fu spostato per poterne effettuare una revisione in Germania. Non fu quindi poi utilizzato durante la rivolta di Varsavia nel 1944, nonostante una sua munizione sia esposta al museo delle armi in Polonia.\nIl cannone dovette essere distrutto prima della sua cattura; furono infatti ritrovati nel 1945 alcuni suoi resti in una foresta a 15 chilometri a nord di Auerbach (circa 50 chilometri a sud-ovest di Chemnitz). I tedeschi avevano completamente disassemblato il cannone.\nDora.\nIl cannone gemello Dora, fu il secondogenito. Fu schierato di tutta fretta a 15 chilometri da Stalingrado nell'agosto 1942. Fu pronto a fare fuoco solamente il 13 settembre, ma fu subito ritirato. Fu portato indietro dai nazisti durante la loro lunga ritirata. Anche questo cannone fu distrutto dai tedeschi e fu ritrovato dalle truppe americane un po' di tempo dopo la scoperta dei resti del Gustav.\nLanger Gustav.\nIl \"Langer Gustav\" doveva essere un miglioramento del Gustav, con un calibro di 52\u00a0cm, e una canna di 43 metri. Fu progettato per poter sparare proiettili/missili a super-lungo raggio, dal peso di 680\u00a0kg, ad una distanza di 190\u00a0km, in modo da poter colpire direttamente Londra da Calais.\nQuesto cannone in realt\u00e0 non fu mai completato, in quanto la RAF bombard\u00f2 gli impianti della Krupp a Essen.\nDopoguerra.\nIl 14 aprile 1945, un giorno prima dell'arrivo delle truppe americane, lo Schwerer Gustav venne smantellato e distrutto per prevenire la cattura del mezzo. Il 22 aprile 1945, i suoi resti sono stati ritrovati in una foresta a 15 km a nord da Auerbach e circa 50 km a sud-ovest da Chemnitz.\nNell'estate del 1945, lo Schwerer Gustav venne studiato da alcuni specialisti sovietici e nell'autunno dello stesso anno, venne trasferito a Merseburg, dove i sovietici stavano raccogliendo del materiale militare tedesco. Nel marzo del 1945, il Dora venne trasferito a Grafenw\u00f6hr e fu distrutto, facendolo saltare in aria il 19 aprile 1945. I detriti del Dora vennero scoperti dalle truppe americane qualche anno dopo. I resti ritrovati vennero demoliti nel 1950.\nUna parte del terzo cannone (52 cm) fu ritrovato negli impianti di produzione della Krupp a Essen.\nAlcuni resti del Dora sono oggi esposti al \"Milit\u00e4rhistorisches Museum der Bundeswehr\" a Dresda."}
{"id": "833865", "revid": "438678", "url": "https://it.wikipedia.org/wiki?curid=833865", "title": "Chitarra ritmica", "text": ""}
{"id": "833866", "revid": "1501558", "url": "https://it.wikipedia.org/wiki?curid=833866", "title": "L'azteco", "text": "L'azteco (\"Aztec\") \u00e8 un romanzo storico scritto nel 1980 da Gary Jennings. Il libro \u00e8 stato pubblicato in Italia nel 1981, e ha vinto il Premio Bancarella nel 1982.\nTrama.\nIl libro inizia con una lettera del Re di Spagna indirizzata al Vescovo del Messico, Juan de Zum\u00e0rraga, in quanto desidera conoscere di pi\u00f9 delle terre della nuova colonia. Viene cos\u00ec reclutato un anziano \"indio\" che per la sua conoscenza delle lingue, tra cui lo spagnolo, viene considerato idoneo allo scopo. Egli inizia cos\u00ec il racconto della sua vita e, parallelamente, di quella del popolo \"Mex\u00ecca\" dominante a quei tempi ed in quelle regioni per molti anni a venire fino alla conquista spagnola. Cos\u00ec Tlil\u00e8ctic-Mixtli (Nuvola Scura) inizia, alla presenza di quattro frati scrivani ed un interprete, la descrizione della vita come si svolgeva prima delle conquiste con usanze e costumi, battaglie e sacrifici umani nonch\u00e9 del romanzo che \u00e8 la \"sua\" stessa vita costellata di eccezionali fortune e di altrettanto tremendi lutti. Egli infatti, nato figlio di un cavatore di arenaria nella nativa isola di Xalt\u00f2can, si affranca dalle sue umili origini, grazie anche all'interessamento dello Uey-Tlato\u00e0ni (re) di Texc\u00f2co Nezahualp\u00ecli, che aveva lungimirantemente riconosciuto le sue doti, per divenire prima scrivano, poi soldato, commerciante girovago, e infine Cavaliere dell'Aquila (elevatissimo grado cui non si accedeva se non dopo una lunga e gloriosa carriera militare), e in ultimo alla posizione di nobile della nazione Mex\u00ecca, la quale, per\u00f2, entro pochissimi anni, assieme agli altri territori confinanti che nel loro complesso venivano denominati \"Cem-An\u00e0huac\" (L'Unico Mondo), sarebbe stata assoggettata dai Conquistadores spagnoli.\nAll'arrivo di Hern\u00e1n Cort\u00e9s, quando l'impero Azteco \u00e8 al culmine della propria gloria, ne osserva il declino, sopravvive alla furia degli spagnoli e diventa l'ultimo testimone della gloria e della potenza del popolo Azteco. Al termine della sua \"cronaca\", il Vescovo del Messico che lo aveva convocato, irritato dalle ironiche considerazioni di Mixtli riguardo al Cristianesimo imposto con i roghi e le forche, decide appunto di farlo ardere sul rogo come eretico. Poco dopo arriva dalla Spagna l'ordine di Re Carlos di gratificarlo con una residenza ed una pensione adeguata in cambio dei servigi resi, amaro epilogo di un racconto e di un'esistenza spettacolari."}
{"id": "833873", "revid": "767487", "url": "https://it.wikipedia.org/wiki?curid=833873", "title": "Megalictis ferox", "text": "Il megalitte (Megalictis ferox) \u00e8 un mammifero carnivoro fossile, vissuto nel Miocene inferiore negli Stati Uniti.\nUn \"ghiottone\" gigante.\nQuesto grosso predatore \u00e8 stato classificato tra i mustelidi, una famiglia comprendente in genere piccoli animali come la faina, la donnola o il tasso. \"Megalictis\", invece, era pi\u00f9 simile a un ghiottone (\"Gulo gulo\"), e probabilmente i due animali erano strettamente imparentati. La taglia del ghiottone, per\u00f2, di solito si aggira sul metro e dieci di lunghezza, mentre quella di \"Megalictis\" superava i due metri. Doveva essere uno dei predoni pi\u00f9 temibili della sua epoca, e probabilmente attaccava le sue prede balzandogli addosso piuttosto che con un lungo inseguimento. Un altro mustelide gigante fossile, l'africano \"Ekorus ekakeran\", sembrerebbe essersi specializzato come corridore.\nFossili di \"Megalictis\" sono stati rinvenuti in strati del Miocene inferiore nell'Agate Fossil Beds National Monument in Nebraska e nella Rosebud Formation di Shannon County, nel Wyoming. I fossili di Agate sono stati rinvenuti insieme a quelli di un altro mustelide di dimensioni minori, \"Promartes\", ed erano presenti anche altri carnivori come il \"cane-orso\" \"Daphoenodon\", onnivori (\"Daeodon\") ed erbivori (\"Oxydactylus\", \"Menoceras\", \"Moropus\")."}
{"id": "833878", "revid": "118517915", "url": "https://it.wikipedia.org/wiki?curid=833878", "title": "Tasso d'interesse reale", "text": "Il tasso di interesse reale \u00e8 il tasso di interesse al netto del tasso di inflazione vigente in una data economia (tasso di interesse nominale).\nGrossolanamente si pu\u00f2 calcolare il tasso di interesse reale come differenza tra il tasso di interesse nominale e il tasso di inflazione secondo la formula &lt;br&gt;\nformula_1 con &lt;br&gt;\nformula_2 \u00e8 il tasso di interesse reale &lt;br&gt;\nformula_3 \u00e8 il tasso di interesse sul debito &lt;br&gt;\nformula_4 \u00e8 il tasso di inflazione.\nIl calcolo corretto \u00e8 invece il seguente: \nformula_5\nPer esempio se i tasso nominale \u00e8 il 5% e l'inflazione ammonta al 3%, il tasso reale \u00e8 del 1,94%, mentre secondo il calcolo grossolano ammonta al 2%.\nIl tasso d'interesse \u00e8 il prezzo pagato da chi riceve capitali e incassato da chi li offre. Ma per effetto dell'inflazione diminuisce la quantit\u00e0 di beni acquistabili con la stessa quantit\u00e0 di denaro. Ragion per cui \u00e8 necessario tener conto del rendimento di un'attivit\u00e0 finanziaria al netto della perdita di capacit\u00e0 d'acquisto causata dall'inflazione.\nQuando il tasso di inflazione sale e il tasso nominale di interesse \u00e8 basso, \u00e8 possibile che il tasso di interesse reale sia negativo. Chi percepisce il tasso di interesse rischia di credere di incassare un reddito positivo, che in realt\u00e0, tenuto conto dell'inflazione, \u00e8 negativo.\nLa formula \"grossolana\" \u00e8 detta equazione di Fisher e pu\u00f2 essere usata al posto del calcolo corretto se formula_4e formula_3 sono minori del 20% all'anno."}
{"id": "833880", "revid": "253269", "url": "https://it.wikipedia.org/wiki?curid=833880", "title": "Patrick Duffy", "text": "\u00c8 famoso per aver dato il volto a Bobby Ewing, il fratello minore di J.R. (interpretato da Larry Hagman), nella serie tv cult \"Dallas\" (1978-1991), nei due film-TV (1996 e 1998) e dal 2012 nel sequel. Ha poi continuato una brillante carriera televisiva interpretando il personaggio di Frank Lambert, marito di Suzanne Somers, nella sitcom \"Una bionda per pap\u00e0\" (1991-1998). Dal 2006 al 2011 ha vestito i panni di Stephen Logan, padre di Brooke Logan, nella soap-opera \"Beautiful\".\nBiografia.\nFiglio di Terrance e Marie Duffy, il 19 novembre 1986 i suoi genitori furono assassinati durante una rapina nel bar del Montana di loro propriet\u00e0. Sean Wentz e Kenneth Miller, i due adolescenti responsabili del gesto, furono condannati per omicidio a 180 anni di prigione. A quel tempo, Duffy fu criticato dalla stampa per il suo atteggiamento apparentemente distaccato nei confronti della tragedia, ma egli rispose che la sua fede, rafforzata dalla conversione dal Cattolicesimo al Buddhismo, gli diceva che i genitori avevano raggiunto un posto migliore.\nL'esordio con \"L'uomo di Atlantide\".\nDopo alcuni ruoli minori, Duffy venne scelto per interpretare Mark Harris, il protagonista del telefilm fantascientifico \"L'uomo di Atlantide\" (1977-1978), un uomo dotato di abilit\u00e0 sovrumane, tra cui quella di riuscire a respirare sotto l'acqua. Proprio grazie a questa sua capacit\u00e0, viene reclutato da un'organizzazione segreta che esplora le profondit\u00e0 dell'oceano. Nella serie, il personaggio di Harris \u00e8 affiancato dalla dottoressa Elizabeth Merrill, innamorata di lui, che lo aiuta ad affrontare il malvagio Schubert, interpretato da Victor Buono.\nGrazie a questo ruolo Patrick Duffy acquist\u00f2 una cert\u00e0 popolarit\u00e0 ma, nonostante il successo, il telefilm fu sospeso dopo una sola stagione, per un totale di 17 episodi e un film TV che fu l'episodio pilota della serie. In America fu trasmesso dalla NBC mentre in Italia da Canale 5 (all'epoca Telemilano).\nIl successo mondiale con \"Dallas\".\nDopo \"L'uomo di Atlantide\", Duffy fu scelto per interpretare il personaggio di Bobby Ewing nella celebre soap-opera \"Dallas\" (1978-1991). Nella soap Bobby \u00e8 il fratello minore di J.R. (Larry Hagman) nonch\u00e9 il pi\u00f9 buono dei due, colui che cerca di tenere a bada l'arroganza e la spregiudicatezza del fratello. Bobby \u00e8 sposato con Pamela (Victoria Principal), donna volitiva e paziente, in netto contrasto con la cognata Sue Ellen (Linda Gray), isterica e alcolizzata come il marito J.R.\nCelebri le liti tra i due fratelli. Bobby si trova sempre a dover mediare gli inganni e le iniziative senza scrupoli di J.R., mettendo a repentaglio anche la propria vita. Nella serie tradir\u00e0 una sola volta Pamela, con una vecchia amica d'infanzia, Jenna Wade (Priscilla Presley), ma poi torner\u00e0 insieme alla devota moglie fino alla sua morte. Bobby e Pamela avranno anche un figlio, Cristopher.\nQuando l'attore si stanc\u00f2 del ruolo nel 1985, gli autori dovettero far morire il personaggio con un espediente narrativo in cui la sorellastra di Pamela, cercando di investirla, causa invece la morte di Bobby, che salva Pamela spingendola fuori dalla strada. L'uscita di scena di Bobby si rivel\u00f2 per\u00f2 controproducente per la serie, che cominci\u00f2 a calare di ascolto. La produzione riassunse Duffy, che torn\u00f2 nell'ultimo episodio nel 1986. La morte di Bobby e gli eventi conseguenti vennero spiegati come un sogno vissuto da Pamela, e l'episodio con Duffy sotto la doccia, vivo e vegeto, fu visto da milioni di telespettatori in tutto il mondo. Una volta tornato, Bobby risposer\u00e0 per la seconda volta Pamela e vivranno insieme fino alla morte di quest'ultima.\nDopo il suo ritorno, Duffy rimase nella serie fino alla fine nel 1991 e interpret\u00f2 anche i due film-tv conclusivi, ' (1996) e ' (1998). In questi film Bobby \u00e8 co-proprietario della Ewing Oil insieme alla cognata Sue Ellen.\nQuesta serie \u00e8 diventata un cult della televisione facendo cos\u00ec degli attori della grandi star. La soap \u00e8 composta da 14 stagioni per un totale di 357 puntate.\nIl capofamiglia in \"Una bionda per pap\u00e0\".\nConcluso \"Dallas\" l'attore fu scelto per interpretare il protagonista di una sitcom firmata Warner Bros., \"Una bionda per pap\u00e0\" (1991-1998). Nella sitcom Duffy \u00e8 il capofamiglia Frank Lambert che, dopo aver conosciuto in vacanza la bellissima Carol (Suzanne Somers), decide di sposarla senza rivelare nulla ai loro rispettivi figli: J.T., Al e Brendan, figli di Frank, e Dana, Karen e Mark, figli di Carol.\nPer un periodo la coppia riesce a mantenere il segreto, che viene svelato quando le due famiglie si trasferiscono a casa di Frank per vivere insieme. La convivenza fa emergere le diverse abitudini e differenze caratteriali dei ragazzi, e le loro divergenze con il cugino Cody (figlio della sorella di Carol) saranno il cavallo di battaglia della serie, insieme alla complicit\u00e0 dei genitori Carol e Frank e dei lori spassosi litigi.\nLa sitcom riscosse molto successo e dur\u00f2 per sette stagioni dal 1991 al 1998, per un totale di 160 puntate trasmesse da Canale 5.\nIl padre di Brooke in \"Beautiful\".\nDopo il ruolo di Frank, Duffy fu \"guest star\" in molti telefilm e si dedic\u00f2 anche al cinema. Nel 2006 accett\u00f2 di recitare in \"Beautiful\" per interpretare Stephen Logan, nemico da sempre dei Forrester, Stephanie (Susan Flannery) ed Eric (John McCook), che egli accusa di aver rovinato la sua famiglia. Logan \u00e8 padre di quattro figli: Storm (William deVry) (deceduto), Brooke (Katherine Kelly Lang), Donna (Jennifer Gareis) e Katie (Heather Tom). Quando nel 2006 torna dopo anni a Los Angeles, deve subito affrontare proprio sua figlia Brooke, che non riesce a perdonarlo per averla abbandonata quando era piccola. Dopo aver chiarito con Brooke, ha due brevi relazioni con Taylor Hayes (Hunter Tylo) e con Jacqueline Marone (Lesley-Anne Down).\nStephen \u00e8 anche accusato del tentato omicidio di Stephanie, ma alla fine si scoprir\u00e0 che a spararle fu suo figlio Storm. Stephen \u00e8 presente a tutti i matrimoni delle figlie, accompagnandole da buon padre all'altare. Dopo anni di convivenza decide di risposare Beth (Robin Riker). Le condizioni della donna per\u00f2 peggiorano e, la coppia, \u00e8 costretta a lasciare la crociera e tornare a Los Angeles. Eric e Donna decidono cos\u00ec di ospitarli in casa loro ma la presenza di Stephanie crea non pochi problemi a Beth. Durante un litigio infatti Beth cade accidentalmente nella piscina di casa Forrester e non ricordandosi pi\u00f9 come si nuota (causa la malattia) muore annegata. Stephen giura vendetta contro Stephanie. Inizia quindi una relazione con Pamela Douglas (Alley Mills), sorella di Stephanie e nemica di sua figlia Donna.\nDuffy ha girato oltre 160 puntate della soap.\nAltri ruoli, il cinema e il ritorno di \"Dallas\".\nOltre ai numorosi ruoli da protagonista sopra citati, Duffy ha interpretato svariate serie TV in ruoli da guest star e numerosi film sia televisivi che cinematografici.\nIn TV interpreta due puntate del celebre telefilm \"Charlie's Angels\" (1980), e altri episodi di serie famose come \"Love Boat\" (1981), \"Un detective in corsia\" (1998), \"Il tocco di un angelo\" (2003).\nTra i suoi ruoli pi\u00f9 famosi al cinema \u00e8 da ricordare \"La casa vuota dopo il funerale\" (1984). Nel 1990 \u00e8 la volta di \"La morte al telefono\", il film, trasmesso in Italia in prima visione su Rai 2, \u00e8 seguito da quasi 4 milioni di telespettatori.\nNel 2000 \u00e8 protagonista con Edward Asner del film per ragazzi \"Vittoria col cuore\" che riceve critiche positive. Successivamente interpreta un ruolo nel film \"Ancora tu!\" (2010) con Jamie Lee Curtis e Sigourney Weaver.\nNel 2010 viene contattato dalla TNT per re-interpretare il celebre ruolo di Bobby Ewing nel sequel di \"Dallas\". L'attore accetta la parte, cos\u00ec come gli storici collegi Larry Hagman e Linda Gray. Nel 2011 vengono girati i primi 10 episodi trasmessi a giugno 2012 dalla TNT. Il primo episodio viene seguito da quasi 7 milioni di telespettatori, un trionfo per la rete televisiva. In Italia il nuovo \"Dallas\" viene trasmesso a settembre da Canale 5. Visto il successo della prima stagione la serie viene riconfermata per una seconda stagione in onda dal gennaio 2013.\nDoppiatori italiani.\nNelle versioni in italiano dei suoi film, Patrick Duffy \u00e8 stata doppiato da:\nDa doppiatore \u00e8 sostituito da:\nRiconoscimenti.\nSoap Opera Digest Awards.\nVinti:\nNomination:\nBambi.\nVinti:\nTV Land Award.\nVinti:"}
{"id": "833884", "revid": "228587", "url": "https://it.wikipedia.org/wiki?curid=833884", "title": "Tam-tam (disambigua)", "text": ""}
{"id": "833888", "revid": "125736034", "url": "https://it.wikipedia.org/wiki?curid=833888", "title": "La marcia su Roma", "text": "La marcia su Roma \u00e8 un film del 1962 diretto da Dino Risi.\nTrama.\nNell'immediato primo dopoguerra, l'ex combattente senza arte n\u00e9 parte Domenico Rocchetti, sul cui spirito patriottico c'\u00e8 molto da dubitare (ha fatto la guerra soltanto perch\u00e9 coscritto), si ritrova ormai costretto a mendicare per le strade di Milano, tampinando i vari passanti col suo passato \"glorioso\" di combattente che ha versato sangue per la Patria, esibendone a riprova una falsa medaglia al valore e delle presunte ferite di guerra, talvolta arrivando a riconoscere negli astanti che gli prestano attenzione persino dei suoi ex ufficiali, ai quali prega per un aiuto per i suoi eroici trascorsi.\nUn giorno per puro caso s'imbatte proprio in un suo vecchio ufficiale, il capitano Paolinelli, il quale, dopo averlo schiaffeggiato sonoramente in pubblico per questo suo fingersi un eroe di guerra disastrato, lo convince poi, avendovi constatato l'effettiva indigenza nella quale verserebbe, ad iscriversi all'appena costituitosi partito fascista di Benito Mussolini, presso cui l'uomo v'\u00e8 un membro d'un certo rilievo, asserendogli che il neonato partito ha a cuore proprio i reduci bisognosi come lui e che intende porre rimedio agli sconquassi ed alla miseria sopravvenuta nonostante l'esito vittorioso del conflitto.\nI fascisti sono in piena campagna elettorale e Rocchetti perci\u00f2 s'impegna ad aiutare Paolinelli nei suoi comizi elettorali nelle campagne. Ma le camicie nere non sono per nulla ben visti dai paesani - parecchi di loro sono socialisti oppure anarchici che proprio coi fascisti si sono spesso e volentieri fronteggiati durante le lotte sociali contro il latifondo -, che prendono dunque ad azzuffarsi con gli squadristi. Rocchetti naturalmente se la d\u00e0 a gambe levate, rifugiandosi in una stalla dove viene ciononostante sorpreso ed aggredito da un contadino impiegatovi proprio l\u00ed, che in realt\u00e0 si riveler\u00e0 esser il suo ex-commilitone Umberto Gavazza; rinnovatasi quindi la loro vecchia amicizia, Gavazza lo vorrebbe pertanto ospitare nel paese a spese del cognato Cristoforo, un convinto socialista antifascista, che per\u00f2 li caccia di casa non appena viene a sapere dell'identit\u00e0 di Rocchetti.\nGavazza, da principio un simpatizzante del Partito Popolare cattolico, si fa pure lui convincere alfine dal programma del partito fascista, nella fattispecie dalla promessa delle redistribuzione delle terre incoltivate ai contadini, entrando cos\u00ed a far parte delle camicie nere. Successivamente, a causa dell'esito fallimentare dell'elezioni, che ha visto il PF ottenere a malapena quattromila voti, i due amici si trovano assieme ai loro camerati ad adoperarsi per far fallire un massiccio sciopero imbastito dagli spazzini milanesi, spazzando le strade al loro posto, nel tentativo di rifarsi della batosta elettorale con l'\"imporsi nelle piazze\". Tra i netturbini e i fascisti per\u00f2 si finisce per arrivare allo scontro, interrotto con fatica dall'intervento dei carabinieri a cavallo, uno dei quali viene colpito per errore da una ramazzata di Rocchetti. Tutti e due condannati e messi in galera, verranno liberati un paio d'anni dopo dagli squadristi che, senza che la polizia cerchi quantomeno di fermarli, ne prenderanno d'assalto le carceri. Da qui inizia la loro marcia su Roma.\nIl partito fascista ha infatti deciso di prendere il potere con la forza. Comincia cos\u00ec un'avventura tragicomica dei due fattisi camerati per opportunismo, l'uno perch\u00e9 spera in un impiego statale e l'altro perch\u00e9 sogna di diventare un proprietario terriero, ma mano a mano che procedono indefessi verso Roma li si mostra il vero volto del fascismo. Gavazza cancella di volta in volta le promesse scritte sul programma del partito e si mostra sempre pi\u00f9 scettico sul loro operato, constatandovi sempre pi\u00f9 la loro incoerenza rispetto ad esso, oltrech\u00e9 la loro violenza reazionaria via via pi\u00f9 manifesta, tra spedizioni punitive verso tutti coloro che hanno effettuato \"sgarbi\" al partito (i due vengono mandati infatti a punire il giudice che li aveva condannati, ma paradossalmente saranno poi loro ad andarsene come cani bastonati) ed assalti a sedi di partito socialiste e alle stesse Camere del Lavoro.\nLa loro scalcinata squadra \u00e8 guidata da Marcacci, detto \"mitraglia\", un vero violento fascista che, quando tutta l'adunata \u00e8 ormai alle porte di Roma, bloccata momentaneamente dall'intervento del Regio Esercito, si spinge addirittura ad uccidere un ferroviere che vorrebbe impedire ai camerati di forzare il portellone di un vagone per passarci la notte al riparo. Questa \u00e8 la goccia che fa traboccare il vaso: il mite Gavazza, disgustato da tutto ci\u00f2, decide d'abbandonarne i ranghi ma viene sorpreso da Marcacci, che di tutta risposta lo percuote duramente e sta per ucciderlo; interviene per\u00f2 l'amico Rocchetti che lo salva tramortendo il \"mitraglia\" e, avendo finalmente capito anche lui la vera natura del fascismo, abbandona assieme a Gavazza la marcia su Roma, assistendo poi in compagnia dell'amico, in giacca e cravatta, come dei semplici spettatori un po' scettici, alla sfilata delle camicie nere davanti al Quirinale.\nCommento.\nSotto la veste tragicomica di una tipica commedia all'italiana in realt\u00e0 il film presenta una ricostruzione satirica dell'avvento del fascismo.\nIl protagonista interpretato da Vittorio Gassman rappresenta la condizione dei reduci che risentono della grave crisi economica del dopoguerra e che vedono come per altri la guerra sia stata invece un'occasione per arricchirsi.\nIl capitano Paolinelli invece raffigura il malessere di coloro che nella guerra si erano in qualche modo realizzati e che ora si sentivano disadattati nella nuova condizione di pace. Quindi ambedue sperano nel fascismo che si proclama tutore degli ex-combattenti e persecutore dei capitalisti profittatori arricchitisi con le forniture militari. Il contadino Gavazza, cattolico del Partito Popolare, \u00e8 invece attirato dal fascismo poich\u00e9 questo gli promette una rivoluzione proletaria e contadina che gli dar\u00e0 la terra. Anche qui sono evidenziate nel film le responsabilit\u00e0 dei cattolici che videro nel fascismo un argine contro il socialismo. \nIl film poi ben coglie uno degli elementi determinanti per l'affermarsi del regime fascista raffigurato dall'inerzia del governo di fronte alle violenze fasciste come nell'episodio della liberazione dal carcere dei due protagonisti, e nell'assalto alla sede operaia nel paese successivo, testimoniata dal carabiniere che rivolto al superiore \"Brigadiere, non hanno il porto d'armi! - e questi - E allora!?\"\nAltrettanto importante \u00e8 la connotazione di come il fascismo si sia affermato grazie all'appoggio economico dei grandi latifondisti agrari identificati nel film dal decrepito marchese a cui i due camerati confiscano l'automobile che ridurranno a rottame: saranno per questo duramente puniti dal Paolinelli quando il marchese ricorda a questi il \"generoso supporto\" dato al partito fascista.\nTutta la vicenda si svolge poi in un contorno che vede i cittadini sostenitori del nuovo regime, mentre nelle campagne anarchiche e socialiste \u00e8 forte l'opposizione anche violenta dei contadini e nelle citt\u00e0 degli operai di cui \u00e8 vittima Rocchetti che corre il rischio di essere linciato.\nIl film accenna poi anche alla responsabilit\u00e0 degli intellettuali per l'avvento del fascismo tratteggiati nella figura del poeta dannunziano fascista che accompagna tutta la spedizione illustrandola con i suoi versi strampalati e altisonanti. Infine \u00e8 ben mostrata l'opposizione dell'esercito che minaccia di spazzare via i fascisti e la definitiva responsabilit\u00e0 del Re che d\u00e0 il via libera alla presa del potere di Mussolini, illudendosi, come mostra l'ultima scena del film, che dopo aver eliminato la minaccia dei \"sovversivi\", il regime possa essere in breve tempo sostituito dal ritorno di un governo liberale moderato.\nColonna sonora.\nLa colonna sonora, curata dal Maestro Marcello Giombini, contiene anche la canzone \"Tutti a Roma\", cantata da Roby Crispiano (disco 45 giri CAM, CA 2471)."}
{"id": "833890", "revid": "28592", "url": "https://it.wikipedia.org/wiki?curid=833890", "title": "Osip Mandel'stam", "text": ""}
{"id": "833891", "revid": "78273", "url": "https://it.wikipedia.org/wiki?curid=833891", "title": "Zapadna Morava", "text": ""}
{"id": "833902", "revid": "715366", "url": "https://it.wikipedia.org/wiki?curid=833902", "title": "Sinfonia n. 3 (\u010cajkovskij)", "text": "La Sinfonia n. 3 in re maggiore, op. 29, \"Polacca\" fu composta da P\u00ebtr Il'i\u010d \u010cajkovskij tra giugno e agosto del 1875 e fu eseguita la prima volta a Mosca il 19 novembre dello stesso anno.\nStoria della composizione.\n\u010cajkovskij inizi\u00f2 a comporre la sua terza sinfonia ospite dell'amico Vladimir \u0160ilovskij, a cui l'opera venne dedicata, a Usovo, nel giugno del 1875, e la complet\u00f2 in agosto. Questa sinfonia si distingue nella produzione del compositore per due motivi: \u00e8 la sola ad essere in modo maggiore (se si esclude l'incompiuta \"Sinfonia in mi bemolle maggiore\"), ed inoltre \u00e8 l'unica ad essere composta da cinque movimenti. L'opera fu eseguita per la prima volta a Mosca il 7 (19) novembre del 1875, sotto la direzione di Nikolaj Rubin\u0161tejn, in occasione del primo concerto della stagione della Societ\u00e0 musicale russa. Sembra che si inizi\u00f2 a chiamare \"Polacca\" questa sinfonia in occasione della sua prima esecuzione nel Regno Unito nel 1899, in riferimento ai ritmi di danze polacche presenti nell'ultimo movimento. Il pubblico occidentale, condizionato dall'uso che ne aveva fatto Fryderyk Chopin, interpretava questo finale come un simbolo della causa dell'indipendenza polacca, mentre in realt\u00e0 nella Russia zarista questa coda musicale, al contrario, era usata per celebrare la dinastia dei Romanov. Nel 1961 il coreografo George Balanchine utilizz\u00f2 la terza sinfonia di \u010cajkovskij per la sezione \"Diamanti\" del suo balletto \"Jewels\", come omaggio all'Impero russo e a Marius Petipa, omettendo il movimento iniziale."}
{"id": "833908", "revid": "767487", "url": "https://it.wikipedia.org/wiki?curid=833908", "title": "Momix", "text": "Momix \u00e8 una compagnia teatrale di ballerini-acrobati, creata e diretta dall'americano Moses Pendleton. Il nome del gruppo deriva da quello di un mangime per bovini. Oltre alle annuali apparizioni al Joyce Theatre di New York, la compagnia si esibisce regolarmente in tourn\u00e9e internazionali di grande successo.\nAlcune coreografie di Pendleton, dal chiaro sapore New Age, fanno pensare a disparate simbologie sacre ma Pendleton chiarisce che la sua fonte di ispirazione \u00e8 prima di tutto la Natura, \u201cla Bibbia delle piante, degli animali, dei minerali\". La sua ispirazione \u00e8 legata infatti, come rivela il danzatore alla stampa, al suo giardino molto pi\u00f9 che all'ambiente urbano.\nI Momix e la luce.\nLe \"illusioni\" dei Momix sono create soprattutto attraverso la luce. Intervenendo su di essa i Momix riescono \"a ingigantirsi o scomparire, fondersi o raddoppiarsi\"."}
{"id": "833910", "revid": "767487", "url": "https://it.wikipedia.org/wiki?curid=833910", "title": "Bedhead", "text": "Bedhead \u00e8 un cortometraggio del 1991, diretto da Robert Rodriguez.\nTrama.\nIl film racconta la storia di una ragazza, Rebecca, continuamente oggetto degli scherzi crudeli dal fratello David. David \u00e8 una persona che sta in giro tutto il giorno con i capelli come appena svegliato. Un giorno, mentre stanno litigando, la ragazza cade per terra e sbatte la testa. Quando si sveglia, la ragazza scopre di possedere dei poteri telecinetici latenti (l'abilit\u00e0 di spostare gli oggetti con il pensiero); inizia a riflettere su quante cose potrebbe fare con questi poteri, ma decide che prima di ogni cosa dovr\u00e0 vedersela con suo fratello. Dopo una serie di scherzi attuati per vendetta finisce per perdere il controllo. Successivamente si sveglia in ospedale e in fuori campo dice che mai pi\u00f9 abuser\u00e0 dei suoi poteri ma anche che suo fratello non la torturer\u00e0 pi\u00f9.\nOrigini.\n\"Bedhead\" fu il primo cortometraggio che Rodriguez gir\u00f2 su pellicola mentre era uno studente al college. Utilizz\u00f2 come attori i suoi fratelli e le sorelle e la sua famiglia e gli amici come troupe. Gir\u00f2 in bianco e nero. Dopo aver girato il film, lo trasfer\u00ec su VHS. Dato che non aveva l'attrezzatura per sincronizzare il doppiaggio con le immagini, l'unico tipo di dialogo presente \u00e8 quello del narratore.\nRiconoscimenti e critiche.\nIl cortometraggio entr\u00f2 a far parte di vari festival, e vinse parecchi premi. La maggior parte dei soldi incassati andarono a finanziare \"El Mariachi, suonatore di chitarra\", del '92. Quando la Columbia Pictures distribu\u00ec \"El Mariachi\" in VHS e DVD, incluse come contenuto speciale \"Bedhead\"."}
{"id": "833916", "revid": "486946", "url": "https://it.wikipedia.org/wiki?curid=833916", "title": "El Mariachi", "text": ""}
{"id": "833927", "revid": "81646", "url": "https://it.wikipedia.org/wiki?curid=833927", "title": "Enterococchi", "text": ""}
{"id": "833928", "revid": "287204", "url": "https://it.wikipedia.org/wiki?curid=833928", "title": "Stelle principali della costellazione di Orione", "text": "Segue un prospetto delle stelle principali della costellazione di Orione, elencate per magnitudine decrescente."}
{"id": "833931", "revid": "21079", "url": "https://it.wikipedia.org/wiki?curid=833931", "title": "Matrice di Pauli", "text": ""}
{"id": "833933", "revid": "12290", "url": "https://it.wikipedia.org/wiki?curid=833933", "title": "Auguste Renoir", "text": ""}
{"id": "833949", "revid": "287204", "url": "https://it.wikipedia.org/wiki?curid=833949", "title": "Stelle principali della costellazione del Pavone", "text": "Segue un prospetto delle stelle principali della costellazione del Pavone, elencate per magnitudine decrescente."}
{"id": "833953", "revid": "599013", "url": "https://it.wikipedia.org/wiki?curid=833953", "title": "Nicholas Naumenko", "text": " Giocava nel ruolo di difensore.\nCarriera.\nNon ha mai giocato nella National Hockey League pur essendo stato selezionato nel 1992 all'8\u00ba giro dai St. Louis Blues (182\u00aa scelta assoluta). Vanta per\u00f2 una lunga carriera nelle pi\u00f9 importanti leghe minori statunitensi (AHL e IHL) e nelle leghe giovanili (USHL e NCAA) e per poi tentare in due riprese l'avventura europea, in Germania e in Svizzera.\nIn Nordamerica.\nIn AHL ha giocato 333 partite realizzando 49 reti e 136 assist per complessivi 185 punti. In carriera sono 745 le partite giocate con 498 punti realizzati (125 goal e 373 assist) e ben 695 minuti di penalit\u00e0. La sua migliore stagione \u00e8 stata la 2001/2002 in AHL con la maglia dei Portland Pirates dove in 75 incontri ha totalizzato 50 punti, 15 gol e 35 assist.\nIn Europa.\nIn Europa Nick Naumenko ha giocato nella stagione 2002/2003 in Germania nella Deutsche Eishockey Liga (DEL) con la maglia degli Adler Mannheim. 39 le partite giocate e 23 i punti realizzati, 6 reti e 17 assist.\nLa seconda avventura \u00e8 cominciata nel novembre 2006 quando l'Hockey Club Ambr\u00ec-Piotta propose un contratto a Naumenko. Nella prima stagione con la maglia biancobl\u00f9 Nick ha disputato 29 partite di stagione regolare e segnato 7 reti e fornito 20 assist decisivi. Naumenko ha avuto anche l'onore di partecipare all'80\u00aa edizione della Coppa Spengler con la maglia dell'HC Davos, mettendosi in evidenza con 2 reti in 3 incontri.\nNaumenko rimase in Leventina fino al termine della stagione 2008-2009, prima di passare ai SCL Tigers, ultima squadra prima del ritiro dall'attivit\u00e0 agonistica."}
{"id": "833954", "revid": "121427", "url": "https://it.wikipedia.org/wiki?curid=833954", "title": "Naumenko Nick", "text": ""}
{"id": "833955", "revid": "21583", "url": "https://it.wikipedia.org/wiki?curid=833955", "title": "Istituto delle Nazioni Unite per la formazione e la ricerca", "text": "L'Istituto delle Nazioni Unite per la formazione e la ricerca (UNITAR) fu fondato nel 1963, l'istituto \u00e8 autonomo dalle Nazioni Unite e si propone lo sviluppo della ricerca in ambito scientifico e soprattutto formazione di personale politico, economico e diplomatico. L'UNITAR \u00e8 governata da un consiglio di amministratori con a capo un direttore esecutivo. L'istituto \u00e8 finanziato volontariamente dai governi, dalle fondazioni nazionali ed altre organizzazioni non-governative"}
{"id": "833957", "revid": "3831", "url": "https://it.wikipedia.org/wiki?curid=833957", "title": "UNITAR", "text": ""}
{"id": "833959", "revid": "182396", "url": "https://it.wikipedia.org/wiki?curid=833959", "title": "Battaglia di Piacenza", "text": ""}
{"id": "833962", "revid": "6066", "url": "https://it.wikipedia.org/wiki?curid=833962", "title": "Isoterme", "text": ""}
{"id": "833965", "revid": "287204", "url": "https://it.wikipedia.org/wiki?curid=833965", "title": "Stelle principali della costellazione di Pegaso", "text": "Segue un prospetto delle stelle principali della costellazione di Pegaso, elencate per magnitudine decrescente."}
{"id": "833966", "revid": "1543377", "url": "https://it.wikipedia.org/wiki?curid=833966", "title": "Generazione del '98", "text": "Con il termine Generazione del '98 (\"Generaci\u00f3n del 98\") si indica un gruppo di intellettuali spagnoli dei primi del XX secolo. L'allusione all'anno 1898 per indicare questo gruppo \u00e8 dovuta alla guerra ispano-americana combattuta in quell'anno tra Stati Uniti e Spagna, che cost\u00f2 a quest'ultima la perdita delle sue ultime colonie d'oltremare, cio\u00e8 Cuba, Porto Rico e Filippine. Tale perdita provoc\u00f2 in Spagna una crisi di coscienza nazionale e il sorgere di un movimento letterario e d'opinione fortemente orientato alla riflessione sui problemi della cultura e della societ\u00e0 del paese. Quale che sia lo statuto effettivo della denominazione \"generaci\u00f3n del '98\" (movimento letterario consolidato o semplice categoria didattica), con essa si indica uno dei fenomeni culturali pi\u00f9 importanti dei primi decenni del XX secolo in Spagna.\nL'identit\u00e0 del gruppo.\nIl termine fu coniato, nel 1913, da Jos\u00e9 Mart\u00ednez Ruiz (conosciuto soprattutto con lo pseudonimo di Azor\u00edn), che lo adott\u00f2 in una serie di articoli. Per quanto alcuni degli scrittori da lui inseriti nel gruppo negassero di essere suoi membri, da allora la maggior parte dei critici letterari ha riconosciuto la validit\u00e0 della denominazione. La stessa critica, d'altra parte, ha, in pi\u00f9 occasioni, preferito parlare semplicemente di \"gruppo\", piuttosto che di generazione letteraria, evidenziandone la scarsa omogeneit\u00e0 e la differenza spesso notevole di approcci culturali e temi trattati. La lista di autori che formano tale gruppo risulta, quindi, inevitabilmente controversa. Sono stati inclusi in esso figure come Miguel de Unamuno, P\u00edo Baroja, lo stesso Azor\u00edn, Ramiro de Maeztu, Ram\u00f3n Mar\u00eda del Valle-Incl\u00e1n, Antonio Machado e il fratello Manuel Machado, Jacinto Benavente, Juan Ram\u00f3n Jim\u00e9nez, Vicente Blasco Ib\u00e1\u00f1ez, il filosofo e storico Ram\u00f3n Men\u00e9ndez Pidal, il drammaturgo Jacinto Benavente, premio Nobel nel 1922 ed i compositori Manuel de Falla, Isaac Alb\u00e9niz e Enrique Granados. Complessivamente, molti tra costoro offrono profili tanto diversi che risulta estremamente difficile integrarli tutti in uno stesso gruppo, per quanto fossero coetanei (tutti gli autori a diverso titolo inclusi nel gruppo sono nati tra il 1864 e il 1875, date di nascita di Unamuno e di Antonio Machado). Se, ben presto, Baroja e Maeztu negarono l'esistenza di un gruppo propriamente detto, pi\u00f9 in l\u00e0 Pedro Salinas torn\u00f2 ad affermarla nei suoi corsi universitari e in un breve articolo apparso in un numero del dicembre del 1935 della \"Revista de Occidente\", mutuando il concetto di \"generazione letteraria\" da Petersen. Si discute poi spesso dell'opportunit\u00e0 di opporre la generazione del '98 ad un'altra corrente, definita modernismo, i cui fini e i cui propositi risultano in larga parte simili a quelli delle generazione del '98.\nScenario storico.\nIl 1898 fu l'anno della definitiva caduta della potenza spagnola. Dopo essere stata sconfitta dagli Stati Uniti a Cavite, essa fu difatti costretta a rinunciare ai suoi ultimi possedimenti coloniali d'oltremare. In quell'anno la decadenza economica, politica, militare della Spagna parve aver raggiunto il culmine. Anche gli intellettuali si trovarono cos\u00ec di fronte ad una realt\u00e0 difficile, quella di un paese in rovina, che insieme all'impero aveva perduto la propria identit\u00e0, riscoprendosi fragile e instabile e per di pi\u00f9 priva di elementi cui fare affidamento per costruire un futuro che, stavolta, doveva essere affrontato da una posizione ben pi\u00f9 modesta. Da ci\u00f2 l'esigenza, avvertita da molti artisti, di una rigenerazione, di un vero e proprio movimento ideologico innovatore (il \"regeneracionismo\") che potesse ridare un volto credibile e rassicurante alla Spagna del XX secolo.\nRiviste.\nGli autori del '98 si raccolsero intorno ad alcune riviste in particolare: \"Don Quijote\" (1892-1902), \"Germinal\" (1897-1899), \"Vida Nueva\" (1898-1900), \"Revista Nueva\" (1899), \"Juventud\" (1901-1902), \"Electra\" (1901), \"Helios\" (1903-1904) e \"Alma Espa\u00f1ola\" (1903-1904).\nRaccolte di memorie.\nI membri della generazione del '98 non furono mai troppo propensi a scrivere dei propri colleghi. P\u00edo Baroja fa eccezione: raccolse ricordi dell'epoca nei due libri \"Juventud, egolatr\u00eda\" e \"Desde la \u00faltima vuelta del camino\". Ricardo Baroja, suo fratello, scrisse \"Gente del '98\". Unamuno, a sua volta, ha scritto diffusamente dei suoi ricordi d'infanzia ma non altrettanto della sua et\u00e0 adulta.\nCaratteristiche.\nIl tratto che, forse, maggiormente definisce i \"noventayochistas\" fu la preoccupazione per i problemi e per la realt\u00e0 della Spagna che si apriva al nuovo secolo, ciascuno partendo da atteggiamenti personali. Questo sforzo critico verso l'innovazione fu, in qualche modo, recuperato dai \"rigenerazionisti\" della seconda met\u00e0 del secolo XIX (Ricardo Mac\u00edas Picavea, Joaqu\u00edn Costa), che avevano messo in rilievo la necessit\u00e0 di una politica che rimediasse ai mali del paese. La meditazione sulla Spagna e su quanto \u00e8 spagnolo caratterizz\u00f2 in modo particolare l'opera di Unamuno, ritenuto da alcuni maestro e ispiratore di P\u00edo Baroja, Azor\u00edn e Maeztu.\nIn altri autori, come Antonio Machado e Valle-Incl\u00e1n, si avverte una maggiore attenzione a temi pi\u00f9 squisitamente letterari ed estetici, soprattutto nei loro primi periodi. Posteriormente, incorporarono alla loro opera temi e attitudini affini a quelli della generazione del '98, tanto che sono stati definiti suoi epigoni. Men\u00e9ndez Pidal appoggi\u00f2, forte della sua sensibilit\u00e0 storica e filologica, molte delle tesi e delle intuizioni degli uomini del '98. Per altri autori, l'associazione alla generazione del '98 risulta pi\u00f9 ardita, come nel caso di Blasco Ib\u00e1\u00f1ez, che si colloc\u00f2 in un realismo naturalista. Jacinto Benavente ebbe inizialmente una attitudine critica che pu\u00f2 avvicinarsi a quella della generazione del '98, ma, in seguito, la sua opera drammatica ader\u00ec troppo ai gusti del pubblico, allontanandolo da essa.\nIdeologia politica del gruppo.\nIn politica, i membri del gruppo professarono in giovent\u00f9 idee molto avanzate. Unamuno, tra il 1894 e il 1897, fece parte del partito socialista operaio spagnolo (PSOE, \"Partido Socialista Obrero Espa\u00f1ol\") e altrettanto fece, pi\u00f9 in l\u00e0, Maeztu. Azor\u00edn e P\u00edo Baroja adottarono posizioni anarchiche. Le idee giovanili finirono per divenire, con il tempo, pi\u00f9 moderate: Azor\u00edn e Maeztu giunsero persino ad aderire alla destra tradizionalista, cos\u00ec come furono falangisti Manuel Machado e Jacinto Benavente. Diverso il caso di Antonio Machado e di Valle-Incl\u00e1n, i quali, partendo da un orientamento marcatamente esteticista e non compromesso politicamente, finirono per assumere posizioni progressiste, in special modo Valle-Incl\u00e1n, che fece delle sue opere di teatro (denominate \"esperpentos\") uno strumento inflessibile di critica alla societ\u00e0 del suo tempo. Maeztu invece morir\u00e0 fucilato dai repubblicani nel 1936.\nLibri di viaggi, storia, letteratura.\nDi fronte al problema della Spagna, nelle parole di Azor\u00edn, \"la generazione del '98 rappresentava tanto un rifiuto quanto un'adesione\". I suoi membri rifiutavano il vecchiume, la corruzione, il ritardo strutturale del paese e il sistema politico che teneva insieme tutto ci\u00f2. La realt\u00e0 nazionale dell'epoca produceva in essi uno sdegnoso disgusto. D'altra parte, essi aderivano ad \"una Spagna eterna e spontanea\": questo aspetto \u00e8 particolarmente evidente nell'attenzione e nell'interesse verso il paesaggio, la vita di campagna, la sensibilit\u00e0 popolare della nazione, il tutto, per\u00f2, filtrato da una sensibilit\u00e0 fortemente individuale, in qualche modo \"impressionista\". Ne deriva un'esaltazione lirica dei costumi e dei paesaggi nazionali, accompagnata, com'\u00e8 ovvio, da una propensione al viaggio, alla conoscenza diretta delle tradizioni che la campagna esprimeva. Soprattutto nella Castiglia medievale essi vedevano il nucleo pi\u00f9 genuino del \"genio nazionale\".\nLa storia fu un altro dei campi a cui i membri della generazione prestarono maggiore interesse, impegnandosi nella ricerca delle radici della patria o delle origini dei problemi presenti. Non si trattava, d'altra parte, della storia evenemenziale dell'alternarsi di re e di governanti, ma di ci\u00f2 che Unamuno battezz\u00f2 \"intrahistoria\", la storia realizzata dagli uomini comuni, portatori dei valori permanenti del popolo spagnolo. L'amore per la Spagna si confrontava dialetticamente con il desiderio di europeizzazione, vivo specialmente nella fase giovanile della vita di questi intellettuali. In ambito letterario, i frutti della generazione del '98 hanno spinto alcuni critici a parlare di un'et\u00e0 d'argento della letteratura spagnola, a motivo della risonanza europea di alcuni suoi membri. Unamuno, Azor\u00edn e Baroja affrontarono la problematica esistenziale ispirandosi ad autori quali Schopenhauer, Nietzsche, Kierkegaard. Molto marcata risult\u00f2 la loro devozione alla letteratura spagnola medievale e ai classici dell'et\u00e0 dell'oro, particolarmente Cervantes, della cui opera \"Don Chisciotte\" realizzarono personalissime interpretazioni. D'altro canto, in rapporto alla letteratura che li aveva immediatamente preceduti, ne censurarono il prosaismo e la vuota magniloquenza. Ricercarono, per questa ragione uno stile semplice e disadorno, espressamente avverso al retoricismo, inaugurando, in tal modo, un nuovo linguaggio letterario che sar\u00e0 poi quello del secolo XX. Altro aspetto importante della loro estetica fu un certo soggettivismo che confer\u00ec un tono lirico a molte delle loro pagine. Si definirono con maggior precisione le caratteristiche del saggio moderno e si ampliarono le potenzialit\u00e0 narrative del romanzo (si veda, a tal proposito, l'attivit\u00e0 giornalistica di Unamuno e, del pari, le sue sperimentazioni sulla struttura del romanzo, in \"Nebbia\").\nConclusioni.\nQuando molti membri del gruppo erano ancora in vita, era gi\u00e0 sorto un intenso dibattito sulla sua identit\u00e0 e sull'opportunit\u00e0 stessa di una categoria che li distinguesse, ad esempio, dal modernismo. Alcuni intellettuali, spalleggiati dai membri stessi della generazione del '98, sostenevano che il gruppo si era addensato intorno ad un precoce e morboso sentimento di frustrazione, un aumento dell'egotismo, un'esagerazione neoromantica della sensibilit\u00e0 individuale e un'imitazione piuttosto servile delle mode europee del momento. La cosiddetta Generazione del '27, scrittori maggiormente orientati verso la sinistra rivoluzionaria degli anni trenta bollavano la tensione critica dei \"noventayochistas\" come un capriccio giovanile della borghesia intellettuale, destinato a rifluire in una deriva spiritualista ed equivoca, nazionalista ed antiprogressiva. La generazione del '98 possiede, sotto il profilo stilistico-letterario, alcuni punti di contatto col decadentismo europeo e col modernismo ispano-americano. Tuttavia nel suo volgersi al sociale e alle problematiche contemporanee dimostra senza dubbio una marcata unicit\u00e0."}
{"id": "833967", "revid": "767487", "url": "https://it.wikipedia.org/wiki?curid=833967", "title": "El mariachi", "text": "El mariachi \u00e8 un film del 1992, prodotto, scritto e diretto da Robert Rodriguez, primo capitolo della \"Trilogia del Mariachi\".\n\u00c8 un film a basso costo prodotto con un budget di soli 7.000 dollari e girato al confine settentrionale della citt\u00e0 messicana di Ciudad Acu\u00f1a, completamente in spagnolo, usando principalmente attori non professionisti. Inizialmente venne distribuito per il mercato ispanofono, senza che Rodriguez ritenesse possibile un'edizione americana; tuttavia ai dirigenti della Columbia Pictures il film piacque cos\u00ec tanto che comprarono i diritti per la distribuzione negli Stati Uniti e decisero in seguito di finanziare i due seguiti, \"Desperado\" e \"C'era una volta in Messico\".\nTrama.\nUn mariachi viaggia per il Messico in cerca di lavoro. Il suo sogno \u00e8 quello di diventare un grande mariachi come suo padre, suo nonno e suo bisnonno prima di lui. Nel suo viaggio arriva nella piccola citt\u00e0 di Acu\u00f1a dove inizia immediatamente a cercare lavoro. Incapace di trovare un impiego, il Mariachi, decide di riposare in un motel rimandando al giorno successivo la sua ricerca.\nNella stessa citt\u00e0 \u00e8 appena evaso dal carcere Azul, un criminale che sta cercando vendetta contro il boss cittadino, Moco, perch\u00e9 a lui debitore di una parte di profitti criminali che gli spettavano. Azul inizia cos\u00ec a colpire gli uomini di Moco usando armi nascoste in una custodia per chitarra. Moco, l'unico in grado di riconosce Azul, manda i suoi uomini alla ricerca del finto mariachi per ucciderlo ma essi scambiano il protagonista per Azul in quanto entrambi portano con s\u00e9 una chitarra. Il Mariachi, costretto a difendersi, uccide quattro degli uomini di Moco e cerca rifugio in un bar, la cui proprietaria \u00e8 Domino. La ragazza ascolta la storia del Mariachi e prova ad aiutarlo, tra i due nasce anche qualcosa.\nA causa di uno scambio di custodie, tra quella di Azul e quella del Mariachi, il primo, catturato dagli uomini di Moco, riesce a salvarsi la vita mostrando che nella sua custodia \u00e8 veramente presente una chitarra. Lasciato andare Azul, gli uomini di Moco catturano ora il Mariachi ma, una volta mostrato al boss, viene liberato accorgendosi dello scambio di persona. Azul si reca nel locale di Domino per ottenere nuovamente la sua custodia per dirigersi da Moco. La ragazza, credendo il Mariachi ancora nelle mani di Moco, si offre di accompagnare Azul alla villa del boss.\nArrivati al ranch di Moco, egli capisce che Domino si \u00e8 innamorata del Mariachi e in uno scatto d'ira spara sia a lei che ad Azul. Anche il Mariachi, per seguire Domino, si reca alla villa del boss ma quando arriva trova la donna che ama uccisa. Moco, ancora accecato dall'ira, spara alla mano sinistra del Mariachi in modo da rendere irrealizzabile il suo sogno di divenire un grande suonatore. Il Mariachi afferra la pistola di Azul e uccide Moco, vendicando la morte della sua amata. Sparisce infine in sella ad una moto con un pitbull, entrambi appartenenti a Domino, e il suo nuovo fodero per chitarra.\nProduzione.\nIl film \u00e8 costato interamente circa 7000 dollari, di cui quasi met\u00e0 venne ottenuto dal lavoro come cavia che il regista svolgeva in Texas. A causa del budget limitato del film il regista cerc\u00f2 di risparmiare su ogni singolo dettaglio. La storia della produzione de \"El Mariachi\" ispir\u00f2 Rodriguez a scrivere il libro \"Rebel Without a Crew: Or How a 23-Year-Old Filmmaker With $7,000 Became a Hollywood Player\". Inoltre negli extra del DVD del film \u00e8 inserito \"10 Minute Film School\", un documentario che spiega come fare un film a basso costo prendendo d'esempio \"El Mariachi\", trovando anche l'occasione di parlare dei retroscena del film e di quali espedienti abbia usato per far sembrare il film di produzione pi\u00f9 alta.\nIn questo documentario Robert Rodriguez racconta, ad esempio, che ogni scena nel film venne girata una sola volta, tanto che alcuni errori vennero mantenuti nel montaggio finale: la caduta della pistola del Mariachi per terra nella scena finale ne \u00e8 un esempio. Per contenere il budget, \u00e8 stata usata una sola custodia per chitarra e l'intero film \u00e8 stato girato utilizzando per l'illuminazione due sole lampade acquistate in un centro commerciale. Infine l'arma da fuoco tenuta dal Mariachi nella copertina del DVD, un MAC-10 equipaggiato con silenziatore, era di propriet\u00e0 di un poliziotto della zona.\nAccoglienza.\nIl film fu un successo sul piano commerciale e artistico, che ispir\u00f2 una nuova ondata di giovani produttori, i futuri finanziatori di successi come \"Clerks - Commessi\" e \"The Blair Witch Project - Il mistero della strega di Blair\". Lo stesso regista divenne famoso a livello internazionale, giungendo a girare film tipicamente hollywoodiani come \"The Faculty\" e \"Sin City\".\nRiconoscimenti.\n\"El Mariachi\" vinse diversi premi internazionali a festival di film indipendenti, come il Sundance Film Festival e il Festival del cinema americano di Deauville.\nNel 2011 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "833975", "revid": "729019", "url": "https://it.wikipedia.org/wiki?curid=833975", "title": "Strada statale 75 bis del Trasimeno", "text": "La ex strada statale 75 bis del Trasimeno (SS 75 bis), ora strada regionale 75 bis del Trasimeno (SR 75 bis) in Umbria e strada provinciale 75 bis del Trasimeno (SP 75 bis) in Toscana, \u00e8 una strada regionale e provinciale italiana.\nHa inizio nel comune di Perugia, in localit\u00e0 Ponte San Giovanni, dalla strada statale 75 Centrale Umbra, e collega il capoluogo regionale con il lago Trasimeno e la Toscana. Il tracciato si delinea verso nord, affiancato al raccordo autostradale 6 che ha tolto importanza all'arteria, tocca i comuni di Corciano, Magione ed arriva in vista del lago Trasimeno. Attraversa quindi Passignano sul Trasimeno, il bivio di Tuoro, passa nei pressi dell'antica e monumentale dogana tra lo Stato della Chiesa e il Granducato Lorenese ed entra in Toscana dopo alcuni chilometri; qui, dopo un breve percorso nei pressi di Terontola Alta, termina nel comune di Cortona, nella localit\u00e0 Bivio Riccio, dove si innesta sulla ex strada statale 71 Umbro Casentinese Romagnola.\nStoria.\nLa strada statale 75 bis \"del Trasimeno\" venne istituita nel 1938 riclassificando un tratto fino ad allora appartenuto alla SS 75 \"Centrale Umbra\".\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Umbria, che ha ulteriormente devoluto le competenze alla Provincia di Perugia; l'ultimo tratto \u00e8 andato invece direttamente dall'ANAS alla Provincia di Arezzo. \nStrada statale 75 bis/racc del Trasimeno.\nLa ex strada statale 75 bis/racc del Trasimeno (SS 75 bis/racc), ora strada regionale 75 bis/racc del Trasimeno (SR 75 bis/racc), \u00e8 una strada regionale italiana.\nFunge praticamente da collegamento, nel comune di Tuoro sul Trasimeno tra le due frazioni di Punta Bella e di Borghetto, cio\u00e8 tra la ex strada statale 75 bis del Trasimeno e la ex strada statale 71 Umbro Casentinese Romagnola.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Umbria, che ha ulteriormente devoluto le competenze alla Provincia di Perugia.\nTratti urbani.\nLa parte iniziale della S.S. 75 bis fungeva la \"circonvallazione\", ma ormai attraversa la citt\u00e0 di Perugia in zone molto centrali per circa 19 km. sovrapponendosi a: via Assisana; piazza Alessandro Seppilli; via della Pallotta; via Palermo; via Campo di Marte; via Mentana; piazza Vittorio Veneto nel quartiere Fontivegge; via Sicilia; via Cortonese; strada Trasimeno Ovest; via Firenze nel quartiere Ferro di Cavallo; piazza Aldo Piccini; via Antonio Gramsci nel quartiere Olmo per poi proseguire nella zona di Ellera, nel Comune di Corciano, oltre il quale la statale \u00e8 una strada prevalentemente extraurbana."}
{"id": "833976", "revid": "871355", "url": "https://it.wikipedia.org/wiki?curid=833976", "title": "UNMOP", "text": "La Missione degli Osservatori delle Nazioni Unite in Prevlaka (UNMOP) (15 gennaio 1996 - 15 dicembre 2002) \u00e8 stata una missione di peacekeeping delle Nazioni Unite per monitorare la smilitarizzazione della penisola della Prevlaka al confine tra la Croazia e la Serbia e contesa dai due Paesi.\nDurante la missione non sono state rilevate infrazioni di particolare rilievo n\u00e9 situazioni di tensione tra le due parti.\nI Paesi che hanno partecipato a questa missione sono stati: la Finlandia, l'Argentina, l'Indonesia, la Danimarca,il Portogallo, la Svezia,la Norvegia, l'Irlanda e gli Stati Uniti"}
{"id": "833977", "revid": "640277", "url": "https://it.wikipedia.org/wiki?curid=833977", "title": "Stelle principali della costellazione di Perseo", "text": "Segue un prospetto delle stelle principali della costellazione di Perseo, elencate per magnitudine decrescente."}
{"id": "833978", "revid": "339392", "url": "https://it.wikipedia.org/wiki?curid=833978", "title": "Campionato nazionale Giovanissimi", "text": ""}
{"id": "833991", "revid": "198277", "url": "https://it.wikipedia.org/wiki?curid=833991", "title": "Campionato nazionale Allievi", "text": ""}
{"id": "833993", "revid": "287204", "url": "https://it.wikipedia.org/wiki?curid=833993", "title": "Turbel", "text": ""}
{"id": "833997", "revid": "228587", "url": "https://it.wikipedia.org/wiki?curid=833997", "title": "Dico", "text": ""}
{"id": "834007", "revid": "392652", "url": "https://it.wikipedia.org/wiki?curid=834007", "title": "Recombineering", "text": "Recombineering (da \"recombination engineering\", ingegneria di ricombinazione) \u00e8 una tecnica di modificazione del DNA basata sulla ricombinazione omologa dell'Escherichia coli.\nIn particolare, il sistema di ricombinazione omologa \u00e8 alquanto diverso da quello classico dell'ospite batterico basato sulle proteine RecBCD e RecA. Il sistema di ricombinazione omologa impiegato nel recombineering \u00e8 caratterizzato da un'attivit\u00e0 esonucleasica, rappresentata dalla proteina Redalpha (5'&gt;3' esonucleasi) e da un'attivit\u00e0 di annealing rappresentata da Redbeta. Entrambe queste proteine sono codificate dal fago lambda (geni exo e bet rispettivamente). Una terza proteina (Redgama, codificata dal gene \"gam\") incrementa l'efficacia di questo sistema inibendo un'attivit\u00e0 esonucleasica dell'ospite (RecBCD). In alternativa a questo sistema \u00e8 possibile utilizzare quello basato sulle proteine RecE e RecT. Tale sistema, pur non essendo del tutto simile a quello basato su Redalpha e Redbeta, condivide le stesse attivit\u00e0 enzimatiche con il sistema Redalpha/Redbeta.\nLa principale caratteristica della ricombinazione omologa che avviene durante la reazione di recombineering, \u00e8 la presenza di regioni di omologia al DNA in cui ricombinare, piccole fino a 30 nucleotidi, su entrambi i lati del DNA ricombinante. Questa regione di omologia pu\u00f2 essere facilmente inserita in oligonucleotidi usati per amplificare mediante PCR il DNA ricombinante. La metodologia di recombineering sta man mano soppiantando quella basata sull'uso di enzimi di restrizioni e DNA ligasi per ingegnerizzare il DNA. Questo in particolar modo quando il DNA da modificare \u00e8 rappresentato da grossi costrutti come BAC, PAC, DNA cromosomico, ecc."}
{"id": "834009", "revid": "228587", "url": "https://it.wikipedia.org/wiki?curid=834009", "title": "Giuseppe Sacchi", "text": ""}
{"id": "834012", "revid": "30610", "url": "https://it.wikipedia.org/wiki?curid=834012", "title": "Geografia del Regno Unito", "text": "Il Regno Unito di Gran Bretagna e Irlanda del Nord \u00e8 uno stato insulare dell'Europa occidentale. Comprende l'isola della Gran Bretagna (Inghilterra, Scozia e Galles) e l'Irlanda del Nord, insieme a molte altre isole minori e tre arcipelaghi: le isole Orcadi,le isole Ebridi e le isole Shetland. Il Paese sorge tra le latitudini 49\u00b0N e 58\u00b0N (le Isole Shetland arrivano anche a 61\u00b0N), \u00e8 alle longitudini da 8\u00b0W a 2\u00b0E. L'Osservatorio Reale di Greenwich, presso Londra, \u00e8 il punto di riferimento per il Meridiano di Greenwich che \u00e8 il meridiano 0. Il Regno Unito, nell'insieme, copre un'area di circa 245 000 km\u00b2.\nIl Regno Unito sorge tra l'Oceano Atlantico settentrionale e il Mare del Nord, e giunge fino a 35 km dalla costa nord-occidentale della Francia, dalla quale \u00e8 separata dal Canale della Manica. L'Irlanda del Nord ha un confine di circa 360\u00a0km in comune con la Repubblica d'Irlanda. Il tunnel della Manica, scavato al di sotto del Canale della Manica, collega il Regno Unito con la Francia.\nGeografia fisica.\nLa geografia fisica del Regno Unito non \u00e8 molto varia ma si divide per fasce: comprende le scogliere di calcare (\"Chalk\") del Kent e del Dorset, le colline e le pianure dell'Inghilterra sud-orientale, le scogliere di granito della Cornovaglia, le montagne del Galles, i rilievi del Peak District e dei Monti Pennini, i laghi e le montagne della Cumbria, le pianure e le isole della Scozia, i campi, i laghi e le montagne dell'Irlanda del Nord. La geomorfologia odierna del Regno Unito \u00e8, infatti, il risultato combinato di fenomeni tettonici/orogenetici, climatici (in particolare le glaciazioni) e sedimentari.\nLa posizione del centro geografico esatto dell'isola di Gran Bretagna \u00e8 discussa: a seconda dei rilevamenti geodetici viene collocato a Haltwhistle nel Northumberland o presso Dunsop Bridge nel Lancashire.\nGeologia.\nLa geologia del Regno Unito \u00e8 varia e complessa, ed \u00e8 all'origine della grande variet\u00e0 di forme del paesaggio che si possono trovare in questo paese. Questa variet\u00e0 ha influenzato, nello sforzo di comprenderla, la nomenclautura geologica elaborata dagli scienziati britannici nel corso del XIX secolo come i nomi di periodi geologici: per esempio, il periodo Ordoviciano prende il nome dagli Ordovici, una popolazione dell'antica Britannia, mentre il Devoniano deriva dalla contea del Devon nell'Inghilterra sud-occidentale.\nLe formazioni rocciose pi\u00f9 antiche nel Regno Unito sono degli gneiss risalenti ad almeno 2\u00a0700 Ma (periodo Archeano) rinvenibili principalmente nella Scozia nord orientale e nelle isole Ebridi. A sud degli gneiss c'\u00e8 la complessa sequenza rocciosa che forma le Highlands nordoccidentali e i Monti Grampiani in Scozia, cos\u00ec come le montagne del Connemara, Donegal e Mayo nell'Irlanda del Nord. Sono essenzialmente formazioni residuali di rocce sedimentarie, notevolmente piegate, depositatesi sopra gli gneiss a partire da 1\u00a0000 Ma: degni di nota sono gli strati di arenaria torridoniana delle Highlands occidentali, potenti fino a 7\u00a0km e risalenti a 800 Ma, e alcuni depositi morenici risalenti a 670 Ma.\nI resti di antichi archi vulcanici giacciono sepolti in gran parte dell'Inghilterra centrale con piccoli affioramenti visibili in molti luoghi. Circa 600 Ma fa, infatti, l'orogenesi cadomiana trasform\u00f2 il paesaggio inglese e gallese, insieme a quello di gran parte dell'Europa nord-occidentale, in una regione montuosa.\nI depositi gallesi di ardesia dello Skiddaw si formarono circa 500 Ma fa, nell'Ordoviciano. Circa 425 Ma fa, il Galles del nord (e il sud della contea di Mayo in Irlanda) sperimentarono un'intensa attivit\u00e0 vulcanica. I resti di questi vulcani sono ancora visibili, ad esempio Rhobell Fwar, che risale a 510 Ma. Grandi quantit\u00e0 di lave andesitiche e ceneri vulcaniche ricoprirono sia il Galles sia il Lake District e sono testimoniate dal complesso vulcanico di Borrowdale, come riscontrabile dalla morfologia e stratigrafia delle montagne della zona quali l'Helvellyn e lo Scafell Pike, entrambe costituite da rocce ignee e sedimenti piroclastici.\nNel Periodo Siluriano, tra 425 e 400 Ma fa, una nuova e intensa fase corrugativa, correlata all'orogenesi caledoniana, interess\u00f2 gran parte dell'attuale Regno Unito provocando la formazione di catene montuose che potevano raggiungere i 2\u00a0500 m, successivamente in buona parte smantellate e deformate. Ceneri vulcaniche e lave, depositatesi durante questo periodo, si possono ancora osservare nelle Mendip Hills e nel Pembrokeshire.\nNel Devoniano, l'intrusione di grandi quantit\u00e0 di magma tra gli strati di scisti metamorfici nell'area dei Grampiani provoc\u00f2 la formazione di questi rilievi, come il Ben Nevis. Nello stesso periodo, il livello del mare fu soggetto a numerose trasgressioni e regressioni; come conseguenza, la linea di costa avanz\u00f2 e si ritir\u00f2 da nord a sud attraverso tutta l'Inghilterra provocando la deposizione di numerosi strati sedimentari. La formazione delle arenarie rosse del Devon (\"Old Red Sandstone\", ORS) \u00e8 tipicamente indicativa di questo periodo geologico e sta all'origine del nome \"Devoniano\", nonostante i suoi depositi siano presenti in molti altri luoghi.\nAll'inizio del Carbonifero, tra 360 e 320 Ma fa, il Regno Unito era posizionato nella fascia equatoriale parzialmente sommerso dalle acque poco profonde dell'Oceano Rheic, come testimoniato dalla facies di calcari riccamente fossiliferi (a crinoidi e brachipodi) presente sulle Mendip Hills e i Pennini, in Galles, nel Peak District, nel Derbyshire, nel Lancashire e nella Scozia meridionale. Risalgono allo stesso periodo, anche i depositi di carbone conosciuti come \"Coal Measures\" e presenti in diverse aree del Galles, dell'Inghilterra settentrionale e centrale e della Scozia meridionale, dal Sutherland al Kent; questi depositi di carbone sono inglobati in una successione stratigrafica tipica di depositi deltizi e fluviali costituita prevalentemente da rocce sedimentarie clastiche a granulometria molto variabile che soggiaciono, nell'Inghilterra settentrionale, alle formazioni di arenarie grossolane note come \"Millstone Grit\". Al termine del Carbonifero, l'oceano Rehic scomparve a seguito della collisione continentale tra Gondwana e Euramerica: la conseguente corrugazione, nota come orogenesi ercinica, produsse la formazione, nell'Inghilterra sudoccidentale, di un complesso sistema di catene montuose e collinari (come le gi\u00e0 citate Mendip Hills).\nDurante i periodi Permiano e Triassico, gran parte del Regno Unito era sotto un mare poco profondo, dove avveniva il deposito di rocce sedimentarie come shale, calcare, ghiaia, e marl. Il mare alla fine retrocedette per lasciare il posto a un deserto piatto con pozze di sale.\nAll'inizio del periodo Giurassico, il Regno Unito fu ancora sott'acqua, con il conseguente depositarsi di tracce sedimentarie che adesso si trovano sotto gran parte dell'Inghilterra dalle colline Cleveland dello Yorkshire alla Costa Giurassica in Dorset, fra cui argille, arenarie, e il calcare oolitico delle colline Cotswold. Il seppellimento di alghe e batteri sotto il fango del fondo marino durante questo periodo caus\u00f2 la formazione del petrolio del Mare del Nord e di gas naturale.\nNel periodo Cretaceo, gran parte del Regno unito era di nuovo sotto il livello del mare e si depositarono gesso e selce sulla maggior parte della Gran Bretagna. Queste sono ora notevolmente esposte alle Bianche Scogliere di Dover, e formano la Piana di Salisbury, le colline Chiltern, i South Downs e altri simili elementi del territorio.\nLe ultime rocce vulcaniche nel Regno Unito si formarono nel primo periodo Terziario, fra 63 e 52 milioni di anni fa, con le maggiori eruzioni che formarono il Plateau di Antrim e le colonne basaltiche del Giant's Causeway. Ulteriori sedimenti si depositarono sopra l'Inghilterra meridionale, fra cui l'argilla di Londra, mentre il Canale Inglese consisteva di mud flat di fango e sabbie depositate dai fiumi.\nI maggiori cambiamenti durante gli ultimi pochi milioni di anni, durante il periodo Quaternario, sono stati apportati da diverse recenti ere glaciali, che hanno lasciato un'eredit\u00e0 di valli a forma di U nelle aree pi\u00f9 alte e fertile (anche se spesso pietroso) suolo in Inghilterra meridionale.\nMontagne e colline.\nLe dieci montagne pi\u00f9 alte del Regno Unito si trovano in Scozia perch\u00e9 la Scozia \u00e8 pi\u00f9 vicina al limite della placca tettonica. Le cime pi\u00f9 alte del Regno Unito sono:\nLe principali colline del Regno Unito sono:\nIl \"Giant's causeway\".\n\"Giant's causeway\", \u00ablastricato del gigante\u00bb, \u00e8 una formazione rocciosa che si trova sulla costa orientale dell'Irlanda del Nord. Il nome deriva dalla leggenda secondo la quale le rocce che oggi vediamo sono quanto resta di una strada lastricata che fu costruita da un gigante per attraversare il mare e sfidare un altro gigante che viveva in Scozia. Le rocce, simili a colonne, continuano anche sott'acqua per vari chilometri tanto che nell'isola di Staffa, vicino alle coste scozzesi, si trovano le stesse formazioni rocciose: per questo le rocce somigliano a una strada che collega le due isole. In realt\u00e0 si tratta di circa 40 000 colonne di basalto che si sono formate durante un'eruzione vulcanica quasi 60 milioni di anni fa. Il basalto \u00e8 la roccia che si forma quando il magma si solidifica. Allorch\u00e9 la roccia fusa si raffredda a contatto con l'acqua o l'aria, il basalto si riduce di volume e pu\u00f2 assumere questa caratteristica forma a colonne.\nFiumi.\nI fiumi nel Regno Unito sono numerosi ma di dimensioni modeste.\nIl fiume pi\u00f9 lungo del Regno Unito \u00e8 il Severn (354\u00a0km) che scorre tra il Galles e l'Inghilterra e insieme al Tamigi sono i principali.\nGli altri fiumi pi\u00f9 lunghi sono:\nLaghi.\nI laghi pi\u00f9 estesi sono:\nIl pi\u00f9 profondo lago del Regno Unito \u00e8 il Loch Morar con la massima profondit\u00e0 di 309\u00a0metri (Loch Ness \u00e8 il secondo con 228\u00a0metri). Il lago pi\u00f9 profondo in Inghilterra \u00e8 il Wast Water che arriva a 79 metri (258 feet).\nVie d'acqua.\nCome risultato della sua storia industriale, il Regno Unito ha un esteso sistema di canali, in gran parte costruiti nei primi anni della Rivoluzione Industriale, prima dell'aumento della concorrenza delle ferrovie. Il Regno Unito ha anche numerose dighe e bacini per immagazzinare acqua da bere e per le industrie. La produzione di energia idroelettrica \u00e8 abbastanza limitata, fornendo meno del 2% dell'elettricit\u00e0 britannica principalmente dalle Highland scozzesi.\nCosta del regno unito.\nIl Regno Unito ha una linea costiera che misura approssimativamente 12 429\u00a0km. La pesante frastagliatura della costa aiuta a far s\u00ec che nessun luogo si trovi a pi\u00f9 di 125\u00a0km dalla costa.\nPromontori.\nLa geologia del Regno Unito \u00e8 tale che lungo la sua costa ci sono molti promontori e insenature. Qui sono riportati alcuni dei pi\u00f9 degni di nota:\nIsole.\nIn totale, si stima che il Regno Unito sia composto di pi\u00f9 di mille piccole isole, alcune naturali e altre artificiali (i cosiddetti \"crann\u00f3gs\"), che vennero costruite nel passato usando pietra e legno e vennero rese pi\u00f9 grandi da detriti naturali accumulatisi col tempo.\nGeografia umana.\nGoverno nazionale.\nIl Regno Unito \u00e8 una monarchia parlamentare, che ha fatto parte dell'Unione europea dal 1973, ma non ha mai adottato l'Euro come moneta ufficiale infatti la sua moneta \u00e8 la Sterlina. Poi con il Referendum nel 23 giugno del 2016 i cittadini hanno scelto di uscire dall'Unione Europea (Brexit).\nIl Regno Unito \u00e8 governato nel suo complesso dal Parlamento del Regno Unito.\nIl Regno Unito \u00e8 diviso in quattro aree: Inghilterra, Irlanda del Nord, Scozia e Galles. Ognuna di queste ha un governo:\nIl Regno Unito, precisamente l'Irlanda del Nord, ha un confine internazionale con la Repubblica di Irlanda di 360\u00a0km. C'\u00e8 anche un confine tra la giurisdizione della Francia e quella del Regno Unito nel Tunnel del Canale.\nGoverni locali.\nOgni parte del Regno Unito \u00e8 suddivisa in ulteriori regioni governative locali:\nStoricamente il Regno Unito era diviso in contee tradizionali o shires: aree amministrative attraverso le quali tutte le responsabilit\u00e0 civili del governo erano espresse. Ci sono 86 contee tradizionali in tutto il Regno Unito. Ogni contea o shire aveva una citt\u00e0 della contea come centro amministrativo ed era divisa in singole parrocchie che erano divise da confini ecclesiastici.\nTra il 1889 (1890 in Scozia) e il 1974, i confini politici furono basati sulle contee tradizionali, ma a causa dei cambiamenti nei centri della popolazione, le contee tradizionali divennero poco pratiche come aree di governo locale in alcune aree altamente urbanizzate. L'Atto di Governo Locale del 1972 cre\u00f2 un nuovo sistema di contee amministrative, progettato per tenere conto delle diverse concentrazioni di popolazione nelle diverse parti del paese.\nNegli anni novanta un\u2019ulteriore crescita della popolazione port\u00f2 a nuovi cambiamenti politici a livello locale. Unitary authorities furono create in gran parte di Scozia e Galles, e nelle citt\u00e0 pi\u00f9 grandi dell'Inghilterra. Molte impopolari contee amministrative furono allo stesso tempo abolite. Ulteriori riorganizzazioni sono programmate se e quando le assemblee regionali in Inghilterra verranno revisionate in futuro.\nGeografia economica.\nLa geografia economica del Regno Unito riflette non solo la sua attuale posizione nell'economia globale, ma la sua lunga storia sia come paese mercantile sia come potenza imperialista.\nIl Regno Unito guid\u00f2 la Rivoluzione Industriale e il suo carattere altamente urbano \u00e8 una conseguenza di questo, con gran parte delle citt\u00e0 principali attualmente o in passato centri di ogni tipo di manifattura. Comunque questa svolta fu costruita sullo sfruttamento di risorse naturali, soprattutto carbone e minerale di ferro.\nIndustria primaria.\nL'industria primaria britannica era in passato dominata dall'industria del carbone, concentrata nel nord, le Midlands e il sud del Galles. Questo \u00e8 passato e oggi la principale industria primaria \u00e8 North Sea oil. La sua attivit\u00e0 \u00e8 concentrata tra la piattaforma continentale britannica e il nord-est della Scozia.\nManifattura.\nIn un momento o nell'altro virtualmente ogni prodotto che pu\u00f2 essere immaginato \u00e8 stato prodotto nel Regno Unito. In particolare la sua manifattura pesante guid\u00f2 la rivoluzione industriale. Una mappa delle principali citt\u00e0 britanniche d\u00e0 una buona immagine di dove queste attivit\u00e0 erano situate, in particolare Belfast, Birmingham, Glasgow, Londra, Manchester, Newcastle, Nottingham.\nAl giorno d'oggi non c'\u00e8 una industria manifatturiera pesante in cui i marchi britannici possano essere considerati leader mondiali. Comunque le Midlands in particolare rimangono un forte centro manifatturiero.\nPi\u00f9 recentemente, marchi ad alta tecnologia si sono concentrati lungo la M4 motorway, a causa dell'accesso all'aeroporto Heathrow, ma anche a causa della concentrazione economica.\nFinanza e servizi.\nUna volta, ogni grande citt\u00e0 aveva una borsa valori. Ora, l'industria finanziaria inglese \u00e8 concentrata nella City di Londra e Canary Wharf, con uffici e operazioni amministrative spesso disperse nel sud dell'Inghilterra. Londra \u00e8 uno dei pi\u00f9 grandi centri finanziari del mondo e di solito soprannominata un \"mondo citt\u00e0\".\nDisparit\u00e0 regionale.\nL'effetto combinato del cambiamento economica ha creato la cosiddetta divisione Nord-Sud nel Regno Unito, in cui le aree industriali in decadimento del nord contrastano con l'economia salutare del sud, guidata dall'economia e dalla tecnologia.\nQuesto ha portato i governi a sviluppare la politica regionale per provare a rettificare lo squilibrio.\nQuesto non \u00e8 per dire che il sud \u00e8 uniformemente in salute: alcune delle peggiori sacche di povert\u00e0 possono essere trovate a Londra, specialmente nell'est della citt\u00e0.\nRisorse naturali.\nAnticamente, gran parte del Regno Unito era ricoperto da foreste. Sin dall'et\u00e0 preistorica, l'uomo ha deforestato gran parte del Regno Unito.\nL'agricoltura \u00e8 intensiva, altamente meccanizzata, ed efficiente secondo gli standard europei, produce circa il 60% del bisogno alimentare con meno dell'1% della forza lavoro. Circa due terzi della produzione sono destinate al bestiame, un terzo a campi arati.\nNel 1993 fu stimato che l'utilizzo dei terreni era:\nIl Regno unito ha molte risorse naturali, tra le quali:\nIl Regno Unito ha grandi riserve di carbone, gas naturale e petrolio; la produzione di energia primaria copre il 10% del prodotto interno lordo, una delle percentuali pi\u00f9 alte di tutti i paesi industrializzati. A causa della posizione su un'isola del Regno Unito, il paese ha un grande potenziale di generare elettricit\u00e0 dalle onde e dalle maree, sebbene queste non siano ancora state sfruttate su base commerciale.\nAmbiente.\nAttualit\u00e0.\nIl Regno Unito sta riducendo le emissioni di gas serra. Ha raggiunto l'obiettivo del Protocollo di Kyoto di una riduzione del 12,5% dai livelli del 1990 e intende raggiungere l'obiettivo vincolante di un taglio del 20% nelle emissioni per il 2010. Come obiettivo per il 2005, il governo mira a ridurre dell'85% dei livelli del 1998 la quantit\u00e0 di rifiuti industriali e commerciali eliminati nelle discariche e di riciclare o usare come compost almeno il 25% dei rifiuti domestici, aumentando questa quota al 33% entro il 2015. Fra il 1998 - 1999 e il 1999 - 2000, il riciclaggio dei rifiuti domestici \u00e8 aumentato dall'8,8% al 10,3%.\nCollegamenti esterni.\n s"}
{"id": "834013", "revid": "63716", "url": "https://it.wikipedia.org/wiki?curid=834013", "title": "Hotei", "text": ""}
{"id": "834020", "revid": "725", "url": "https://it.wikipedia.org/wiki?curid=834020", "title": "Class Editori", "text": "Class Editori \u00e8 una casa editrice italiana fondata nel 1986 da Paolo Panerai e attiva nel campo dell'informazione finanziaria, del \"lifestyle\" e dei beni di lusso con quotidiani e periodici. Possiede anche una propria agenzia di stampa. \u00c8 inoltre attiva nel campo televisivo, radiofonico e dei sistemi di video informazione (Telesia Sistemi) trasmessi nei principali aeroporti e nelle metropolitane di Roma e Milano.\nDal 30 novembre 1998 la societ\u00e0 \u00e8 quotata alla borsa di Milano dove \u00e8 presente nell'\u00edndice FTSE Italia Small Cap.\nAttivit\u00e0 editoriali.\nQuotidiani:\nPeriodici:\nAgenzia di stampa:\nCanali TV:\nRadio:\nInternet:\nVari portali tra cui:\nAltre attivit\u00e0, facenti capo alla controllata e-Class.\nFornitura di dati e delle notizie in tempo reale, via internet:\nDiffusione delle informazioni finanziarie via Intranet e Internet:"}
{"id": "834025", "revid": "1935652", "url": "https://it.wikipedia.org/wiki?curid=834025", "title": "Ignazio Zambito", "text": "Biografia.\n\u00c8 nato a Santo Stefano Quisquina, in provincia e diocesi di Agrigento, il 25 gennaio 1942.\nIl 3 luglio 1966 \u00e8 stato ordinato presbitero, nella cattedrale di San Gerlando ad Agrigento, dal vescovo Giuseppe Petralia.\nMinistero episcopale.\nIl 12 maggio 1989 papa Giovanni Paolo II lo ha nominato vescovo di Patti; \u00e8 succeduto a Carmelo Ferraro, precedentemente nominato vescovo di Agrigento. Il 29 giugno seguente ha ricevuto l'ordinazione episcopale, nella cattedrale di San Gerlando ad Agrigento, dal cardinale Salvatore Pappalardo, co-consacranti l'arcivescovo Luigi Bommarito e il vescovo Giuseppe Petralia. Il 22 luglio seguente ha preso possesso della diocesi.\nSi \u00e8 fatto promotore della costruzione della concattedrale dei Santi Martiri del XX secolo nella contrada San Giovanni di Patti.\nIl 1\u00ba febbraio 2017 papa Francesco ha accolto la sua rinuncia al governo pastorale della diocesi per raggiunti limiti di et\u00e0; gli \u00e8 succeduto Guglielmo Giombanco, del clero di Acireale. \u00c8 rimasto amministratore apostolico della diocesi fino all'ingresso del successore, avvenuto il 20 aprile seguente.\nGenealogia episcopale.\nLa genealogia episcopale \u00e8:"}
{"id": "834029", "revid": "287204", "url": "https://it.wikipedia.org/wiki?curid=834029", "title": "Katharina Wagner", "text": "Figlia di Wolfgang Wagner e della sua seconda moglie Gudrun Mack e pertanto pronipote del compositore Richard Wagner, Katharina studi\u00f2 teatro presso la Freie Universit\u00e4t Berlin e lavor\u00f2 come assistente regista con Harry Kupfer alla Staatsoper di Berlino, con il padre al Festival di Bayreuth e al New National Theatre di Tokyo.\nNel 2002 cur\u00f2 la messa in scena de \"L'olandese volante\" a W\u00fcrzburg, nel 2004 \"Lohengrin\" a Budapest, nel 2005 \"Waffenschmied\" di Albert Lortzing allo Staatstheater am G\u00e4rtnerplatz di Monaco di Baviera e nel 2006 il \"Trittico\" di Giacomo Puccini alla Deutsche Oper di Berlino.\nPer il Festival di Bayreuth del 2007 cura la regia de \"I maestri cantori di Norimberga\". Assieme alla sorellastra Eva, \u00e8 stata indicata dal padre (scomparso nel 2010) come guida dal 2008 del Festival, posto che fin dalla fondazione nel 1876 \u00e8 riservato a membri della famiglia Wagner.\nDal settembre 2015 \u00e8 da sola direttore del festival."}
{"id": "834033", "revid": "33751", "url": "https://it.wikipedia.org/wiki?curid=834033", "title": "Societ\u00e0 calcistica", "text": ""}
{"id": "834043", "revid": "3115", "url": "https://it.wikipedia.org/wiki?curid=834043", "title": "D\u00fabravica", "text": "D\u00fabravica (in tedesco \"Dubrawitz bei Neusohl\", in ungherese \"Dubravica\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nCitato per la prima volta nel 1400 con il nome di \"Dubrauice\", appartenne alla citt\u00e0 di Slovensk\u00e1 \u013dup\u010da e poi ai nobili locali Dubraviczy / Dubravick\u00fd. Nel 1540 il conte Janos Dubraviczy don\u00f2 la citt\u00e0 alla Camera di Kremnica che vi intraprese lo sfruttamento della locale miniera di ferro."}
{"id": "834045", "revid": "1543377", "url": "https://it.wikipedia.org/wiki?curid=834045", "title": "Psi (unit\u00e0 di misura)", "text": "In fisica psi \u00e8 l'acronimo di pound per square inch o pi\u00f9 esattamente di pound-force per square inch, locuzione inglese che significa \"libbre per pollice quadrato\", ed \u00e8 l'unit\u00e0 di misura della pressione nel sistema consuetudinario anglosassone. Era particolarmente utilizzato per i manometri delle locomobili inglesi. Altri simboli usati sono lbf/in\u00b2 o lbf/in\u00b2 e lbf/sq\u00a0in o lbf/sq\u00a0in.\nSi usa la dizione \"libbre per pollice quadrato assolute\" (Pounds per square inch absolute \u2013 psia) per indicare la pressione relativa al vuoto piuttosto che la pressione atmosferica. Siccome al livello del mare la pressione atmosferica vale circa 14,7 psi, questo valore verr\u00e0 aggiunto ad ogni lettura fatta a livello del mare. Invece la dizione \"libbre per pollice quadrato manometriche\" (pounds per square inch gauge\u00a0\u2013 psig), indica la pressione relativa a quella atmosferica. Per esempio uno pneumatico di bicicletta gonfiato a 65 psi sopra la pressione atmosferica avr\u00e0 una pressione di 65 + 14,7 = 79,7 psia o 65 psig . Quando la pressione manometrica si riferisce a qualcosa diverso dalla pressione atmosferica dell'ambiente allora le unit\u00e0 saranno indicate come libbre per pollice quadrato differenziali (pounds per square inch differential\u00a0\u2013 psid).\nIn meccanica si usano spesso due suoi multipli:\nA titolo di esempio si riportano il modulo elastico e la resistenza di alcuni materiali espressi in Mpsi e ksi e equivalente nel Sistema Internazionale:\nAlle volte per indicare pressioni basse si ricorre al \"millipsi\" (indicato con mpsi) pari a formula_1 psi = 6,895\u00a0Pa, usata ad esempio per misurare la risoluzione dei sensori di pressione.\nOrdini di grandezza.\nA titolo d'esempio si possono ricordare i seguenti valori notevoli di pressione"}
{"id": "834046", "revid": "339392", "url": "https://it.wikipedia.org/wiki?curid=834046", "title": "Pound per Square Inch", "text": ""}
{"id": "834049", "revid": "119777348", "url": "https://it.wikipedia.org/wiki?curid=834049", "title": "Castelvecchio Pascoli", "text": "Castelvecchio Pascoli \u00e8 una frazione del comune italiano di Barga, nella provincia di Lucca, in Toscana.\nIl borgo \u00e8 situato nella valle del Serchio, nel quale il poeta Pascoli acquist\u00f2 la casa \"\"Cardosi-Carrara\". \nStoria.\nGiovanni Pascoli soggiorn\u00f2 a lungo a Castelvecchio con sua sorella Maria, dedicandosi alla poesia e agli studi di letteratura classica (sono famose, e tuttora visibili, le tre scrivanie per lavorare nelle tre lingue, italiano, latino, greco). Qui gli parve di aver finalmente ricostituito il \"nido\" distrutto di San Mauro. \nL'opera Canti di Castelvecchio \u00e8 fitta di richiami autobiografici e di rappresentazioni della vita in campagna e termini dialettali barghigiani. Il motto iniziale, il medesimo di \"Myricae\", \u00e8: \u00ab\"arbusta iuvant humilesque myricae\"\u00bb. In tal modo, Pascoli recupera il legame con la raccolta precedente e la poetica del \"fanciullino\"\", accentuandone per\u00f2 la valenza simbolica.\nTutt'oggi resta la Casa Museo Pascoli. Nella cappella annessa \u00e8 sepolto Giovanni Pascoli.\nInfrastrutture e trasporti.\nCastelvecchio Pascoli \u00e8 lambita dalla strada regionale 445 della Garfagnana ed attraversata dalla strada provinciale 7, sulle quali sono svolte autocorse in servizio pubblico a cura di CTT Nord.\n\u00c8 inoltre presente una fermata ferroviaria, servita dalle corse di Trenitalia che percorrono la ferrovia Lucca-Aulla nell'ambito del contratto di servizio con la Regione Toscana. \nSport.\nIl complesso sportivo de \"Il Ciocco\" ospit\u00f2, nel 1991, la seconda edizione del Campionato del mondo di mountain bike.\nNote.\n&lt;br&gt;"}
{"id": "834050", "revid": "767487", "url": "https://it.wikipedia.org/wiki?curid=834050", "title": "Hiade\u013e", "text": "Hiade\u013e (in tedesco \"H\u00f6dlerdorf\", in ungherese \"H\u00e9del\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nCitato per la prima volta nel 1424 con il nome di \"Hedel\", appartenne alla citt\u00e0 di Slovensk\u00e1 \u013dup\u010da e fu un importante centro di estrazione dell'argento."}
{"id": "834053", "revid": "118456871", "url": "https://it.wikipedia.org/wiki?curid=834053", "title": "Televisa", "text": " \nTelevisa \u00e8 un gruppo radiotelevisivo privato messicano, il pi\u00f9 grande produttore di programmi in spagnolo al mondo. \u00c8 presente in Messico, in America Latina, negli Stati Uniti e in Spagna; produce ed esporta programmi in Europa, Asia, Africa e recentemente Australia. Fondata nel 1973 \u00e8 a oggi il secondo pi\u00f9 grande network televisivo e radiofonico dell'America Latina.\nNel 2012 \u00e8 stato coinvolto in numerose polemiche per il suo sostegno a favore del candidato presidenziale del PRI Enrique Pe\u00f1a Nieto, poi eletto presidente del Messico.\n\u00c8 quotata sia alla borsa messicana che a Wall Street, ed \u00e8 proprietaria tra le altre cose del famoso stadio Azteca lo stadio che ospit\u00f2 la semifinale tra Italia e Germania del Campionato mondiale di calcio del 1970 passata alla storia come la \"partita del secolo\". Agli inizi degli anni Novanta Televisa sembr\u00f2 sul punto di sbarcare sul mercato televisivo italiano con l'acquisizione del network capitolino GBR, ma l'accordo salt\u00f2 in extremis.\nNegli Stati Uniti possiede una percentuale del network televisivo di lingua spagnola Univision, a cui fornisce le sue telenovelas e le sue serie televisive.\nCanali televisivi.\nReti terrestri.\nLas Estrellas.\nRete televisiva generalista che trasmette telenovelas autoprodotte, film, sport e notiziari. \u00c8 una delle prime reti televisive messicane per ascolti.\nCanal 5.\nRete televisiva dedicata a un pubblico giovane. Durante il giorno trasmette cartoni animati sia statunitensi che giapponesi. Nel tardo pomeriggio trasmette telenovelas per ragazzi prodotti da altre aziende. In prima serata trasmette serie televisive statunitensi.\nNueve.\nRete televisiva disponibile solo a Citt\u00e0 del Messico. Trasmette film messicani, serie televisive e telenovelas prodotte in altri paesi.\nFOROtv.\nRete televisiva disponibile solo a Citt\u00e0 del Messico. Trasmette notiziari e programmi d'attualit\u00e0 e d'approfondimento.\nStazioni radiofoniche.\nW Radio.\nStazione che trasmette notiziari, programmi d'attualit\u00e0 e sport.\nLos 40 principales.\nStazione giovanile che trasmette musica pop inglese e spagnola. Parte di questa stazione appartiene al gruppo spagnolo PRISA.\nTDW.\nStazione che trasmette programmi ed eventi sportivi.\nKe Buena.\nStazione che trasmette musica di banda.\nB\u00e9same.\nStazione che trasmette musica in spagnolo degli anni 60, 70 e 80.\nRadio gallito.\nStazione che trasmette musica popolare.\nRadio Maria.\nStazione religiosa. Parte della stazione appartiene a Radio Maria Mexico."}
{"id": "834058", "revid": "125636109", "url": "https://it.wikipedia.org/wiki?curid=834058", "title": "Bonifacio (comes)", "text": "Fu l'avversario di Flavio Ezio.\nAlto ufficiale romano in Africa, dove fu in rapporti con Agostino, a partire dalla morte dell'imperatore Costanzo III (421) divenne uno dei protagonisti della politica imperiale. Si oppose all'imperatore Giovanni, appoggiando l'elezione al trono del giovane Valentiniano III (423) e il controllo della politica imperiale d'Occidente da parte di sua madre Galla Placidia, sorella dell'imperatore Onorio. Entr\u00f2 poi in contrasto con gli altri uomini forti della corte romana, dando inizio a una vera e propria guerra civile, durante la quale fu incolpato di aver chiamato in proprio aiuto i Vandali, causando poi la conquista dell'Africa da parte di Genserico. Giunto in Italia con il proprio esercito, sconfisse in battaglia il proprio avversario Ezio, ma mor\u00ec poco dopo per le ferite riportate.\nBiografia.\nDopo la morte dell'imperatore Onorio nel 423, il \"primicerius notariorum\" Giovanni fu elevato al trono. Bonifacio rifiut\u00f2 di riconoscerlo e lo mise in difficolt\u00e0 interrompendo la fornitura di grano per la citt\u00e0 di Roma. Dopo la rivolta di Ezio e la caduta di Giovanni, Valentiniano III, nipote di Onorio, fu fatto imperatore: Bonifacio lo riconobbe, e riprese le spedizioni di grano.\nNella spartizione del potere seguita alla caduta di Giovanni e all'ascesa di Valentiniano, Bonifacio fu quello meno soddisfatto. I due uomini forti furono infatti Ezio e Costanzo Felice. Il primo ebbe una notevole carriera come generale contro Visigoti e Franchi, mentre il secondo godendo di un'ascesa nell'amministrazione imperiale. Bonifacio si rec\u00f2 allora a Ravenna, presso la corte, a presentare le proprie rimostranze, e Galla Placidia, reggente per il figlio Valentiniano, gli concesse la carica di \"comes domesticorum\". Bonifacio torn\u00f2 in Africa apparentemente soddisfatto, ma oper\u00f2 un avvicinamento alle posizioni ariane che non poteva che metterlo in contrasto con l'ortodossa Galla; giunse persino a far battezzare la propria figlia, avuta dalla seconda moglie (la gota Pelagia), secondo un rito ariano.\nNel 426 Ezio, invidioso di Bonifacio, in quanto quest'ultimo aveva ricevuto la nomina a \"Comes Africae\", incominci\u00f2 a tramare contro di lui. Egli infatti inizi\u00f2 a calunniarlo, dicendo a Galla che Bonifacio era intenzionato a staccare l'Africa dall'Impero, e che per ottenere la conferma del presunto tradimento bastava chiedere che tornasse in Italia; nel caso non avesse accettato, si avrebbe avuta la conferma del tradimento. Nel contempo scrisse anche a Bonifacio, consigliandolo di non venire in Italia in quanto Galla tramava contro di lui e lo avrebbe ucciso. Credendo alla menzogna di Ezio, Bonifacio disobbed\u00ec all'ordine di Galla senza dir nulla di quanto gli aveva detto Ezio, e il rifiuto del \"comes\" la spinse a firmare il decreto col quale Bonifacio diveniva \"nemico dello stato\".\nNella primavera del 427 un esercito imperiale organizzato da Felice e condotto dai generali Mavorzio, Gallione e Sanece invase l'Africa e assedi\u00f2 Bonifacio. In netta inferiorit\u00e0 numerica, Bonifacio riusc\u00ec a corrompere Sanece, il quale prima uccise i propri colleghi e poi fu ucciso per vendetta; le forze dell'esercito imperiale passarono allora a Bonifacio.\nL'anno successivo, il 428, Felice mise in campo un altro corpo di spedizione al comando del \"comes\" Sigisvulto, che sbarc\u00f2 in Africa; Bonifacio, in difficolt\u00e0, decise di rivolgersi ai Vandali di Genserico, stanziati nella penisola iberica, invitandoli ad entrare nella provincia d'Africa. Secondo gli storici antichi molto posteriori ai fatti, Bonifacio avrebbe stipulato un trattato col quale divideva l'Africa con i sovrani vandali Genserico e Gunderico; gli storici moderni, rifacendosi a storici antichi contemporanei ai fatti, ritengono che Bonifacio avesse intenzione di usare i Vandali in quella emergenza e poi rimandarli indietro.\nQuesti si mossero in Africa con tutte le loro famiglie, ma quando raggiunsero Bonifacio, il \"comes\", che nel frattempo si era riappacificato con Placidia ed era stato nominato \"patricius\", disse che non aveva pi\u00f9 bisogno di loro: i Vandali si rivoltarono, e conquistarono l'Africa, dopo aver sconfitto Bonifacio in due successive battaglie, strappandola ai Romani fino alla riconquista di Belisario nel 534.\nRichiamato in Italia, Bonifacio fu elevato al rango di \"magister militum praesentalis\" e \"patricius\" dall'imperatrice Galla Placidia; dovette affrontare la minaccia di Ezio e dei suoi \"foederati\": i due si scontrarono nella battaglia di Ravenna, e Bonifacio ne usc\u00ec vittorioso, ma la sua morte pochi mesi dopo, conseguenza delle ferite ricevute durante la battaglia, lasci\u00f2 Ezio il signore di fatto dell'Impero romano d'occidente."}
{"id": "834060", "revid": "3082", "url": "https://it.wikipedia.org/wiki?curid=834060", "title": "Conte Bonifacio", "text": ""}
{"id": "834068", "revid": "1543377", "url": "https://it.wikipedia.org/wiki?curid=834068", "title": "Horn\u00e1 Mi\u010din\u00e1", "text": "Horn\u00e1 Mi\u010din\u00e1 (in tedesco \"Ober Mikesdorf\" od \"Obermitschina\", in ungherese \"Fels\u0151micsinye\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nHa dato i natali allo scrittore J\u00e1n Chalupka e al compositore August Horislav Kr\u010dm\u00e9ry.\nStoria.\nLa localit\u00e0 \u00e8 citata per la prima volta nel 1293 (con il nome di \"terra Myka\") come possedimento del conte Mika (Michele), da cui deriva il suo nome. Successivamente appartenne alla citt\u00e0 di Zvolen. Nel XVI secolo entr\u00f2 a far parte dei possedimenti della nobile famiglia locale dei Micsinyei / Mi\u010dinsk\u00fd e poi divenne feudo dei Benicky."}
{"id": "834073", "revid": "1913206", "url": "https://it.wikipedia.org/wiki?curid=834073", "title": "Accademia dei Georgofili", "text": "L'Accademia dei Georgofili \u00e8 la storica istituzione fiorentina che da oltre 250 anni promuove, tra studiosi e proprietari agrari, gli studi di agronomia, selvicoltura, economia e geografia agraria. Nata nello spirito cosmopolita dell'Illuminismo ha annoverato, tra presidenti e accademici, studiosi che hanno saputo ravvivare i legami tra la cultura agraria nazionale e quella internazionale.\nStoria.\nLa fondazione.\nL'accademia dei Georgofili nasce nel 1753 (il 4 giugno \u00e8 la ricorrenza) a Firenze come risposta ad un saggio dell'abate Ubaldo Montelatici, che propose gli orizzonti nuovi della ricerca agronomica e invit\u00f2 i proprietari e gli studiosi ad unirsi per perseguirli. Con una scelta molto innovativa per i tempi l'obiettivo sociale additato dal dotto religioso fu quello di un organismo perfettamente democratico, come dice Montelatici \"una perfetta anarchia\".\nGiovanni Targioni Tozzetti nel 1757 contrappose un programma radicalmente diverso. Nonostante Targioni Tozzetti fosse autore di alcune scoperte di valore preminente, il suo programma, come quello di Montelatici, non propose alcun obiettivo veramente originale, e l'Accademia conobbe i primi fasti non per il merito degli accademici ma grazie al principe che inizi\u00f2 a sostenerla, Pietro Leopoldo di Lorena, che assumendo, nel 1765, lo scettro del Granducato di Toscana, fece dell'Accademia uno degli interlocutori preferiti nel varo del programma di riforme, quale principe emblematico dell'Et\u00e0 dei Lumi.\nL'Accademia nell'Ottocento.\nSe l'inizio dell'Accademia non fu segnato da attivit\u00e0 di rilievo speciale, il sodalizio assurse a vero polo del progresso agrario nazionale nell'Ottocento, quando nel suo alveo si realizzarono i geniali studi sull'aratro di Raffaello Lambruschini e tutta l'attivit\u00e0 scientifica e didattica di Cosimo Ridolfi, uno dei massimi agronomi dell'et\u00e0 del Risorgimento. Questo studioso propose la riflessione di maggiore lucidit\u00e0, sul piano agronomico, geografico, economico e sociale, sul futuro delle terre di collina che sono state per secoli fulcro della societ\u00e0 italiana, che Ridolfi comprese, con l'intuito del geografo politico, essere destinate all'emarginazione dall'avvento dell'agricoltura meccanizzata nelle grandi pianure europee.\nOltre agli studi agronomici di Ridolfi, l'Accademia fu fruttuosamente impegnata, nell'Ottocento, sul terreno dell'enologia, costituendo polo di irradiazione della consapevolezza della pessima qualit\u00e0 della grandissima parte dei vini italiani, e della necessit\u00e0 di mutare radicalmente le tecnologie di cantina, su quello degli allevamenti, su quello pomologico, potendosi considerare che nasca nel suo ambito il pi\u00f9 importante catalogo delle variet\u00e0 di frutta della Penisola, la \"Pomona\" di Giorgio Gallesio.\nMolte le innovazioni promosse dall'Accademia tendenti a migliorare le produzioni, a liberalizzare il commercio del grano, alle bonifiche, alle comunicazioni stradali, all'istruzione, il tutto per migliorare i livelli di vita e risolvere le esigenze alimentari necessarie e di cui c'era bisogno impellente. Riguardo a ci\u00f2 l'Accademia si adoper\u00f2 anche per fare apprezzare alcune piante introdotte dal nuovo mondo verso le quali, nonostante fossero trascorsi due secoli dalla loro introduzione, veniva mostrata ancora quella diffidenza sempre dura da sradicare verso il nuovo. \u00abL'attenzione fu soprattutto dedicata alla patata, proprio perch\u00e9 appariva in grado di soddisfare pi\u00f9 prontamente le esigenze primarie\u00bb.\nNel novecento.\nA cavallo tra i due secoli l'Accademia fu presieduta dal senatore Luigi Ridolfi, figlio di Cosimo (1871-1909). Poi fu la volta dell'ex ministro Francesco Guicciardini (1909-1913) e di Carlo Ridolfi (1915-1918), figlio di Luigi.\nAlla fine della prima guerra mondiale fu nominato l'economista Riccardo Dalla Volta (1918-1926) fino a quando con il fascismo arriv\u00f2 il sottosegretario all'agricoltura Arrigo Serpieri (1926-1944).\nL'Accademia \u00e8 impegnata tutt'ora nel campo della sicurezza alimentare e nella promozione qualitativa di prodotti agroalimentari.\nL'attentato.\nL'Accademia dei Georgofili ha sede dal 1933 nella torre dei Pulci, posta in via dei Georgofili nelle immediate vicinanze degli Uffizi ed \u00e8 stata oggetto, nella notte tra il 26 e il 27 maggio 1993, di un attentato dove persero la vita cinque persone.\nL'acquisizione della biblioteca e dell'archivio fotografico Reda.\nDue mesi dopo l'attentato mafioso che aveva distrutto la sede dell'Accademia e annientato la famiglia del custode, il 17 luglio 1993 il Corpo accademico si riuniva solennemente, presente il Ministro dell'agricoltura, in una sala fiorentina per ricordare le vittime e udire dal Presidente la relazione sui lavori di ricostruzione gi\u00e0 iniziati. Fu avanzata la proposta, nella circostanza solenne, che il Paese affidasse all'Accademia, in segno di risarcimento e di fiducia nella ragione, la biblioteca e l'archivio fotografico della societ\u00e0 Reda, l'editrice della Federconsorzi, allora in corso di liquidazione dopo una procedura concorsuale oggetto di una complessa indagine giudiziaria, perch\u00e9 quello che aveva costituito il patrimonio del pi\u00f9 importante organismo della cultura agraria nazionale non venisse disperso, ma fosse a disposizione di tutti gli studiosi affidato alla custodia dell'organismo che meglio di ogni altro ne poteva tutelare il valore di bene di pertinenza nazionale. I rappresentanti delle banche presenti alla riunione accolsero prontamente la proposta e la biblioteca-archivio Reda costitu\u00ec cos\u00ec l'unico lascito riconoscibile del patrimonio agricolo pubblico costituito dalla Federconsorzi.\nL'archivio storico e la biblioteca.\nL'archivio storico copre il periodo 1753-1911, conserva complessivamente oltre 12.000 documenti manoscritti, mentre la biblioteca \u00e8 fornita di 70.000 volumi.\nA maggio del 2020 il catalogo della biblioteca \u00e8 stato reso disponible sul Sistema Bibliotecario Nazionale e su WorldCat. Quest'ultimo ha acquisito pi\u00f9 di 31.000 nuovi record, segno che circa il 70% dei 44.4497 titoli inseriti corrisponde a opere uniche sul piano internazionale.\nPubblicazioni.\nL'accademia cura tuttora l'edizione della \"Rivista di storia dell'Agricoltura\"."}
{"id": "834074", "revid": "1543377", "url": "https://it.wikipedia.org/wiki?curid=834074", "title": "Horn\u00e9 Pr\u0161any", "text": "Horn\u00e9 Pr\u0161any (in tedesco \"Sonntagsgrund\" od \"Oberperschen\", in ungherese \"Fels\u0151peres\u00e9ny\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1404 con il nome di \"Persen\", ma sembra che l'insediamento fosse molto pi\u00f9 antico e che risalga ad almeno un secolo prima. I suoi abitanti erano rinomati localmente come abili muratori."}
{"id": "834078", "revid": "767487", "url": "https://it.wikipedia.org/wiki?curid=834078", "title": "UNMIBH", "text": "La Missione delle Nazioni Unite in Bosnia ed Erzegovina (UNMIBH dall'linglese \"United Nations Mission in Bosnia and Herzegovina\") \u00e8 stata una missione di \"peacekeeping\" delle Nazioni Unite, autorizzata dal Consiglio di Sicurezza con la risoluzione 1035 e ampliata con la risoluzione 1357, che ebbe inizio nel dicembre 1995 con l'arrivo di un contingente multinazionale di \"caschi blu\" nel paese.\nCompito della missione, era quello di stabilizzare la neonata Repubblica bosniaca dopo le guerre balcaniche degli anni novanta, riformare e addestrare la polizia bosniaca, garantire il rispetto della legge ed il rispetto dei diritti umani, favorire il democratizzazione del paese e l'assistenza ai rifugiati.\nIl mandato fu completato il 31 dicembre 2002."}
{"id": "834079", "revid": "1851848", "url": "https://it.wikipedia.org/wiki?curid=834079", "title": "Albert Fish", "text": "\u00c8 conosciuto anche come l\"'Uomo grigio\", il \"Lupo mannaro di Wysteria\", il \"Vampiro di Brooklyn\" e il \"Maniaco della Luna\". Si vant\u00f2 di aver molestato pi\u00f9 di 400 bambini e di averne uccisi pi\u00f9 di 100, quasi tutti afroamericani, poich\u00e9 la loro scomparsa scandalizzava meno l'opinione pubblica. In realt\u00e0 fu trovato colpevole di almeno cinque omicidi, nonostante fosse fortemente sospettato di altri. Confess\u00f2 tre omicidi che la polizia fu capace di collegare ad un omicidio ben noto, e confess\u00f2 di aver pugnalato altre due persone. Messo a giudizio per l'omicidio di Grace Budd, fu dichiarato colpevole e condannato a morte.\nFish \u00e8 famoso per l'efferatezza dei suoi crimini (torturava, uccideva e mangiava bambini) e per i suoi innumerevoli disturbi sessuali, di cui molti sconosciuti fino a quel momento (ad esempio l'abitudine di infilarsi gli aghi nel corpo); \u00e8 anche stato inserito dagli studiosi nella lista dei 20 serial killer pi\u00f9 pericolosi.\nBiografia.\nL'infanzia e la detenzione a Sing Sing.\nFish nacque a Washington, da Randall Fish (1795 \u2013 1875) di Kennebec, Maine, e da sua moglie Ellen (1838 \u2013 1915), irlandese. Disse di essere stato chiamato molto tempo dopo la sua nascita Hamilton Fish. Suo padre, Randall Fish, era 43 anni pi\u00f9 vecchio della madre. Fish era il pi\u00f9 giovane dei figli e aveva tre fratelli viventi: Walter, Annie, ed Edwin.\nMolti membri della sua famiglia soffrivano di disturbi mentali, e uno soffriva di mania religiosa. Suo padre, Randall Fish, era capitano di battelli fluviali, ma nel 1870 svolse la professione di fabbricante di fertilizzanti. Randall Fish mor\u00ec per un attacco di cuore alla Sixth Street Station della Ferrovia della Pennsylvania nel 1875 a Washington. Sua madre, incapace di prendersi cura di Hamilton (Albert), lo mise in un orfanotrofio, dove fu frequentemente frustato e bastonato, scoprendo infine che provava piacere nel dolore fisico. Le bastonate gli avrebbero spesso procurato erezioni, cosa per la quale gli altri orfani lo canzonavano. Decise di voler essere chiamato \"Albert\" per sfuggire al soprannome 'Ham and Eggs' (prosciutto e uova) che gli fu affibbiato in orfanotrofio.\nNel 1879, sua madre ottenne un impiego pubblico e fu in grado di prendersi nuovamente cura di lui. In seguito nel 1882, all'et\u00e0 di dodici anni, inizi\u00f2 una relazione omosessuale con un garzone telegrafista. In giovent\u00f9 Fish inizi\u00f2 a praticare la coprofagia (ingestione di feci e urine) e a frequentare bagni pubblici, dove poteva guardare i ragazzi svestiti, trascorrendovi interi giorni nel fine settimana.\nNel 1890, Albert arriv\u00f2 a New York e divent\u00f2 un \"gigolo\" (\"prostituta maschio\" come disse lui stesso). Disse anche di aver iniziato a violentare ragazzi, crimine che continu\u00f2 a commettere anche dopo il matrimonio combinatogli dalla madre nel 1898 con una donna di nove anni pi\u00f9 giovane di lui. Ebbero sei bambini: Albert, Anna, Gertrude, Eugene, John, ed Henry Fish. Fu arrestato per appropriazione indebita e fu condannato alla detenzione, pena che scont\u00f2 a Sing Sing nel 1903. Mentre era in prigione ebbe frequenti rapporti sessuali con altri detenuti. Nel gennaio del 1917 sua moglie lo lasci\u00f2 per John Straube, un tuttofare pensionante dalla famiglia Fish. Fish cominci\u00f2 a sentire delle voci: per esempio, una volta si ravvolse in un tappeto, spiegando che stava seguendo le istruzioni di san Giovanni.\nFish afferm\u00f2 di aver vagabondato da un capo all'altro degli Stati Uniti durante il 1898, lavorando come imbianchino. \u00c8 in questo periodo che, a quanto disse, molest\u00f2 pi\u00f9 di 100 bambini, la maggior parte sotto i sei anni. Pi\u00f9 tardi raccont\u00f2 un episodio singolare: un suo amante lo port\u00f2 ad un museo di statue di cera, dove Fish rimase totalmente affascinato dal plastico raffigurante la sezione longitudinale di un pene. Arriv\u00f2 a sviluppare un morboso interesse per la castrazione, tanto che durante una relazione con un uomo mentalmente ritardato, tent\u00f2 di castrarlo dopo averlo legato, ma l'uomo fugg\u00ec. Fish allora intensific\u00f2 le sue visite ai bordelli, dove poteva ottenere di essere frustato e bastonato.\nLe prime aggressioni.\nFish commise la sua prima aggressione letale su Thomas Bedden (1886-1910), a Wilmington, Delaware nel 1910; a questa segu\u00ec intorno al 1919 l'accoltellamento di un ragazzo disabile a Georgetown.\nL'11 luglio 1924 Fish trov\u00f2 Beatrice Kiell, una bambina di quattro anni, che giocava da sola nella fattoria dei suoi genitori a Staten Island. Le offr\u00ec delle monete per andare ad aiutarlo a cercare piante di rabarbaro nei campi vicini. La bambina stava per lasciare la fattoria quando sua madre scacci\u00f2 via Fish, che se ne and\u00f2, ma ritorn\u00f2 pi\u00f9 tardi al granaio, dove prov\u00f2 a passare la notte prima di essere scoperto e scacciato nuovamente da Hans Kiell.\nGrace Budd.\nIl 25 maggio 1928 Edward Budd mise un'inserzione nell'edizione domenicale del \"New York World\" che diceva: \"Giovane uomo, 18, desidera impiego nel paese. Edward Budd, 406 West 15th Street.\" Il 28 maggio Fish, allora cinquantottenne, visit\u00f2 la famiglia Budd a Manhattan, New York City. Si present\u00f2 come Frank Howard, un industriale di Farmingdale, New York, e gli disse che voleva assumere Edward (in realt\u00e0 aveva intenzione di portarlo in un luogo isolato e ucciderlo castrandolo e lasciandolo dissanguare).\nQuando arriv\u00f2, Fish incontr\u00f2 la giovane sorella di Budd, Grace, di dieci anni, e cambi\u00f2 obiettivo. Alla seconda visita acconsent\u00ec ad assumere Budd e poi convinse i genitori, Delia Flanagan e Albert Budd I, a farsi accompagnare da Grace ad una festa di compleanno a casa della sorella. Albert senior era un facchino della \"Equitable Life Assurance Company\". Grace aveva una sorella, Beatrice, ed altri due fratelli, Albert Budd II e George Budd. Quel giorno Fish se ne and\u00f2 con Grace e nessuno dei due fece pi\u00f9 ritorno.\nLa polizia arrest\u00f2 Charles Edward Pope il 5 settembre del 1930 come sospetto di rapimento. Era un sessantaseienne sovrintendente di un palazzo, e fu accusato dalla moglie, una mitomane. Pass\u00f2 108 giorni in prigione tra il suo arresto ed il processo avvenuto il 22 dicembre 1930.\nLa lettera.\nSette anni pi\u00f9 tardi, nel novembre del 1934, una busta contenente una lettera anonima fu spedita ai genitori della ragazza e indusse la polizia a sospettare di Albert Fish. La lettera \u00e8 di seguito riportata (nell'originale sono presenti gli errori di ortografia e grammatica di Fish):\nMrs. Budd era analfabeta e non poteva leggere la lettera. In verit\u00e0, Fish pi\u00f9 tardi ammise alla sua procura di aver violentato Grace, ma essendo incline a dire bugie questa sua dichiarazione potrebbe essere falsa.\nLa cattura.\nLa lettera fu consegnata in una busta che aveva un piccolo emblema esagonale con le lettere \"N.Y.P.C.B.A.\" che stanno per \"New York Private Chauffeur's Benevolent Association\". Un portinaio della societ\u00e0 disse alla polizia di averne prese alcune dai pacchi di forniture per ufficio, ma di averle lasciate al suo alloggio al 200 East 52nd Street quando se ne and\u00f2. La padrona di casa degli alloggi disse che Fish aveva pagato il conto di quella stanza e lasciato l'albergo pochi giorni prima. Disse che il figlio di Fish gli spediva dei soldi e che le chiese di tenere il suo prossimo conto per lui. William F. King, il capo investigatore, aspett\u00f2 fuori dalla stanza fino a che Fish ritorn\u00f2.\nFish accett\u00f2 di andare alla polizia per esservi interrogato, ma sul portone tent\u00f2 di aggredire King con un paio di rasoi. King lo disarm\u00f2 e lo port\u00f2 al quartier generale, dove Fish non fece nessun tentativo di negare l'assassinio di Grace Budd, spiegando anzi che aveva l'intenzione di andare in quella casa per uccidere Edward Budd, il fratello di Grace.\nFish forn\u00ec le seguenti informazioni biografiche mentre era imprigionato:\nBilly Gaffney.\nUn bambino chiamato Billy Gaffney stava giocando sulla veranda dell'appartamento della sua famiglia a Brooklyn, New York, con il suo amico, Billy Beaton l'11 febbraio 1927. Entrambi i ragazzi sparirono, ma l'amico fu ritrovato sul tetto dell'appartamento. Quando gli chiesero cosa fosse successo a Gaffney, Beaton disse \"Boogeyman l'ha portato via\". Inizialmente Peter Kudzinowski fu sospettato dell'omicidio di Billy Gaffney.\nPoi, Joseph Meehan, un autista di una linea tranviaria di Brooklyn, vide una foto di Fish nel giornale e lo identific\u00f2 come un anziano signore che aveva visto l'11 febbraio 1927, mentre stava provando a calmare un ragazzino seduto accanto a lui sul tram. Il ragazzo non indossava una giacca e stava piangendo per sua madre e fu trascinato dall'uomo su e gi\u00f9 dal tram. La polizia identific\u00f2 Billy Gaffney con la descrizione del bambino visto da Meehan. Il corpo di Gaffney non fu mai recuperato dalla fossa nel fiume nel quale Fish disse di aver gettato parti del suo corpo. I genitori di Billy erano Elizabeth ed Edward Gaffney. Elizabeth visit\u00f2 Fish a Sing Sing per provare ad ottenere (e li ebbe) pi\u00f9 dettagli sulla morte del figlio. Fish confess\u00f2 l'assassinio:\nIl processo.\nIl processo di Albert Fish per l'omicidio premeditato di Grace Budd inizi\u00f2 il luned\u00ec 11 marzo 1935, a White Plains (New York) con il giudice Frederick P. Close e l'assistente capo procuratore distrettuale Elbert F. Gallagher come pubblico ministero. James Dempsey fu l'avvocato a cui la procura affid\u00f2 la difesa di Fish. Il processo dur\u00f2 dieci giorni. Fish addusse a pretesto l'insanit\u00e0 e pretese di aver ascoltato voci da Dio che gli dicevano di uccidere bambini. Affermava inoltre che la violenza perpetrata a se stesso e agli altri gli purificasse l'anima e che Dio, se fosse stato contrario ai suoi omicidi, avrebbe gi\u00e0 mandato un angelo a \"fermarmi la mano, come fece con il profeta Abramo\".\nDiversi psichiatri affermarono il feticismo sessuale di Fish, includendo coprofilia, urofilia, pedofilia e masochismo, ma ci furono disaccordi sul fatto che quelle attivit\u00e0 significassero oppure no che l'uomo era infermo di mente. Il capo testimone della difesa fu Fredric Wertham, uno psichiatra specializzato nello sviluppo dei bambini che condusse esami psichiatrici per le corti criminali di New York; Fish gli raccont\u00f2 con freddezza tutti i suoi crimini e le sue perversioni sessuali; in seguito Wertham dichiar\u00f2 che Fish era insano di mente. Un altro testimone della difesa era Mary Nicholas, la figliastra diciassettenne di Fish. La ragazza descrisse come Fish insegn\u00f2 a lei e ai suoi fratelli e sorelle un \"gioco\" implicando masochismo e molestie a minori.\n\"And\u00f2 nella sua camera con un piccolo paio di calzoncini, calzoncini marroni. Li indoss\u00f2 e venne fuori davanti alla stanza, mettendosi sulle ginocchia e sulle mani, a gattoni, e aveva un pennello con il quale mescolava la pittura; dava quel bastoncino ad ognuno di noi, e poi dovevamo sederci sulla sua schiena, uno alla volta, e alzare su molte dita. Lui doveva indovinare quante dita avevamo alzato, cosa che non ha mai fatto, perch\u00e9 altrimenti noi non avremmo dovuto colpirlo. A volte, diceva anche pi\u00f9 dita di quelle che noi avevamo veramente. Quando sbagliava, avremmo dovuto colpirlo tante volte quante dita avevamo alzato\".\nLa giuria lo giudic\u00f2 sano di mente e colpevole ed il giudice espresse la condanna a morte.\nFrancis X. McDonnell.\nDopo la sentenza, Fish confess\u00f2 l'assassinio di Francis X. McDonnell, 8 anni, ucciso a Staten Island. Francis stava giocando sul portico della sua casa vicino a Richmond, Staten Island il 15 luglio 1924. La madre di Francis vide un \"anziano signore\" camminare stringendo e rilassando i suoi pugni. Camminava senza dire niente. Pi\u00f9 tardi in giornata, l'anziano signore fu visto ancora, ma questa volta stava guardando Francis e i suoi amici giocare. Il corpo di Francis fu trovato nei boschi nei pressi dove un vicino vide Francis e un \"anziano signore\" andare quel pomeriggio presto. Francis fu assalito e strangolato con le sue bretelle.\nL'esecuzione.\nFish arriv\u00f2 nel marzo del 1935 a Sing Sing e fu giustiziato il 16 gennaio del 1936 sulla sedia elettrica. Entr\u00f2 per niente spaventato nella camera alle 23:06 e fu dichiarato morto tre minuti pi\u00f9 tardi. Venne poi sepolto nel cimitero della prigione. Si ricorda che Fish disse che l'elettroesecuzione sarebbe stata \"la suprema emozione della mia vita\". Inoltre aiut\u00f2 gli inservienti ad allacciare le fibbie della sedia attorno alle sue gambe e braccia. Appena prima che l'interruttore girasse dichiar\u00f2: \"Non so ancora perch\u00e9 sono qui\". Sull'esecuzione spesso viene detto che \"ci vollero due scosse per ucciderlo, difatti durante la prima gli aghi conficcati nell'inguine mandarono in tilt la sedia elettrica\"; in realt\u00e0 gli aghi conficcati nel suo corpo non poterono influire sul funzionamento della sedia elettrica. Al massimo questi aghi poterono un po' alterare il passaggio della corrente elettrica, che tende a passare nelle zone dove la conducibilit\u00e0 elettrica \u00e8 maggiore (gli aghi di metallo appunto). Testimoni raccontarono che Fish mor\u00ec normalmente come qualsiasi altro condannato alla sedia elettrica e non successe niente di strano durante l'esecuzione.\nAltre possibili vittime.\nFish neg\u00f2 implicazioni con altri omicidi. Fu comunque sospettato per altri tre assassinii. Il detective William King credeva che Fish potesse essere stato il \"Vampiro di Brooklyn\", uno stupratore e assassino che prediligeva tormentare i bambini. Erano:\nParafilie.\nFish inser\u00ec decine di aghi e spilli di diverse dimensioni in tutto il corpo, specialmente nell'inguine e nel perineo. 29 di questi erano incastrati permanentemente, come dimostra la radiografia. Lui disse che aveva provato ad infilarsi un ago nel suo scroto ma era troppo doloroso. Accett\u00f2 di essere esaminato da Fredric Wertham per la sua convenienza a supportare la tesi di instabilit\u00e0 mentale. Fish ebbe molte parafilie. Per esempio, voleva inserire un lungo gambo di rosa nel suo pene e guardarsi allo specchio, poi voleva rimuovere la rosa e mangiarne i petali (era cio\u00e8 affetto da dendrofilia). Le altre parafilie includevano sadismo, masochismo, flagellazione, esibizionismo, voyeurismo, piquerismo, pedofilia, coprofagia, feticismo, urofilia, cannibalismo, castrazione e vampirismo. Era anche particolarmente ossessionato dalla religione e pi\u00f9 volte gli capitavano attacchi di delirio e visioni a sfondo mistico.\nI dottori che lo esaminarono per il processo scoprirono che Fish aveva molti aghi nel suo corpo, la maggior parte intorno ai suoi genitali. Avrebbe inserito nel proprio retto dei batuffoli di cotone imbevuti di alcool e dato loro fuoco. Wertham raccont\u00f2 molte storie, alcune furono confermate dalla sua famiglia e dall'evidenza fisica (ad esempio sul corpo erano rimasti i segni delle frustate e dei tagli che si autoinfliggeva); le altre non si opponevano a nessuna testimonianza legale. Wertham trov\u00f2 che Fish si mostrava violento verso animali di giovane et\u00e0. Fish disse che lui e un suo amico impregnarono la coda di un cavallo nel cherosene e la diedero alle fiamme per vedere i risultati. Una volta cadde da un ciliegio e non si riprese mai completamente dalla ferita. Quando era all'orfanotrofio bagn\u00f2 il suo letto, e per questo fu deriso dai suoi compagni. La sua inclinazione per il cannibalismo, pretese Fish, venne da quando suo fratello maggiore Walter ritorn\u00f2 dal US Navy e gli raccont\u00f2 storie di cannibalismo e sado-masochismo ai quali Walter assistette."}
{"id": "834083", "revid": "64329", "url": "https://it.wikipedia.org/wiki?curid=834083", "title": "Missione delle Nazioni Unite nella Bosnia-Erzegovina", "text": ""}
{"id": "834087", "revid": "36426", "url": "https://it.wikipedia.org/wiki?curid=834087", "title": "Campanile di Santa Maria del Fiore", "text": ""}
{"id": "834088", "revid": "1718925", "url": "https://it.wikipedia.org/wiki?curid=834088", "title": "Teodorico I (Visigoti)", "text": "Origine.\nFiglio del re dei visigoti, Vallia, secondo altre fonti figlio illegittimo del re dei visigoti, Alarico I, \nBiografia.\nDella stirpe dei Balti, Teodorico, sal\u00ec al trono visigoto alla morte di re Vallia, nel 418, scelto dal popolo. Complet\u00f2 l'insediamento dei Visigoti in Aquitania, con tutte le difficolt\u00e0 connesse alla spartizione della terra con la popolazione romana. Il re visigoto aveva potere solo sulla sua gente, senza alcuna autorit\u00e0 legale sulla popolazione romana; situazione molto incerta per chi ambiva ad una piena indipendenza politica.\nNel 421, Teodorico invi\u00f2 un proprio contingente ad unirsi all'esercito romano, che marciava contro i vandali; ma nella battaglia decisiva i goti attaccarono i romani alle spalle, permettendo cos\u00ec ai vandali di riportare un schiacciante vittoria. Nonostante il tradimento i goti non vennero puniti.\nIn quegli anni i visigoti espansero le loro conquiste e nel 425 arrivarono fin sotto le mura di Arles, dove sopraggiunse un esercito al comando di Ezio, che li costrinse a fuggire. Dopo altri combattimenti, nel 426, fu raggiunta la pace che costringeva i goti a rientrare nelle province loro assegnate.\nPer un certo periodo regn\u00f2 la pace, se si esclude: l'infruttuoso tentativo di occupare Arles, di sorpresa, nel 430, l'assedio di Narbona, dal 436 al 437, quando le truppe romane riuscirono a liberare la citt\u00e0, ed i combattimenti del 439, quando i goti furono respinti sino a Tolosa, dove per\u00f2 ebbero la meglio sui romani, ma con grandi perdite su entrambi i fronti che port\u00f2 al mantenimento dello \"status quo\", una nuova pace non dichiarata.\nNel 442, Teodorico allacci\u00f2 stretti rapporti con Genserico, re dei vandali, in chiave antiromana, dando in moglie ad Unerico, figlio di Genserico una sua figlia; ma l'abilit\u00e0 diplomatica di Ezio fece fallire il piano (Genserico risped\u00ec la nuora, con naso ed orecchie recise, da Teodorico, con l'accusa di volerlo avvelenare). Successivamente si rivolse agli Svevi e nel 448 si alle\u00f2 col nuovo re Rechiaro, dandogli in moglie una propria figlia e permettendogli, nel 449, di estendere i propri confini, a spese dei romani, nella Lusitania e nella Betica.\nSolo sotto la minaccia degli Unni di Attila torn\u00f2 all'alleanza coi Romani; nel 451 Attila lasci\u00f2 la Pannonia con un esercito valutato attorno ai 500000 uomini, nel giorno di Pasqua pass\u00f2 il Reno ed invase la Belgica, proseguendo verso Orl\u00e9ans, dove Sangibano, re degli Alani, che governava la zona, avrebbe accolto Attila; ma Ezio con l'alleato Teodorico lo precedettero costringendo gli infidi Alani a schierarsi dalla loro parte. Gli Unni allora, di fronte alle mura ben difese, si ritirarono verso est. La battaglia decisiva avvenne in una piana vicino a Ch\u00e2lons, e denominata la Battaglia dei Campi Catalaunici, dove alla fine i Romani di Ezio, ed i Goti, guidati da Teodorico, che perse la vita, e da suo figlio Torismondo, ebbero la meglio sugli Unni di Attila, obbligandoli ad abbandonare i territori dell'impero. Giordane fornisce due versioni della morte di Teodorico: secondo la prima, il re visigoto sarebbe caduto da cavallo e morto calpestato; la seconda versione coinvolge il patrono di Giordane, l'ostrogoto Gunthigis, il cui figlio Andag avrebbe ucciso con la lancia Teodorico. In ogni caso, la battaglia fu vinta grazie al fatto che l'esercito visigoto trov\u00f2 un valido successore nel figlio di Teodorico, Torismondo, eletto re sul campo di battaglia.\nDiscendenza.\nTeodorico spos\u00f2 una figlia di Alarico I, Pedoca, da cui ebbe nove figli:"}
{"id": "834089", "revid": "767487", "url": "https://it.wikipedia.org/wiki?curid=834089", "title": "Lezioni di volo", "text": "Lezioni di volo \u00e8 un film del 2007 diretto da Francesca Archibugi.\nTrama.\nRoma. Due ragazzi diciottenni, viziati da pi\u00f9 che agiate famiglie, decidono di partire per l'India alla scoperta del loro vero io. Il viaggio apre loro le porte su un mondo adulto; Pollo, di origine ebraica, si innamora infatti di Chiara, una ginecologa di \"World Aid\", non solo anagraficamente molto pi\u00f9 grande di lui ma anche sposata; Curry, di origine indiana ma adottato da una famiglia romana, ritrova invece le sue radici.\nCast.\nEterogeneo il cast: Giovanna Mezzogiorno \u00e8 la dottoressa Chiara, Andrea Miglio Risi il giovane \"Pollo\", Angel Tom Karumathy \u00e8 \"Curry\", adottato dai coniugi Angela Finocchiaro e Roberto Citran. Completano il cast del film l'attore scozzese Douglas Henshall nel ruolo di Aarto, il marito di Chiara, Anna Galiena e Flavio Bucci nel ruolo dei genitori di Pollo, Manuela Spart\u00e0 nel ruolo di Monica, amante del personaggio di Citran, e anche Riccardo Zinna, Maria Paiato e Sabina Vannucchi."}
{"id": "834090", "revid": "466539", "url": "https://it.wikipedia.org/wiki?curid=834090", "title": "Noce macadamia", "text": "La Noce macadamia \u00e8 il frutto dell'albero tropicale chiamato \"Macadamia\" o \"Noce del Queensland\", prodotte da due specie: (Macadamia integrifolia, e Macadamia tetraphylla), originario del Queensland, regione nel nord-est australiano.\nScoperta.\nLa noce di macadamia \u00e8 stata scoperta circa 500 anni fa dagli aborigeni, le popolazioni autoctone australiane. I coloni europei l'hanno riscoperta nel 1858. I due botanici che compirono degli studi di identificazione su tali piante furono John McAdam (1827-1865) con la spedizione di Burke e Wills e il tedesco Ferdinand von Mueller (1825-1896).\nSfruttamento.\nLa noce macadamia \u00e8 commestibile, ed \u00e8 coltivata e commercializzata alle isole Hawaii dove sono stati importati gli alberi australiani nel 1887. Esiste una specie di minore qualit\u00e0 (Teraphile) che viene coltivata in Sudafrica, nella Costa Rica, in Brasile e in California. Alcune specie di Macadamia sono tossiche per l'alimentazione umana per la presenza di un glicoside (\"M. whelanii\" e \"M. ternifolia\").\nCaratteristiche.\nLa noce macadamia \u00e8 formata da una mandorla rotonda racchiusa all'interno di un guscio di colore nocciola molto resistente e duro. \nNoce oleosa.\nLa noce di macadamia \u00e8 un frutto molto ricco d'olio (78% con all'incirca il 60% acidi grassi monoinsaturi), di minerali, carboidrati, calcio, fosforo, proteine e vitamine A, B1 e B2. L'estrazione dell'olio che si esegue esclusivamente per pressione a freddo e filtraggio, viene praticata sia per l'industria alimentare sia per quella cosmetica.\nComposizione media in acidi grassi.\nHa un sapore molto gradevole, senza oltrepassare il 2% di acidit\u00e0. In ragione del suo alto potere di penetrazione, previene efficacemente il rinsecchimento della pelle. \u00c8 anche un ottimo olio da massaggio."}
{"id": "834091", "revid": "110157", "url": "https://it.wikipedia.org/wiki?curid=834091", "title": "Universit\u00e0 nazionale autonoma del Messico", "text": "L'Universit\u00e0 nazionale autonoma del Messico (in spagnolo: Universidad Nacional Aut\u00f3noma de M\u00e9xico, conosciuta anche coll'acronimo UNAM) \u00e8 stata fondata il 22 settembre 1910 come erede ideale della Reale e pontificia universit\u00e0 del Messico, fondata nel 1551 (seconda pi\u00f9 antica universit\u00e0 delle Americhe dopo la Universidad Nacional Mayor de San Marcos di Lima) per opera dell'arcivescovo Juan de Zum\u00e1rraga e del vicer\u00e9 Antonio de Mendoza e poi chiusa nel 1865.\nHa sede a Citt\u00e0 del Messico e il suo campus principale, costruito verso la fine degli anni '40, \u00e8 situato nella zona sud della citt\u00e0 nel Pedregal de San \u00c1ngel nella cosiddetta C.U. (citt\u00e0 universitaria).\nIl Campus dell'UNAM \u00e8 stato concepito e decorato dai pi\u00f9 importanti architetti e artisti messicani del XX secolo, uno fra tutti il muralista Diego Rivera. Nel 1968 lo Stadio Olimpico Universitario ospit\u00f2 le principali manifestazioni della XIX Olimpiade di Citt\u00e0 del Messico, facendo dell'UNAM l'unica universit\u00e0 al mondo ad aver ospitato questa importante manifestazione.\nUna divisione dell'Universit\u00e0 \u00e8 il Centro de Estudios Latinoamericanos della Facolt\u00e0 di scienze politiche e sociali.\nL'UNAM, pur essendo un'universit\u00e0 pubblica, ha un elevato standard qualitativo ed \u00e8 da molti considerata la migliore universit\u00e0 del Messico. Le tasse di iscrizione e di frequenza sono molto basse, ragion per la quale c'\u00e8 una forte selezione all'ingresso degli studenti nelle varie facolt\u00e0.\nStemma.\nLo stemma dell'UNAM \u00e8 rappresentato dall'aquila messicana e dal condor andino, formando un'aquila bicefala. Al di sotto dell'aquila si trova un paesaggio di vulcani e di nopales.\nCampus.\nIl campus dell'UNAM si trova nella zona sud di Citt\u00e0 del Messico. \u00c8 stato inaugurato nel 1954, su un piano disegnato dagli architetti Mario Pani Darqui, Jose Villagran Garc\u00eda, Pedro Ram\u00edrez Vazquez, Carlos Lazo, Enrique del Moral e Domingo Garc\u00eda Ramos. Alcuni degli architetti che hanno contribuito alla progettazione degli edifici sono Armando Franco Rovira, Ernesto G\u00f3mez Gallardo Arg\u00fcelles, Vladimir Kaspe, Jorge Gonzales Reyna e Felix Candela.\nPubblicazioni.\nA partire dal gennaio 2018, la casa editrice Elsevier ha unilateralmente risolto tutti contratti editoriali in essere con le riviste accademiche dell'UNAM, cessandone la pubblicazione."}
{"id": "834093", "revid": "767487", "url": "https://it.wikipedia.org/wiki?curid=834093", "title": "Tommaso Catani", "text": "Amico di Collodi.\nNel 1880 si laure\u00f2 a Firenze presso la Facolt\u00e0 di Scienze Naturali, poi divenne sacerdote ed entr\u00f2 nell'Ordine dei Padri Scolopi di questa citt\u00e0, presso i quali aveva fatto i suoi studi. Insegn\u00f2 nelle scuole elementari e nei licei. Fu amico di Collodi, ( Carlo Lorenzini), il \"padre\" di Pinocchio e da lui trasse l'ispirazione per scrivere \"Pinocchio nella luna\" - con illustrazioni di C.Sarri (1924) e \"Pinocchio nel sole\", inedito.\nNon solo libri per ragazzi.\nCatani \u00e8 ricordato soprattutto come scrittore di libri per ragazzi e testi per la lettura nella scuola elementare, ma egli scrisse anche libri di scienze zoologiche e botaniche, una \"Piccola guida della Badia Fiesolana\" nel 1918, \"Al paese verde - passeggiate alpine\" (libro con illustrazioni di G.Ducci, edito da Bemporad nel 1897), \"Le isole dell'Arcipelago Toscano, viaggio di Pirro Colpodivento\" con disegni di C.Chiostri (1898), \"San Giovanni della Croce (1542-1591)\", con zincografia, \"Vita di Ges\u00f9\", con copertina disegnata da Carlo Chiostri, \"Il canneto - memorie di un prete\" (1912), \"La signorina S.\" (1913), \"Grandi italiani\" (1906), \"Lucia\"(1905) \"con copertina disegnata da C.Chiostri\". Fond\u00f2 il quindicinale \"Il granello di pepe\" sul quale pubblic\u00f2 a puntate il romanzo \"Il padre Ortensio\" e \"Il signor T., fucilate d'acqua di rose\".\nLibri di lettura per la scuola elementare.\n\"In cerca di cavallette\" (1884) \"seconda edizione, con vignette di Enrico Mazzanti\"; \"I primi passi d'Ugo\" (1885), \"libro di lettura per la seconda classe elementare, quarta edizione, con vignette di E.Mazzanti\"; \"Ugo e Paolino\" (1888 e 1906), \"con vignette di C,Chiostri, E.Mazzanti e G.Ducci\"; \"Ugo e Truffolino\", \"libro di lettura per la terza classe elementare - Terza edizione, con vignette di E. Mazzanti e G.Ducci\"; \"Ugo e Beppino\"(1890); \"Al paese dei canarini\" (1894), \"seconda edizione, con vignette di G.Ducci\"; \"Rina\", \"seconda edizione, con vignette di G.Ducci\"; \"Un amico dei ragazzi\" (1897), \"con vignette di C.Chiostri\"; \"Il ragazzo brutto\", \"seconda edizione\"; \"Barabbino, avventure di due scarabei\", \"con vignette di C,Chiostri\" (1900); \"Il cavalier Mirtillo, s\u00e9guito a Barabbino\", \"con vignette di C.Chiostri\"; \"Come fu troato Barabbino, s\u00e9guito a \"Il cavalier Mirtillo\"\", \"con vignette di C.Chiostri\"; \"I santi dell'Italia: racconti per la scuola elementare\", (1924); \"Casa mia...casa mia\" (1926), \"storia di un piccolo emigrato\".\nGli animali.\nNell'arco di tempo che va dal 1914 al 1924, Catani scrisse molti libri che si possono inserire nel ciclo romanzesco con animali. Alcuni di questi sono: \"Marchino, avventure di un asino\"; \"Uno sciopero nel pollaio\"; \"La congiura delle galline\"; \"Le avventure di due canini\"; \"La caccia al gatto rosso\"; \"Pazzerellina\" (1922); \"Il girasole azzurro\"; \"A spasso per il cielo\" (1922); \"Il capitano Cacino\".\nFisica e storia naturale.\nIn \"Ugo e Paolino\" l'autore inserisce nozioni scientifiche per i ragazzi della quarta elementare, sotto il titolo \"Per dividere il racconto\". All'inizio del libro avverte che queste nozioni erano gi\u00e0 state pubblicate separatamente, in collaborazione con G.Giovannozzi (\"a cui spetta la parte dei Minerali e della Fisica\") in un libro intitolato: \"Nozioni di Fisica e Storia Naturale per la 4\u00aa elementare - 3\u00aa edizione, approvata dal Consiglio Scolastico, Firenze, Chiesi, 1893\". Sempre in collaborazione col Giovannozzi, Catani pubblic\u00f2 \"L'uomo e il suo mondo - nozioni di scienze naturali e fisiche, secondo gli ultimi programmi governativi, per le classi quinta e sesta elementari, parte prima, quinta elementare (con 200 vignette) - Firenze, R.Bemporad e Figlio Librai-Editori\". Catani fu apprezzato per la sua immaginazione anche da Natalia Ginzburg, che paragon\u00f2 la cattiva sorte a cui vanno incontro alcuni animali descritti dall'autore, alle disgrazie umane."}
{"id": "834094", "revid": "1543377", "url": "https://it.wikipedia.org/wiki?curid=834094", "title": "Hrocho\u0165", "text": "Hrocho\u0165 (in tedesco \"Anderdorf\", in ungherese \"Horh\u00e1t\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1424 con il nome di \"Horhagh\". Nel 1479 ottenne numerosi privilegi quale insediamento della Corona ungherese e i suoi abitanti vennero esentati dagli obblighi feudali. Il villaggio divenne cos\u00ec una libera castellania. Successivamente appartenne alla citt\u00e0 di V\u00edg\u013ea\u0161 e poi, dal XVI al XIX secolo, venne posto al servizio dei funzionari di Zvolen.\nVissero a Hrocho\u0165 gli scrittori Andrej Sl\u00e1dkovi\u010d e \u013dudo Ondrejov."}
{"id": "834096", "revid": "732240", "url": "https://it.wikipedia.org/wiki?curid=834096", "title": "Labirinto di Meride", "text": "Il Labirinto di Meride, costruito in Egitto ad Hawara presso il lago di Meride nel Fayyum, \u00e8 una costruzione labirintica parte integrante del tempio funerario di Amenemhet III (1842 a.C.-1797 a.C.), come cita Manetone:\ned \u00e8 simile a quello di Cnosso.\nL'area nella quale fu costruito, a sud della piramide di Amenenhat III, doveva aggirarsi intorno ai 70000\u00a0m\u00b2 su questi furono edificate 3.000 stanze in due piani, uno dei quali sotterraneo, e dodici cortili. Sembra che il suo scopo principale fosse di tipo religioso.\nStorici antichi hanno descritto il Labirinto, quali Diodoro Siculo, Strabone ed Erodoto, di cui purtroppo ci sono pervenuti solo pochi frammenti.\nA Karanis, oggi K\u00f4m Aushin, \u00e8 stata rinvenuto un tempio dedicato a Petesuchos Pnepheros presunto architetto del Labirinto secondo Plinio.\nIl Labirinto fu scoperto nel 1888 da Flinders Petrie che lo esplor\u00f2 prima e durante il 1911 e dove rinvenne i nomi di Amenemhet III e della figlia Sebeknofru. Nel complesso sono stati ritrovati frammenti di due colossali statue del sovrano assiso, delle quali per\u00f2 rimangono solo i piedistalli.\nQueste enormi basamenti sono detti i Colossi di Biahmu, dal nome del sito e non devono essere confusi con i Colossi di Memnone.\nDel Tempio funerario sono rimasti solo poche rovine e frammenti di colonne in granito, essendo stato utilizzato come cava di pietra fin dal tempo dei Romani. Inoltre, i suoi blocchi sono stati riutilizzati fin dal 1888 per le costruzioni del Fayyum. Scavi archeologici recenti stanno ricostruendo la complessa e complicata planimetria dell'edificio.\nDescrizione di Erodoto.\nDivenne famoso per la seguente descrizione fattane da Erodoto:\nDescrizione di Strabone.\nSecondo Strabone:"}
{"id": "834104", "revid": "125231089", "url": "https://it.wikipedia.org/wiki?curid=834104", "title": "UNMEE", "text": "La Missione delle Nazioni Unite in Etiopia ed Eritrea (UNMEE dall'inglese \"United Nations Mission in Ethiopia and Eritrea\") \u00e8 stata una missione autorizzata dal Consiglio di Sicurezza formata nel 2000 per monitorare il cessate il fuoco dopo la Guerra Etiopia-Eritrea scoppiata nel 1998, legata alla questione dei confini soprattutto intorno alla localit\u00e0 di Badme.\nIl compito della missione \u00e8 quello di far rispettare il nuovo confine tra i due stati definito da una commissione ma non riconosciuto dall'Etiopia, che comunque ha acconsentito al dispiegamento del contingente.\nI quartier generali della missione sono nella capitale eritrea, Asmara, e in quella etiope Addis Abeba (Etiopia). La tensione tra i due paesi, per\u00f2, rimase molto alta.\nIl contingente di 3.300 caschi blu provenienti da: Algeria, Austria, Bangladesh, Bolivia, Bosnia ed Erzegovina, Brasile, Bulgaria, Cina, Croazia, Danimarca, Finlandia, Francia, Gambia, Germania, Ghana, Giordania, Grecia, Guatemala, India, Iran, Italia, Kenya, Kirghizistan, Malaysia, Mongolia, Namibia, Nepal, Nigeria, Norvegia, Pakistan, Paraguay, Per\u00f9, Polonia, Repubblica Ceca, Romania, Russia, Stati Uniti, Sudafrica, Spagna, Svezia, Svizzera, Tanzania, Tunisia, Ucraina, Uruguay e Zambia.\nQuesta soluzione per\u00f2 si \u00e8 dimostrata dannosa in quanto molti rifugiati da entrambe le parti non poterono far ritorno nel proprio paese a causa della chiusura della frontiera.\nLa missione non \u00e8 stata priva di difficolt\u00e0: il governo eritreo ha dapprima chiesto all'ONU di ridurre la forza a 300 militari e dopo ha vietato agli elicotteri del contingente di volare sul proprio spazio aereo.\nNel novembre 2005 il Consiglio di Sicurezza delle Nazioni Unite con una risoluzione ha minacciato sanzioni per i due paesi se non avessero rispettato gli accordi presi.\nLa missione \u00e8 terminata il 31 luglio 2008."}
{"id": "834105", "revid": "287204", "url": "https://it.wikipedia.org/wiki?curid=834105", "title": "Contea di Clarke", "text": "Contea di Clarke o Clarke County \u00e8 la denominazione delle seguenti contee degli Stati Uniti:"}
{"id": "834106", "revid": "2036605", "url": "https://it.wikipedia.org/wiki?curid=834106", "title": "Battaglia di Argentovaria", "text": "La battaglia di Argentovaria fu combattuta nel maggio 378 tra l'esercito dell'imperatore romano Graziano e 40.000 Lentiensi (una trib\u00f9 della confederazione alemannica), ad Argentovaria.\nGraziano diede il comando dell'esercito a Naniemo e Mallobaude. Durante la battaglia mor\u00ec il re dei Lentiensi Priario e insieme a lui caddero 30.000 guerrieri e altri 5.000 furono fatti prigionieri. Dopo questa vittoria, Graziano adott\u00f2 il titolo \"Alamannicus maximus\" e i Lentiensi uscirono dalla storia."}
{"id": "834112", "revid": "339392", "url": "https://it.wikipedia.org/wiki?curid=834112", "title": "Arciduca Ranieri", "text": ""}
{"id": "834115", "revid": "122908598", "url": "https://it.wikipedia.org/wiki?curid=834115", "title": "Smith", "text": "Smith \u00e8 uno tra i cognomi pi\u00f9 diffusi nei Paesi anglosassoni."}
{"id": "834126", "revid": "56818", "url": "https://it.wikipedia.org/wiki?curid=834126", "title": "Aritmie cardiache", "text": ""}
{"id": "834134", "revid": "124973566", "url": "https://it.wikipedia.org/wiki?curid=834134", "title": "Cary Elwes", "text": "Biografia.\nElwes nasce a Westminster, borough di Londra, il 26 ottobre del 1962, ultimogenito dei tre figli di Dominick Elwes, un pittore e giornalista inglese, figlio a sua volta del ritrattista Simon Elwes, e di Tessa Georgina Kennedy, un'interior designer inglese di origini irlandesi, scozzesi, ebraico-croate e serbe. Cresce con un'educazione cattolica, i genitori divorziano quando lui ha solo 4 anni. Il padre muore suicida nel 1975. Dopo aver ultimato gli studi superiori presso la prestigiosa \"Harrow School\" di Londra, Cary studia recitazione presso la \"Sarah Lawrence College\" di New York.\nIl suo esordio cinematografico \u00e8 con \"Another Country - La scelta\", film del 1984 diretto dal regista inglese di origine polacca Marek Kanievska, a cui seguono \"La storia fantastica\", \"Giorni di tuono\", lo storico \"Glory\", \"Dracula di Bram Stoker\", i demenziali \"Hot Shots!\" e \"Robin Hood - Un uomo in calzamaglia\" e la commedia romantica \"La ragazza della porta accanto\". Verso la fine degli anni novanta colleziona numerose partecipazioni, sempre in ruoli minori, a film come \"Mowgli - Il libro della giungla\", \"Twister\", \"Bugiardo bugiardo\", \"Il collezionista\".\nNel 2000 lavora nel film \"L'ombra del vampiro\" mentre nel 2004 recita nell'horror-thriller \"Saw - L'enigmista\". Nel 2004 ha prestato la sua voce al protagonista del videogioco \"The Bard's Tale\". Nel 2005 interpreta il ruolo del giovane Karol Wojty\u0142a, nel film per la televisione dedicato alla vita di Papa Giovanni Paolo II. Sempre nel 2005 recita in \"Edison City\", mentre nel 2006 viene diretto da Garry Marshall in \"Donne, regole... e tanti guai!\". Dal 2009 veste i panni di un rinomato ladro d'arte internazionale, Pierre Desperaux, nella serie televisiva \"Psych\".\nVita privata.\nCary Elwes \u00e8 sposato dal 2000 con la fotografa Lisa Marie Kurbikoff, conosciuta nel 1991 e sua fidanzata dal 1997. La coppia ha avuto una figlia, Dominique (2007).\nDoppiatori italiani.\nNelle versioni in italiano dei suoi lavori, Cary Elwes \u00e8 stato doppiato da:\nDa doppiatore \u00e8 sostituito da:"}
{"id": "834139", "revid": "154639", "url": "https://it.wikipedia.org/wiki?curid=834139", "title": "Gerd Theissen", "text": "Biografia.\nThei\u00dfen ha studiato teologia e germanistica e ha conseguito il dottorato in Teologia, specializzazione Nuovo Testamento, nel 1968; nel 1972 consegu\u00ec l'abilitazione sempre nella stessa disciplina. Ha insegnato a Bonn in qualit\u00e0 di docente privato e in seguito a Copenaghen. Dal 1980 al 2008 \u00e8 stato professore di Nuovo Testamento nella Facolt\u00e0 di Teologia evangelica dell'Universit\u00e0 di Heidelberg.\n\u00c8 specializzato in studi sociologici sul cristianesimo delle origini."}
{"id": "834141", "revid": "118788776", "url": "https://it.wikipedia.org/wiki?curid=834141", "title": "Giuseppe Genco Russo", "text": "Biografia.\nGenco Russo, anche conosciuto come \"Zu Peppi Jencu\", era un mafioso con eccellenti agganci politici. Nel 1954, alla morte di Calogero Vizzini, la pubblicistica italiana dell'epoca lo consider\u00f2 il \u00abcapo dei capi\u00bb.\nL'immagine diffusa lo dipinge come un ricco proprietario terriero ed un politico democristiano\nI primi anni.\nGenco Russo era di origini contadine e durante il Fascismo venne denunciato e processato pi\u00f9 volte per i reati pi\u00f9 vari (omicidio pluriaggravato, estorsione, associazione per delinquere), venendo quasi sempre assolto per insufficienza di prove; nel 1927 il questore di Caltanissetta scrisse in un rapporto giudiziario che Genco Russo era \u00abamico di pregiudicati pericolosi [...] capace di delinquere e di turbare col suo operato la tranquillit\u00e0 e la sicurezza dei cittadini\u00bb ed inoltre si era creato una posizione economica \u00abcol ricavato del delitto e con la mafia\u00bb. Nel 1931 Genco Russo venne condannato a sei anni di carcere per associazione a delinquere ma scont\u00f2 soltanto tre anni perch\u00e9 la pena venne commutata in libert\u00e0 vigilata, che venne revocata nel 1938 per buona condotta.\nGenco Russo e Calogero Vizzini organizzarono delle cooperative agricole durante i due dopoguerra, tenendo cos\u00ec a bada la propaganda dei partiti di sinistra, mantenendo il loro potere sui contadini e garantendosi pertanto l'accesso alle terre. Quando finalmente venne attuata la riforma agraria nel 1950, i mafiosi erano nella posizione di poter esercitare il loro tradizionale ruolo di mediazione fra i contadini e i proprietari terrieri e sfruttando le condizioni di miseria dei lavoratori agricoli, ottennero mezzadrie dai proprietari terrieri in cambio di una limitata attuazione della riforma agraria e grandi guadagni sulla mediazione per la vendita delle terre.\nAttivit\u00e0 nel dopoguerra.\nDopo lo sbarco alleato in Sicilia, il Governo militare di occupazione era alla ricerca di antifascisti da sostituire alle autorit\u00e0 locali fasciste e mise Genco Russo a capo della sua citt\u00e0, Mussomeli. Esistono teorie che affermano che Genco Russo venne contattato insieme a Calogero Vizzini per facilitare le operazioni di sbarco alleate e per facilitarne l'avanzata all'interno del territorio siciliano.\nNel 1944 Genco Russo venne dichiarato completamente \u00abriabilitato\u00bb dalla Corte d'Appello di Caltanissetta acquisendo cos\u00ec la rispettabilit\u00e0 che gli consent\u00ec di intraprendere l'attivit\u00e0 politica.\nInizialmente la sua attivit\u00e0 politica consistette nell'appoggiare i separatisti ed i monarchici prima (nel 1946 venne insignito dell'onorificenza di Cavaliere della Corona d'Italia) e la Democrazia Cristiana poi. Alla vigilia delle elezioni politiche del 1948 Genco Russo e il suo associato Calogero Vizzini parteciparono ad un pranzo elettorale della Democrazia Cristiana tenutosi a Villa Igiea a Palermo, a cui era presente anche l'onorevole Calogero Volpe. Genco Russo divenne capo della Democrazia Cristiana e consigliere comunale di Mussomeli nel 1960. Nel 1962 fu costretto a dimettersi perch\u00e9 denunciato in una campagna giornalistica e successivamente fu processato e condannato.\nL'erede di Vizzini.\nGiuseppe Genco Russo fu considerato l'erede naturale di Calogero Vizzini, detto anche \"Don Cal\u00f2. Q\"uando questi mor\u00ec nel 1954, alle esequie Genco Russo si pose alla destra della bara di Don Cal\u00f2, segno inequivocabile che egli aveva preso il posto del defunto come \"capi dei capi\".. Secondo il collaboratore di giustizia Antonino Calderone, Genco Russo divenne il rappresentante mafioso della provincia di Caltanissetta, affermando in particolare che \u00abla notoriet\u00e0 di Vizzini e Genco Russo non era benvista in Cosa nostra per la loro abitudine di mettersi troppo in mostra, rilasciando interviste e facendosi addirittura fotografare. [...] Riferendosi a Genco Russo, Tot\u00f2 Minore [mafioso di Trapani] usava dire: \"L'avete visto oggi, sul giornale, a Gina Lollobrigida?\"\u00bb.\nGenco Russo era presente agli incontri fra mafiosi siciliani ed americani avvenuti al Grand Hotel et des Palmes a Palermo dal 12 al 16 ottobre 1957..\nNel 1960, nel corso della trasmissione televisiva \"Tribuna politica\", fu chiesto ad Aldo Moro il motivo per cui Genco Russo, noto mafioso, fosse stato candidato nelle liste della DC a Mussomeli. Moro rispose che non vi erano elementi certi a carico di Russo e che non competeva alla direzione nazionale del partito valutare tutte le liste locali.\nNel 1964 Genco Russo venne arrestato per associazione a delinquere ed inviato al soggiorno obbligato a Lovere, in provincia di Bergamo. Nel corso del processo Genco Russo chiam\u00f2 a testimoniare in suo favore eminenti personalit\u00e0 politiche, appartenenti al clero, banchieri, medici, avvocati e uomini d'affari. Il suo legale minacci\u00f2 di rendere pubblico il telegramma inviato da 37 deputati democristiani.\nIn difesa di Genco Russo scese anche il sottosegretario della Democrazia Cristiana Calogero Volpe.\nGenco Russo venne condannato a cinque anni di confino dalla Corte d'assise di Caltanissetta ed all'et\u00e0 di 83 anni nel 1976, mor\u00ec serenamente a casa sua."}
{"id": "834142", "revid": "33751", "url": "https://it.wikipedia.org/wiki?curid=834142", "title": "Societ\u00e0 di calcio", "text": ""}
{"id": "834144", "revid": "887364", "url": "https://it.wikipedia.org/wiki?curid=834144", "title": "Neko Majin", "text": " \u00e8 il personaggio di una serie di avventure \"one-shot\" a cui Akira Toriyama, noto disegnatore giapponese autore anche del manga e anime \"Dragon Ball\", ha dedicato otto capitoli usciti e pubblicati dal 1999 al 2005 in Giappone e successivamente in altre parti del mondo, tra cui l'Italia (2007). Il manga \u00e8 diventato famoso grazie a uno dei suoi capitoli successivi, Neko Majin Z, che \u00e8 chiaramente una parodia di \"Dragon Ball Z\". Nonostante siano tre personaggi diversi, i tre protagonisti vengono chiamati tutti con lo stesso nome, ovvero Neko Majin. Solo il terzo Neko Majin \u00e8 distinguibile dagli altri a causa della presenza della finale \"Z\".\nPrimo Neko Majin.\n \u00e8 il primo Neko Majin a comparire nel manga. \u00c8 un gatto antropomorfo, ma dai poteri eccezionali. Ha il pelo blu, gli occhi sempre chiusi e indossa un gilet simile a quello di Fat Bu, con cui presenta molte caratteristiche sia fisiche che caratteriali (il fisico praticamente identico, gli stessi occhi e lo stesso carattere allegro e giocherellone). Questa prima versione del personaggio \u00e8 molto attaccata al denaro, in alcune occasioni alla lettura, ma soprattutto al mangiare. Vive in una piccola casa nel bosco insieme al suo piccolo pesce Yamada Harou.\nStoria.\nAppare per la prima volta quando incontra due ladri, i quali si erano appena persi, e finisce la benzina della loro moto. Per questo, decide di ripagarli comprandogli la benzina in una stazione a circa 20\u00a0km di distanza da casa sua. Quando i due ladri liberano un pericoloso demone rinchiuso in un uovo dallo stesso Neko Majin, quest'ultimo lo affronta per salvare i due ladri e alla fine riesce a sconfiggerlo tramite l'onda \"Neko Hame Ha\", per poi sigillarlo nuovamente all'interno dell'uovo.\nPoteri.\nNeko Majin \u00e8 in grado di utilizzare il \"ki\", infatti pu\u00f2 benissimo volare. Inoltre dispone di un portentoso udito, tanto da riuscire facilmente a sentire il peto di un grillo fino a 8 metri di distanza. Il suo colpo pi\u00f9 potente \u00e8 l'onda \"Neko Hame Ha\", ovvero una chiara parodia dell'onda Kamehameha. Durante la sua prima apparizione dimostra di poter sigillare altre persone all'interno di un uovo semplicemente contando fino a dieci.\nSecondo Neko Majin.\n \u00e8 il secondo Neko Majin a comparire \u00e8 simile al precedente, eccetto per l'abbigliamento e per il pelo: indossa un gilet verde e giallo e il suo pelo \u00e8 bianco, ad eccezione dell'orecchio destro che \u00e8 di colore marrone. Questa seconda versione \u00e8 molto pigra (dorme per circa 31 anni), ma ha a cuore gli amici e gli altri individui.\nStoria.\nAppare per la prima volta quando, dopo essersi svegliato da un sonno lungo 31 anni, aiuta Kojiro che, divenuto insegnante, ha problemi ad insegnare ai suoi tre alunni. In questa occasione, Neko Majin \u00e8 costretto anche a combattere contro un suo vecchio nemico (Asagiri Zame), uno squalo rampicante che terrorizza gli esseri umani mangiando gli altri animali. Nuovamente Neko Majin d\u00e0 dimostrazione della sua forza sconfiggendo il nemico con un semplice colpo energetico. Alla fine riesce a dar fiducia a Kojiro, il quale si dimostrer\u00e0 di avere una forza straordinaria.\nPoteri.\nPossiede tutti i poteri del primo Neko Majin ad'eccezione della capacit\u00e0 di sigillare gli avversari. Possiede una caratteristica unica, ovvero quella di trasformarsi in altre persone o animali\nNeko Majin Z.\n chiamato semplicemente Z o Neko Majin, \u00e8 la terza e ultima versione di Neko Majin. Questo personaggio \u00e8 praticamente identico al primo Neko Majin apparso nella serie, ma \u00e8 devoto soprattutto alle arti marziali, in quanto \u00e8 stato allenato da Son Goku, il protagonista di Dragon Ball.\nQuesta versione \u00e8 sempre un gatto antropomorfo, ma viene chiarito che appartiene alla razza dei Neko Majin, ovvero 28 gatti antropomorfi dal carattere pacifico presenti sulla Terra, i quali possiedono ognuno le Sfere Majin, che alimentano il loro potenziale combattivo. L'aspetto di Neko Majin Z, invece, si differenzia solo per l'abbigliamento: indossa una tuta da combattimento identica a quella di Goku (di cui fu allievo), tranne che per lo stemma, sostituito da una grande Z sulla schiena e dal carattere \"Ne\" sul cuore.\nSulla copertina del quarto, del quinto e del settimo capitolo, il personaggio porta dietro alla schiena il bastone Nyoi-b\u014d, mentre sulle copertine del quinto e del settimo si trova in volo sopra la nuvola d'oro. Nonostante ci\u00f2 questi due oggetti non sono mai stati utilizzati dal protagonista nella serie regolare; si pu\u00f2 presumere che siano semplicemente degli omaggi al mondo di Dragon Ball.\nStoria.\nNeko Majin Z vive nel deserto insieme ad un ragazzo. Entrambi hanno come scopo principale quello di accogliere i turisti giunti da ogni parte del mondo per poi truffarli con uno stratagemma particolare. Quando Onio e sua moglie giungono sulla Terra per conquistarla, Neko Majin Z affronta il Saiyan, riuscendo a resistergli anche dopo la trasformazione in Super Saiyan. Alla fine, dopo essersi trasformato in Super Neko Majin, sconfigge Onio con una \"Neko Hame Ha\".\nRiappare quando incontra ThunderBolt, il pi\u00f9 forte del mondo, al quale propone di combattere. Prima di cominciare, i due vengono interrotti dall'arrivo di Onio, il quale \u00e8 giunto sulla Terra insieme a Creeza, con l'intento di far combattere il compagno contro Neko Majin. Tuttavia lo scontro vero e proprio non viene mostrato nel manga, ma viene rinviato dopo due giorni e poi concluso con la vittoria di Neko Majin.\nDopo circa cinque mesi passati dallo scontro tra Neko Majin e Creeza, Vegeta viene inviato sulla Terra per ordine di Freezer alla ricerca di Onio e Creeza. Neko Majin si scontra con Vegeta, il quale si trova subito in difficolt\u00e0 finch\u00e9 entrambi i guerrieri non si trasformano. Poco prima di ricominciare a combattere, Vegeta \u00e8 costretto a partire ed abbandonare la Terra.\nRiappare in seguito quando Usa Majin si reca da lui per rubargli la Majin sfera. Per fare in modo che Neko Majin gli ceda di sua spontanea volont\u00e0 la sfera, arriva a minacciare di distruggere l'action figure di Son Goku, maestro di Neko Majin. Quando Majin Bu attacca di sorpresa Usa Majin, Neko Majin si riprende la sfera e, dopo aver riottenuto i suoi poteri, si prepara a combattere a sconfiggere il suo avversario.\nQuando il suo maestro Son Goku si dirige da lui per valutare l'esito dei suoi allenamenti, Neko Majin lo affronta alla pari, finch\u00e9 non viene sconfitto. Viene, infine, teletrasportato a casa di Goku per combattere un avversario che nemmeno Ub, Goten, Gohan, Pan e lo stesso Goku sono stati in grado di sconfiggere; il nemico si riveler\u00e0 solo un semplice topo che infestava la cantina della casa di Goku.\nPoteri.\nNeko Majin Z, invece, dispone di capacit\u00e0 ben superiori a quelle di Neko Majin, ma non possiede la capacit\u00e0 di trasformarsi in altre persone o animali. Perci\u00f2 \u00e8 solito ricorrere ad un travestimento da Koala per non essere riconosciuto. Durante lo scontro con Onio, Neko Majin si trasforma in \"Super Neko Majin\", chiara parodia del Super Saiyan; la trasformazione consiste non solo nell'aumento della forza, ma provoca alcuni cambiamenti all'aspetto di Neko Majin, quali il pelo dal blu al biondo e il cambiamento dell'aura percorsa da scariche elettriche. Anche in questa versione \u00e8 in grado di eseguire l'onda \"Neko Hame Ha\".\nIl potere di Neko Majin Z \u00e8 dovuto soprattutto alla sua Majin sfera, ovvero la sorgente dei poteri di tutti i Neko Majin presenti nel mondo. Quando ne \u00e8 privo, Neko Majin perde tutte le sue forze."}
{"id": "834145", "revid": "247222", "url": "https://it.wikipedia.org/wiki?curid=834145", "title": "MC Hammer", "text": "Raggiunse la massima popolarit\u00e0 negli anni ottanta e primi anni novanta, ma \u00e8 conosciuto anche per aver drammaticamente sperperato il suo patrimonio.\nBiografia.\nIl suo album di debutto fu \"Feel My Power\" (1987). Il disco vendette oltre 60.000 copie, e ci\u00f2 port\u00f2 molte offerte da varie etichette discografiche.\nBurrell all'inizi\u00f2 rifiut\u00f2 di firmare un contratto per la Capitol Records, ma dopo un sostanziale incremento di offerta, accett\u00f2. Il disco di esordio venne poi ripubblicato con il titolo \"Let's Get It Started\". Alla fine l'album fu triplo platino.\nLa seconda uscita, \"Please Hammer Don't Hurt 'Em\" (1990), includeva il celeberrimo singolo \"U Can't Touch This\". Nonostante la massiccia diffusione su radio e TV, la canzone si ferm\u00f2 alla posizione numero 8 della classifica di Billboard. I singoli successivi furono \"Have You Seen Her\" e \"Pray\". Alla fine, l'album fu il primo della storia dell'hip hop a vincere il Disco di diamante, vendendo oltre 10 milioni di copie.\nMolte critiche arrivarono per la ripetitiva natura delle sue liriche e per il suo frequente utilizzo di campionamenti nelle sue canzoni. Fu sbeffeggiato in video musicali di 3rd Bass, The D.O.C. e Ice Cube. Comunque Ice-T lo difese nel 1991 nell'album \"O.G. Original Gangster\":\nMolti considerarono ci\u00f2 una stranezza, conoscendo il disprezzo che Ice-T provava per coloro che \"si vendono\", ma egli stesso precis\u00f2 che non \u00e8 contro i pop-rapper sin dall'inizio della carriera, come Hammer era stato, ma solo contro i rapper che dall'atteggiamento hardcore o \"dirty\" si \"convertono\" al pop rap per vendere pi\u00f9 dischi.\nDopo aver tolto la sigla MC dal suo nome d'arte, Burrell pubblic\u00f2 \"Too Legit to Quit\" nel 1991. Hammer colse l'occasione per rispondere alle critiche in alcune canzoni dell'album. Nel 1994, usc\u00ec l'album \"The Funky Headhunter\" che rilanci\u00f2 la sua carriera dopo varie delusioni ed ebbe grande successo con i singoli \"Pumps and a Bump\" e \"It's All Good\".\nNel 1995, Hammer pubblic\u00f2 \"Inside Out\", che i critici definirono \"sfocato\". L'album raggiunse appena la posizione numero 119 delle classifiche e l'etichetta per la quale il rapper lavorava in quel periodo, la Giant Records, lo cancell\u00f2 dalla lista. A causa del continuo calo di vendite e di uno stile di vita lussuoso Burrell, che era in debito di 13 milioni di dollari, fin\u00ec in bancarotta il 3 aprile 1996. Dopo aver firmato con la EMI, pubblic\u00f2 la raccolta \"Greatest Hits\", appena sei mesi dopo il fallimento economico.\nDopo gli attentati dell'11 settembre 2001, Hammer pubblic\u00f2 il patriottico album \"Active Duty\". Don\u00f2 parte dei guadagni alle associazioni di beneficenza relative all'11 settembre. Nel 2004 usc\u00ec \"Full Blast\". Nessuno di questi album ebbe molto successo.\nNel febbraio 2006 usc\u00ec il primo singolo, \"Look\", tratto dal disco \"Look 3X\" caratterizzato da uno stile nuovo, palesemente da club, non pi\u00f9 \"old school\", e che si avvicina in qualche modo anche al crunk. Hammer a partire dal 2006 scrive frequentemente su un suo blog.."}
{"id": "834146", "revid": "110157", "url": "https://it.wikipedia.org/wiki?curid=834146", "title": "Sheffield (album)", "text": ""}
{"id": "834147", "revid": "125274630", "url": "https://it.wikipedia.org/wiki?curid=834147", "title": "Arnoldstein", "text": "Arnoldstein (\"Oristagno\" in italiano storico; \"Podklo\u0161ter\" in sloveno) \u00e8 un comune austriaco di abitanti nel distretto di Villach-Land, in Carinzia; ha lo status di comune mercato (\"Marktgemeinde\").\nGeografia fisica.\nArnoldstein si trova tra le Alpi Giulie e le Caravanche. Nei suoi pressi vi \u00e8 il monte Forno dove passa la triplice frontiera (), ovvero il luogo in cui si incontrano i confini di Stato di Austria, Italia e Slovenia. Nel territorio comunale il torrente Slizza confluisce nella Gail.\nStoria.\nL'area dove sorge Arnoldstein era gi\u00e0 abitata nell'antichit\u00e0; in epoca romana lungo la sponda sinistra della Slizza si trovava una strada che collegava Aquileia a Viruno (nei pressi di Klagenfurt am W\u00f6rthersee). Il nome deriverebbe da un presunto fondatore del monastero fortificato, il cavaliere Arnold. Il monastero fu prima sotto la giurisdizione del Patriarcato di Aquileia poi, dal 1014, del Principato vescovile di Bamberga; oggi dell'edificio ne restano le rovine.\nNel 1880 Arnoldstein comprendeva il 39,7% di popolazione di lingua slovena, diminuiti al 9,2% nel 1951. Nel 2001 soltanto il 2,1% degli abitanti si \u00e8 dichiarato appartenente al gruppo sloveno. Il Trattato di Saint-Germain del 1919 assegn\u00f2 la frazione di Th\u00f6rl, nel comune catastale di Th\u00f6rl-Maglern, all'Italia: divenne cos\u00ec frazione di Tarvisio con il nome di Porticina. Nel 1924 torn\u00f2 all'Austria e al comune di Arnoldstein.\nMonumenti e luoghi d'interesse.\nIl convento.\nAd Arnoldstein si trovano le rovine di un monastero (Kloster) benedettino la cui fondazione risale al 1106. L'imperatore Enrico II il Santo cedette alla diocesi di Bamberga da lui fondata nel 1007 ampi territori tra cui anche la zona attorno ad Arnoldstein. Dopo che il castello fu concesso in feudo alla famiglia degli Eppensteiner, essa lo sottrasse per un lungo periodo alla diocesi. Nel 1106 il vescovo Ottone I lo ricondusse nelle mani della diocesi. Fece smantellare il castello e costruire un convento abitato dai Benedettini di Michelsberg, nelle vicinanze di Bamberga, e lo dot\u00f2 di beni provenienti dai dintorni. Il convento fu poi ampliato e fortificato, per via della sua posizione esposta su un importante asse stradale fra il Danubio e l'Italia settentrionale. \nIl convento sub\u00ec durissimi contraccolpi dopo il terremoto del 1348 (Terremoto del Friuli del 1348) ed il crollo del monte Dobratsch che ne segu\u00ec e le invasioni dei Turchi Ottomani nel secolo XV. Seguirono la crisi dovuta alla Riforma di Martin Lutero nel secolo XVI, due incendi nel Seicento e uno nel Settecento. Nel 1783 il convento fu sciolto dall'imperatore Giuseppe II d'Asburgo-Lorena. Un ulteriore incendio ci fu nel 1883 e poi, vista la mancanza di risorse, i piani superiori delle rovine vennero smantellati. Dopo che il Comune venne in possesso dei resti dell'edificio, fra il 1980 ed il 2009 furono compiuti vari restauri con la creazione di soffitti e l'installazione di finestre. Dal monastero prende spunto il romanzo \"Der Fluch der Rose\" (\"La maledizione della rosa\"), un romanzo storico del 2019, ricco di intrighi e fosche vicende, scritto da Iny Lorentz (Iny Klocke e Elmar Wohlrath), ambientato alla fine del XV secolo.\nGeografia antropica.\nSuddivisioni amministrative.\nIl territorio comprende 21 localit\u00e0 (tra parentesi il nome in lingua slovena e numero di abitanti al 1\u00ba gennaio 2015), di cui sei comuni catastali (quelli segnati con l'asterisco):\nInfrastrutture e trasporti.\nIl comune \u00e8 accessibile tramite l'autostrada austriaca A2 o via treno."}
{"id": "834150", "revid": "201394", "url": "https://it.wikipedia.org/wiki?curid=834150", "title": "Free improvisation", "text": ""}
{"id": "834154", "revid": "77358", "url": "https://it.wikipedia.org/wiki?curid=834154", "title": "Slog", "text": ""}
{"id": "834157", "revid": "110157", "url": "https://it.wikipedia.org/wiki?curid=834157", "title": "We Bring the Noise!", "text": "We Bring the Noise! \u00e8 un album del gruppo musicale tedesco Scooter."}
{"id": "834158", "revid": "287204", "url": "https://it.wikipedia.org/wiki?curid=834158", "title": "Contea di Clarke (Alabama)", "text": "La contea di Clarke, in inglese Clarke County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 25.833 abitanti. Il capoluogo di contea \u00e8 Grove Hill. Il nome le \u00e8 stato dato in onore al generale John Clarke della Georgia. Nella contea \u00e8 vietata la vendita di alcolici, tranne che nella citt\u00e0 di Jackson.\nGeografia fisica.\nLa contea si trova nella parte sud-occidentale dell'Alabama. Lo United States Census Bureau certifica che l'estensione della contea \u00e8 di 3.244 km\u00b2, di cui 3.207 km\u00b2 su terraferma e i rimanenti 37 km\u00b2 di acque interne. Il fiume Tombigbee scorre lungo l'estremit\u00e0 occidentale della contea e il fiume Alabama scorre lungo la parte orientale, prima che i due si incontrino e formino il fiume Mobile all'estremit\u00e0 meridionale di Clarke. Diversi affluenti dei fiumi, tra cui Jackson, Tattilaba, Bashi e Bassett, attraversano l'area. \nContee confinanti.\nLa contea confina con:\nStoria.\nLa contea di Clarke fu creata dal Governo Territoriale del Mississippi il 10 dicembre 1812, da alcune terre prese dalla contea di Washington. Il nome le \u00e8 stato dato in onore al generale John Clarke della Georgia. L'area \u00e8 stata rivendicata dai Creek e Choctaws, con lo spartiacque dei fiumi Alabama e Tombigbee che sono la linea di demarcazione tra le due popolazioni. Le citt\u00e0 non-Indiane erano situate lungo i fiumi Alabama e Tombigbee durante i primi anni di insediamento; l'apertura della Federal Road port\u00f2 ancora pi\u00f9 coloni. Durante la Guerra Creek del 1813-14, i coloni costruirono diversi forti nella Contea di Clarke per proteggersi dagli attacchi. Nel settembre del 1813, Fort Sinquefield fu teatro di un attacco da parte di un gruppo bellico di Creek in cui furono massacrati diversi coloni. I Creek cedettero le loro terre della contea nel trattato di Fort Jackson nel 1814, e i Choctaw cedettero le loro terre nel Trattato di Dancing Rabbit Creek nel 1830.\nDurante la guerra civile, la contea sostenne gli Stati Confederati d'America con 10 brigate, per un totale di circa 1.100 uomini. Le strutture di costruzione navale e una segheria a vapore di Oven Bluff rifornivano la Confederazione di cannoniere e materiali da costruzione. Mentre il settore agricolo precipit\u00f2 in seguito alla guerra civile, l'industria forestale, aiutata dalla fondazione della Mobile and Birmingham Railroad, divenne l'industria di punta della contea.\nSociet\u00e0.\nEvoluzione demografica.\nSecondo il censimento del 2000 la composizione etnica della citt\u00e0 \u00e8 55.94% bianchi, 43.02% neri, 0.22% nativi americani, 0.16% asiatici, 0.16% di altre razze, e 0.49% di due o pi\u00f9 etnie. Il 0.65% della popolazione \u00e8 ispanica.\nCultura.\nIstruzione.\nIl sistema scolastico della Contea di Clarke impiega attualmente circa 220 insegnanti che guidano pi\u00f9 di 3.600 studenti in nove scuole. Inoltre, il Thomasville City School System impiega attualmente pi\u00f9 di 100 insegnanti che guidano pi\u00f9 di 1600 studenti. La contea di Clarke include anche due scuole private, frequentate da 800 studenti. L'Alabama Southern Community College, un college universitario pubblico della durata di due anni fondato nel 1965, possiede sedi universitarie sia a Thomasville che a Jackson.\nEconomia.\nPer i suoi primi 50 anni, la contea di Clarke era praticamente coperta di cannabis, rendendo quasi impossibile l'agricoltura di piantagione su larga scala. Nonostante ci\u00f2, gli agricoltori della contea, come quelli di tutta l'Alabama, facevano affidamento sul cotone, insieme al grano, come loro principale prodotto agricolo. Intorno al 1850, con la rimozione dei canneti, la contea vide un aumento del 55% della popolazione. Dopo la guerra civile, con il calo del valore del cotone, gli allevatori della contea di Clarke cercarono di diversificare le loro colture. All'inizio del secolo, il tonchio del bulbo rovinava la coltivazione del cotone e gli agricoltori cominciarono a coltivare avena, grano, mais, arachidi, noci pecan, piselli e patate. Molti passarono anche all'industria del legno, dato che la contea di Clarke aveva un'abbondante disponibilit\u00e0 di pino giallo.\nDurante la Grande Depressione, l'industria forestale e l'agricoltura precipitarono. Dopo la seconda guerra mondiale, l'industria forestale ricominci\u00f2 a crescere.\nOccupazione.\nLa forza lavoro nell'odierna contea di Clarke \u00e8 divisa tra le seguenti categorie professionali:\nInfrastrutture e trasporti.\nPrincipali strade ed autostrade.\nLe principali vie di trasporto della contea sono:\nAeroporti.\nNella contea sono presenti due aeroporti pubblici: il Grove Hill Municipal Airport e il Jackson Municipal Airport."}
{"id": "834163", "revid": "2153076", "url": "https://it.wikipedia.org/wiki?curid=834163", "title": "The Stadium Techno Experience", "text": "The Stadium Techno Experience \u00e8 un album degli Scooter del 2003.\nSeconda Edizione.\nL'album usc\u00ec anche in una seconda edizione dove la traccia \"Roll Baby Roll\" viene modificata ed intitolata \"Swingin' in the Jungle\""}
{"id": "834166", "revid": "6910330", "url": "https://it.wikipedia.org/wiki?curid=834166", "title": "Mind the Gap", "text": ""}
{"id": "834171", "revid": "965985", "url": "https://it.wikipedia.org/wiki?curid=834171", "title": "Who's Got the Last Laugh Now?", "text": "Who's Got the Last Laugh Now? \u00e8 un album degli Scooter del 2005."}
{"id": "834173", "revid": "229538", "url": "https://it.wikipedia.org/wiki?curid=834173", "title": "Klub Sportowy Widzew \u0141\u00f3d\u017a", "text": "Il Widzew \u0141\u00f3d\u017a (nome completo: \"Klub Sportowy Widzew \u0141\u00f3d\u017a Sp\u00f3\u0142ka Akcyjna\") \u00e8 una societ\u00e0 calcistica polacca con sede nella citt\u00e0 di \u0141\u00f3d\u017a. Milita attualmente nella I liga, la seconda divisione del campionato polacco.\nFondata nel 1922, nella sua storia ha vinto quattro campionati polacchi, una Coppa e una Supercoppa di Polonia. In ambito europeo il massimo risultato \u00e8 il raggiungimento delle semifinali della Coppa dei Campioni 1982-1983, dove fu sconfitto dalla Juventus.\nStoria.\nIl Widzew \u0141\u00f3d\u017a viene fondato il 5 novembre 1910 a \u0141\u00f3d\u017a. A quel tempo in Polonia una manifestazione nazionale non \u00e8 ancora stata creata, cos\u00ec comincia a giocare nel campionato cittadino.\nGioca il primo campionato in massima divisione nel 1948, ma si classifica ultimo e quindi retrocede. Una nuova retrocessione avviene nel 1952, al terzo livello, e fino alla stagione 1972/73 non sale mai oltre questa soglia. In quell'occasione la squadra torna in seconda divisione, mentre due anni dopo riconquista la massima divisione.\nIl Widzew si ambienta subito nella nuova categoria, tanto che al secondo anno, nel campionato 1976-1977, \u00e8 gi\u00e0 vicecampione. Esordisce cos\u00ec nelle competizioni europee nella Coppa UEFA 1977-1978; qui, dopo aver eliminato gli inglesi del Manchester City viene eliminato nei sedicesimi dagli olandesi del PSV. Il Widzew si classifica secondo anche nel campionato 1978-1979, ed ottiene un'altra partecipazione alla Coppa UEFA, che viene per\u00f2 conclusa al primo turno. \u00c8 nuovamente secondo nel campionato 1979-1980; nella successiva Coppa UEFA 1980-1981 la squadra elimina prima il Manchester United poi la Juventus, quest'ultima ai tiri di rigore: il \"penalty\" decisivo che elimina gli italiani viene segnato dal futuro bianconero Zbigniew Boniek. Viene eliminato negli ottavi dall'Ipswich Town, che sar\u00e0 poi finalista.\nNella stagione 1980-1981 il Widzew pu\u00f2 finalmente festeggiare il primo titolo nazionale, staccando in classifica finale il Wis\u0142a Cracovia di due punti. Nella Coppa dei Campioni 1981-1982 viene sorteggiato al primo turno con l'Anderlecht che vince entrambi gli incontri ed elimina subito i polacchi. Il Widzew vince per\u00f2 un secondo titolo consecutivo; stavolta la partecipazione alla Coppa dei Campioni \u00e8 ben pi\u00f9 soddisfacente: la squadra elimina facilmente i maltesi dell'Hibernians, tocca poi gli austriaci del Rapid Vienna, ed infine al Liverpool. Incontra di nuovo la Juventus, questa volta in semifinale. All'andata a Torino la partita finisce 2-0 per i padroni di casa, ma il 2-2 in Polonia qualifica per la finale di Atene la squadra italiana. Negli anni a seguire, il Widzew ottiene due secondi posto consecutivi nel 1982-1983 e nel 1983-1984, a cui fanno seguito due partecipazioni alla Coppa UEFA in cui i polacchi non vanno oltre gli ottavi di finale.\nNel campionato 1984-1985 il Widzew si classifica terzo, ma quella stagione sar\u00e0 ricordata soprattutto per la prima vittoria della Coppa di Polonia. Nell'unica partecipazione alla Coppa delle Coppe per\u00f2, il Widzew viene eliminato al primo turno dai turchi del Galatasaray. Negli anni a seguire, dopo un altro terzo posto nel campionato 1985-1986 ed un'altra partecipazione alla Coppa UEFA si assiste ad un calo nei risultati, fino al quindicesimo posto nella stagione 1989-1990 che costa al club la retrocessione in seconda divisione. Tuttavia il Widzew si classifica subito al secondo posto, e riesce a risalire immediatamente al massimo livello. Si classifica terzo nel campionato 1991-1992, che vale la qualificazione alla Coppa UEFA 1992-1993, ma viene eliminato al primo turno dai tedeschi dell'Eintracht Frankfurt con un pesante passivo di 11-2.\nUna nuova vittoria del campionato, la terza, arriva al termine della stagione 1995-1996, a cui fa seguito la Supercoppa. La stagione successiva il Widzew fa il suo debutto nella nuova Champions League, dove elimina nel turno preliminare i campioni danesi del Br\u00f8ndby. Accede poi alla fase a gruppi, e qui viene sorteggiato con l'Atl\u00e9tico Madrid, il e la Steaua Bucurest. Finisce a pari punti con i romeni ma si classifica terzo grazie alla differenza reti, venendo ugualmente eliminato. Anche nella stagione successiva conquista il titolo polacco, il quarto. Nella successiva Champions League \u00e8 nettamente sconfitto dal al secondo turno preliminare, e viene quindi eliminato. Una nuova partecipazione alla Champions League avviene nella stagione 1999-2000: in campionato la squadra si classifica secondo alle spalle del Wis\u0142a, ma una squalifica internazionale della squadra di Cracovia fa s\u00ec che sia il Widzew secondo a partecipare alla pi\u00f9 importante manifestazione continentale per club. Tuttavia la Fiorentina elimina i polacchi nel terzo turno preliminare. In conseguenza di questo risultato la squadra accede alla Coppa UEFA 1999-2000, ma viene eliminata al secondo turno dal Monaco.\nGli anni duemila sono caratterizzati da una serie di piazzamenti in cui il Widzew raramente si classifica nella met\u00e0 superiore della classifica, fino al campionato 2003-2004 dove arriva ultimo e viene quindi retrocesso. Il Widzew trascorre due campionati in seconda divisione prima di disputare nuovamente il massimo campionato; dopo altrettanti campionati in Ekstraklasa \u00e8 di nuovo retrocesso. Vince subito la seconda divisione ma non viene promosso, l'anno successivo si classifica di nuovo primo, ed ottiene finalmente la promozione. Conclude la Ekstraklasa 2010-2011 in nona posizione, mentre l'anno successivo \u00e8 undicesimo.\nIl 25 luglio 2020, nonostante la sconfitta interna contro lo Znicz Pruszkow, viene promosso in I Liga dove mancava da 5 cinque stagioni."}
{"id": "834177", "revid": "1082210", "url": "https://it.wikipedia.org/wiki?curid=834177", "title": "Ufficio delle Nazioni Unite per il controllo della droga e la prevenzione del crimine", "text": "L\u2019Ufficio delle Nazioni Unite per il controllo della droga e la prevenzione del crimine (\"United Nations Office on Drugs and Crime\", UNODC) \u00e8 un'agenzia delle Nazioni Unite fondata nel 1997 come ufficio per il controllo della droga e la prevenzione del crimine unendo il Programma internazionale delle Nazioni Unite per il controllo della droga (UNDCP) e la Divisione per la prevenzione del crimine e la giustizia criminale all'Ufficio delle Nazioni Unite per il controllo della droga e la prevenzione del crimine a Vienna nel 2002.\nStruttura organizzativa.\nL'agenzia, che comprende circa 1500 dipendenti in tutto il mondo, ha sede a Vienna, in Austria, con 21 succursali e due uffici intermediari, uno a Bruxelles e l'altro a New York. L'agenzia \u00e8 diretta da un direttore esecutivo nominato dal segretario delle Nazioni Unite. Dal 1\u00ba febbraio 2020 la posizione \u00e8 ricoperta dal diplomatico egiziano Ghada Fathi Waly. Gli obiettivi di lungo periodo di questo ufficio sono di fornire strumenti ai governi per combattere il traffico di droga, il terrorismo, la corruzione e problemi simili, aumentare la conoscenza di questi problemi fra le istituzioni governative e le agenzie, e di sensibilizzare l'opinione pubblica su questi problemi, sia a livello locale e nazionale che globale. Circa il 90% dei finanziamenti proviene da donazioni volontarie, principalmente dai governi.\nL'UNODC incorpora anche il segretariato dell'Organo internazionale per il controllo degli stupefacenti (INCB).\nObiettivi e funzioni.\nL'UNODC \u00e8 stato fondato per assistere l'ONU per indirizzare una risposta coordinata e globale ai problemi di traffico illegale di droghe, abuso di stupefacenti, prevenzione della criminalit\u00e0 e giustizia criminale, terrorismo internazionale e corruzione. Questi obiettivi sono perseguiti attraverso tre funzioni principali: ricerca, consulenza e sostegno ai governi nell'adozione e attuazione di varie convenzioni contro criminalit\u00e0 organizzata, droga, terrorismo, corruzione, trattati, protocolli cos\u00ec come assistenza tecnica e finanziaria ai suddetti governi per affrontare queste situazioni nei loro Paesi.\nQueste sono le principali tematiche di cui l'UNODC si occupa: sviluppo alternativo, corruzione, giustizia penale, prevenzione della criminalit\u00e0, traffico e utilizzo di sostanze stupefacenti, HIV e AIDS, tratta di esseri umani, tratta di migranti, riciclaggio di denaro, criminalit\u00e0 organizzata, pirateria, prevenzione del terrorismo.\nRelazione sulla droga nel mondo.\nLa \"Relazione sulla droga nel mondo\" \u00e8 una pubblicazione annuale che rappresenta una valutazione completa e globale del problema internazionale della droga, con informazioni dettagliate sulla situazione del traffico illecito di stupefacenti. Esso fornisce stime e informazioni sulla produzione, il traffico e l'uso di opio, eroina, cocaina, cannabis e anfetamine. La relazione, basata su dati e stime forniti da governi, UNODC e altre istituzioni internazionali cerca di individuare trends e evoluzioni del mercato illegale globale di stupefacenti.\nAttraverso la \"Relazione sulla droga nel mondo\", l'UNODC cerca di accrescere la conoscenza degli Stati sul traffico illecito mondiale della droga e sensibilizzare sulla tematica del bisogno di un costante monitoraggio e raccolta di dati sul traffico illecito di droghe.\nTrattati.\nLe convenzioni delle Nazioni Unite e i loro relativi protocolli sostengono l'UNODC.\nTrattati in riferimento alla criminalit\u00e0.\nConvenzione delle Nazioni Unite contro la criminalit\u00e0 organizzata transnazionale e i relativi protocolli.\nLa Convenzione delle Nazioni Unite contro la criminalit\u00e0 organizzata \u00e8 uno strumento vincolante entrato in vigore il 29 settembre 2003, attraverso cui gli Stati aderenti si impegnano ad adottare una serie di misure contro la criminalit\u00e0 organizzata transnazionale. Gli Stati che ratificano la Convenzione hanno l'obbligo di creare dei reati corrispondenti negli ordinamenti interni al fine di combattere il problema, di creare nuove ampie strutture per reciproca assistenza legale, per l'estradizione, la cooperazione per l'applicazione delle leggi e l'assistenza tecnica.\nLa Convenzione costituisce un passo importante nell'ambito della criminalit\u00e0 organizzata transnazionale perch\u00e9 riconosce la seriet\u00e0 del problema e aumenta la consapevolezza degli Stati dell'importanza di misure di cooperazione. La Convenzione \u00e8 accompagnata da tre diversi Protocolli; il Protocollo per Prevenire, Reprimere e Punire la Tratta di Esseri Umani, specialmente Donne e Bambini; il Protocollo contro la Tratta di Migranti via Terra, Mare e Aria e il Protocollo contro la Produzione Illecita e il Traffico di Armi da Fuoco, le loro Parti, Componenti e Munizioni. Il Protocollo per Prevenire, Reprimere e Punire la Tratta di Esseri Umani, specialmente Donne e Bambini mira a fornire un accordo per le indagini e i processi per i reati interni ad uno Stato. Un altro obiettivo del protocollo \u00e8 di proteggere le vittime di tratta di esseri umani col massimo rispetto. Il Protocollo contro la tratta di migranti via terra, mare e aria riguarda il crescente problema del ruolo della criminalit\u00e0 organizzata nella Tratta di Migranti. Il protocollo mira a combattere e prevenire la tratta transnazionale di migranti e a promuovere misure di cooperazione per proteggere le vittime. Il Protocollo contro la produzione illecita e il traffico di armi da fuoco, le loro parti, componenti e munizioni \u00e8 stato adottato per fornire misure di cooperazione contro la fabbricazione illecita e il traffico di armi da fuoco, le loro parti, componenti e munizioni. Adottandola i governi si sono impegnati a introdurre negli ordinamenti interni i relativi reati di fabbricazione illecita e riservando al governo l'autorizzazione e la tracciabilit\u00e0 delle munizioni.\nConvenzione delle Nazioni Unite contro la corruzione.\nNella risoluzione 55/61, l'Assemblea generale ha riconosciuto che era preferito uno strumento legale a livello internazionale contro la corruzione, autonomo rispetto alla Convenzione delle Nazioni Unite contro la criminalit\u00e0 organizzata transnazionale. Il testo della Convenzione \u00e8 stato negoziato durante sette sessioni tenutesi fra il 21 gennaio 2002 e il 1\u00ba ottobre 2003. La Convenzione \u00e8 stata adottata dall'Assemblea generale il 31 ottobre 2003. Nel 2003, le Nazioni Unite hanno adottato la Convenzione delle Nazioni Unite contro la corruzione (UNCAC). Questa \u00e8 entrata in vigore nel Dicembre 2005. Al 9 novembre 2012, 140 Paesi l'hanno sottoscritta e 164 Paesi l'hanno ratificata.\nL'UNODC, come guardiano della UNCAC, \u00e8 anche uno dei fondatori dell'Accademia contro la corruzione internazionale (IACA), la cui funzione principale \u00e8, fra le altre, di facilitare una maggiore attuazione della UNCAC.\nTrattati relativi alle droghe.\nEsistono tre trattati relativi alle droghe come riferimento per i programmi dell'UNODC. Questi sono: la Convenzione unica sugli stupefacenti, del 1961, modificata dal Protocollo del 1972; la Convenzione sulle Sostanze Psicotrope del 1971 e la Convenzione delle Nazioni Unite contro il traffico illecito di sostanze stupefacenti e sostante psicotrope del 1988.\nQuesti tre principali trattati per il controllo di sostanze stupefacenti sono di supporto l'uno dell'altro e complementari. Uno scopo importante dei primi due trattati \u00e8 di codificare misure di controllo applicabili a livello internazionale, al fine di assicurare la disponibilit\u00e0 di sostanze stupefacenti e sostanze psicotrope per finalit\u00e0 scientifiche e mediche e prevenire il loro sviamento verso canali illeciti. Inoltre, includono anche delle misure generali sul traffico e l'abuso di droghe.\nCampagne.\nL'UNODC si occupa di lanciare campagne di sensibilizzazione in relazione alle tematiche della droga e della prevenzione della criminalit\u00e0. Il 26 giugno di ogni anno cade la Giornata internazionale contro l'abuso di sostanze stupefacenti e traffico illecito. Il 9 dicembre di ogni anno l'UNODC commemora la Giornata internazionale contro la corruzione.\n\u201cDo Drugs Control your Life?\u201d- Campagna internazionale contro la droga\nL'UNODC ha iniziato questa campagna internazionale per sensibilizzare con riguardo al pericolo che le droghe illegali rappresentano per la societ\u00e0 nel suo complesso, e soprattutto verso i pi\u00f9 giovani. L'obiettivo della campagna \u00e8 di mobilitare supporto e di ispirare le persone ad agire contro l'abuso e il traffico di droghe. La campagna incoraggia i giovani a mettere al primo posto la salute e a non fare uso di droghe.\n\u201cYour No Counts\u201d- Campagna internazionale contro la corruzione\nL'UNODC si \u00e8 unita con il Programma delle Nazioni Unite per lo sviluppo (UNDP) per condurre questa campagna che si focalizza su come la corruzione ostacoli gli sforzi per il raggiungimento dei Millennium Development Goals (Obiettivi di sviluppo del nuovo Millennio), indebolisca la democrazia e il ruolo della legge, porti alla violazione dei diritti umani, distorca i mercati, eroda la qualit\u00e0 della vita e permetta alla criminalit\u00e0 organizzata, al terrorismo e ad altre minacce per la sicurezza umana di prosperare.\n\u201cThink AIDS\u201d- Campagna mondiale contro l'AIDS\nI giovani compresi fra l'et\u00e0 di 15 e 24 anni contano per il 40% delle infezioni di HIV fra gli adulti (15+) a livello mondiale. In alcune parti del mondo, le modalit\u00e0 pi\u00f9 frequenti di trasmissione dell'HIV per queste persone l'uso pericoloso di droghe che si iniettano e i rapporti sessuali non protetti.\nPer il fatto che \u00e8 pi\u00f9 alta la probabilit\u00e0 che i giovani facciano uno di droghe, l'UNODC punta a questa fascia d'et\u00e0 per una campagna di sensibilizzazione sull'uso di droghe e la sua connessione con la diffusione dell'HIV e dell'AIDS. Lo slogan: \u201dPensa prima di iniziare...pensa prima di iniettare...pensa prima di condividere\u201d \u00e8 utilizzato come provocazione verso i giovani, invitandoli a considerare le conseguenze dell'uso di droghe, specialmente delle droghe che si iniettano."}
{"id": "834178", "revid": "287204", "url": "https://it.wikipedia.org/wiki?curid=834178", "title": "Widzew Lodz", "text": ""}
{"id": "834187", "revid": "1714743", "url": "https://it.wikipedia.org/wiki?curid=834187", "title": "Gisella di Baviera", "text": "Biografia.\nGisella, figlia di Enrico II \"il Litigioso\" e di Gisella di Borgogna, nel 995 sposa Stefano d'Ungheria, da cui ha tre figli:\nContribuisce con fervore all'opera di cristianizzazione dell'Ungheria a fianco del marito.\nDopo la morte di questi, nel 1045 \u00e8 costretta a lasciare l'Ungheria e si ritira in clausura nel monastero di Niedernburg a Passavia, dove rimane fino alla morte. Ancora oggi la sua tomba \u00e8 meta di pellegrinaggio religioso.\nReliquie della beata sono conservate anche nella Cattedrale di San Michele di Veszpr\u00e9m.\nNel XVIII secolo fu aperto il processo di canonizzazione, ma ebbe esito negativo. Fu dichiarata beata nel 1975.\nL'arciduchessa Gisella d'Asburgo-Lorena, figlia dell'imperatore Francesco Giuseppe I d'Austria e di Elisabetta di Baviera, nata nel 1856, venne chiamata cos\u00ec in sua memoria."}
{"id": "834188", "revid": "1318789", "url": "https://it.wikipedia.org/wiki?curid=834188", "title": "The Ultimate Aural Orgasm", "text": "The Ultimate Aural Orgasm \u00e8 il dodicesimo album studio degli Scooter ed \u00e8 il primo con Michael Simon. La copertina si basa su quella dell'album del \"Music for the Masses\" dei Depeche Mode\nIl disco.\nIl testo e la musica di \"Behind the Cow\" sono basati su una versione di \"What Time Is Love?\" dei The KLF e \"Black Celebration\" dei Depeche Mode.\nIn \"The United Vibe\" viene ripresa la melodia di \"Goin' Crazy\" celebre hit Techno/Trance di \"Sven-R-G\".\nIn \"The Shit That Killed Elvis\" partecipa Jimmy Pop del gruppo pop americano The Bloodhound Gang.\nIn \"Imaginary Battle\" sono presenti pezzi di \"Church Of The KLF\" dall'album del 1991 dei The KLF \"The White Room\".\n\"Scarborough Affair\" ha tracce della ballata inglese \"Scarborough Fair\"."}
{"id": "834189", "revid": "27723", "url": "https://it.wikipedia.org/wiki?curid=834189", "title": "Movimento retrogrado", "text": ""}
{"id": "834190", "revid": "287204", "url": "https://it.wikipedia.org/wiki?curid=834190", "title": "Contea di Clay", "text": "Contea di Clay o Clay County \u00e8 la denominazione delle seguenti contee degli Stati Uniti:"}
{"id": "834191", "revid": "1347902", "url": "https://it.wikipedia.org/wiki?curid=834191", "title": "Aleksandr Ivanovi\u010d Lebed'", "text": "\u00c8 stato un tenente generale dell'Armata Sovietica e dell'esercito della Federazione Russa nonch\u00e9, poi, anche un politico molto popolare nella Russia post-sovietica. Rimase ucciso nella caduta di un elicottero Mi-8 nella Siberia occidentale.\nBiografia.\nCarriera militare.\nDopo aver represso brutalmente il dissenso nel Caucaso durante gli anni ottanta, includendo la dispersione violenta di un raduno indipendentista il 9 aprile, di fronte all'edificio di governo di Tbilisi (capitale della Georgia), che fece venti morti, Aleksandr Lebed' divenne comandante della 106\u00aa Divisione Aerotrasportata delle Guardie di Tula dal 1990 al 1991.\nLebed rimase al centro dell'attenzione nazionale russa ed internazionale dopo il fallito colpo di Stato sovietico del 1991, con il quale l'ala oltranzista del PCUS cerc\u00f2 di rovesciare il governo riformista di Michail Gorba\u010d\u00ebv, note come \"\"glasnost'\" e \"perestrojka\"\". All'apice della crisi i golpisti circondarono la Casa Bianca, sede del parlamento russo; a Lebed' fu ordinato di circondare il parlamento con truppe corazzate, ma egli non intraprese alcuna azione ostile nei confronti degli assediati n\u00e9 contro Boris El'cin (presidente della Repubblica Socialista Sovietica Russa), il cui deciso intervento fece fallire il colpo di Stato.\nPi\u00f9 tardi, Lebed' venne promosso e divenne il vice del comandante supremo delle Truppe Aerotrasportate Russe, generale Pavel Sergeevi\u010d Gra\u010d\u00ebv.\nAlla testa della 14\u00aa Armata.\nAleksandr Lebed' divenne nel giugno 1992 il comandante della 14\u00aa Armata Russa, basata in Moldavia.\nLa presenza delle sue truppe \u00e8 generalmente considerata responsabile del conflitto su vasta scala nella regione, anche perch\u00e9 Lebed espresse pubblicamente il suo disgusto per la corruzione e l'ininterrotta occupazione del potere di Igor' Smirnov, presidente della Transnistria (una sub-regione che aspirava a separarsi dalla Repubblica Socialista Sovietica di Moldavia).\nIl 30 maggio del 1995 rassegna le sue dimissioni, per darsi alla politica. Alle elezioni alla Duma di Stato (il parlamento della Federazione Russa) del dicembre 1995, Lebed \u00e8 a capo di un partito nazionalista moderato con il nome \"Congresso delle Comunit\u00e0 Russe\" (\"\u041a\u043e\u043d\u0433\u0440\u0435\u0441\u0441 \u0440\u0443\u0441\u0441\u043a\u0438\u0445 \u043e\u0431\u0449\u0438\u043d\"). Il partito non riesce a superare lo sbarramento del 5% per ottenere posti nel parlamento ma lo stesso Lebed' viene eletto in un singolo collegio elettorale.\nElezioni presidenziali russe del 1996.\nAleksandr Lebed' corre come candidato alle elezioni presidenziali russe del 1996 e finisce terzo con il 14.5% dei voti nella prima tornata. Due giorni dopo la prima fase, il presidente incombente Boris El'cin sceglie Lebed' per il ruolo di Segretario del Consiglio di Sicurezza della Federazione Russa e come Consulente di Sicurezza Nazionale del Presidente. Lebed' a sua volta appoggia El'cin nella tornata elettorale finale due settimane pi\u00f9 tardi, ed infine El'cin vinse il ballottaggio.\nCome capo del consiglio di sicurezza russo, Lebed intavol\u00f2 negoziati con il presidente ceceno Aslan Maschadov e firm\u00f2 l'accordo di pace a Chasavjurt, in Daghestan, che nell'agosto 1996 decret\u00f2 la fine della prima guerra cecena. In seguito venne espulso dal Consiglio di Sicurezza Russo dal presidente Boris El'cin, nell'ottobre del 1996, in seguito all\u2019instaurarsi di grosse conflittualit\u00e0 tra Aleksandr Lebed' e l'influente Ministro degli affari interni, Anatolij Kulikov.\nLa denuncia della scomparsa di armi nucleari portatili.\nIl 7 settembre del 1997, in un'intervista TV con il newsmagazine \"60 Minutes\", Aleksandr Lebed' sostenne che l'ex Unione Sovietica aveva perso dai suoi arsenali, la traccia sui registri di alcune armi nucleari miniaturizzate, della dimensione di una valigetta (oppure contenute in uno zaino). Sia i governi degli Stati Uniti che la Federazione Russa hanno immediatamente confutato le affermazioni di Lebed', con il governo russo che arrivava a contestare di aver mai creato di tali armi.\nLa morte sospetta.\nIl 17 maggio del 1998, Aleksandr Lebed' vinse l'elezione per il governatorato di Krasnojarsk. Occup\u00f2 questo incarico fino alla sua morte, ad appena 52 anni, il 28 aprile del 2002, in un incidente di elicottero. Il Mi-8 sul quale viaggiava assieme ad altre 19 passeggeri piloti compresi, mentre andava all'inaugurazione di una pista da sci, precipita causando la morte di altre 6 persone. Oltre a Lebed' vi muore anche la vicegovernatrice di Krasnojarsk Nade\u017eda Kolbadalle.\nLe cause controverse, la popolarit\u00e0 e l'affetto che lo avevano circondato, sia nel mondo militare sia dalla popolazione civile, causarono molto scalpore e commozione. La causa ufficiale dell'incidente \u00e8 stata la collisione dell'elicottero in questione con linee elettriche durante l\u2019attraversamento dei Monti Sajany in una giornata di nebbia, cadendo sulla neve senza incendiarsi. La sua morte \u00e8 circondata da diverse teorie della cospirazione."}
{"id": "834193", "revid": "838137", "url": "https://it.wikipedia.org/wiki?curid=834193", "title": "Euridome", "text": ""}
{"id": "834194", "revid": "469589", "url": "https://it.wikipedia.org/wiki?curid=834194", "title": "W\u00f6rth am Rhein", "text": "W\u00f6rth am Rhein \u00e8 una citt\u00e0 di 17.293 abitanti della Renania-Palatinato, in Germania.\nAppartiene al circondario (\"Landkreis\") di Germersheim (targa GER).\nEconomia.\nVi si trova una fabbrica della Daimler. Oltre alla fabbrica Daimler, dove sono costruiti i camion, esistano altre societ\u00e0, per esempio una fabbrica di carta. C'\u00e8 anche un porto sul fiume Reno.\nSuddivisione amministrativa.\nW\u00f6rth \u00e8 suddivisa in 4 distretti locali (\"Ortsbezirk\"), corrispondenti all'area urbana e a 3 frazioni:\nInfrastrutture e trasporti.\nAlla stazione di W\u00f6rth s'incontrano le linee ferroviarie da Ludwigshafen a Strasburgo e da Karlsruhe a Neustadt an der Weinstra\u00dfe.\nLa linea ferroviaria da Neustadt a Wissembourg (Francia) attraversa una parte della comune di W\u00f6rth.\nNella comune di W\u00f6rth anche ci sono le stazioni \u201cSchaidt\u201d, \u201cMaximiliansau Im R\u00fcsten\u201d, \"W\u00f6rth Z\u00fcgelstra\u00dfe\" e \"W\u00f6rth Mozartstra\u00dfe\".\nEsiste una tramvia tra w\u00f6rth e il centro di Karlsruhe. Questa linea ha otto fermate a W\u00f6rth e Maximiliansau."}
{"id": "834200", "revid": "1543377", "url": "https://it.wikipedia.org/wiki?curid=834200", "title": "Concerto per pianoforte e orchestra n. 3 (Rubin\u0161tejn)", "text": "Il Concerto per pianoforte e orchestra n. 3 in sol maggiore, Op. 45 di Anton Grigor'evi\u010d Rubin\u0161tejn fu composto tra il 1853 ed il 1854.\nStoria della composizione.\nIl concerto fu eseguito per la prima volta a San Pietroburgo il 2 marzo 1854 dal compositore stesso al pianoforte, con Carl Schuberth alla direzione d'orchestra, e fu pubblicato nel 1858.\nStruttura della composizione.\nIl terzo concerto per pianoforte di Anton Rubin\u0161tejn \u00e8 un'opera molto brillante e ricca di virtuosismo. Sebbene il primo movimento rientri nello schema tradizionale della forma sonata, esso presenta diverse brevi cadenze per il pianoforte solo all'inizio, ed omette sia la tradizionale ripresa del tema principale dopo lo sviluppo, sia la consueta cadenza estesa del solista. Il secondo movimento \u00e8 pervaso da una melodia malinconica ed ossessiva al pianoforte. Il terzo tempo \u00e8 il pi\u00f9 innovativo dell'opera, in quanto nella parte finale e nella coda presenta numerose citazioni di temi dei movimenti precedenti: questo richiamo ciclico dei temi fa del terzo concerto di Rubin\u0161tejn un precursore di quella che sarebbe presto diventata la pi\u00f9 popolare forma di concerto del XIX secolo."}
{"id": "834201", "revid": "287204", "url": "https://it.wikipedia.org/wiki?curid=834201", "title": "Contea di Clay (Alabama)", "text": "La contea di Clay, in inglese Clay County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 13.932 abitanti. Il capoluogo di contea \u00e8 Ashland. Il nome le \u00e8 stato dato in onore di Henry Clay, famoso statista statunitense.\nGeografia fisica.\nLa contea si trova nella parte nord-orientale della'Alabama. Lo United States Census Bureau certifica che l'estensione della contea \u00e8 di 1.570 km\u00b2, di cui 1.567 km\u00b2 composti da terra e i rimanenti 3 km\u00b2 composti di acqua. La maggior parte della parte occidentale della Contea di Clay si trova all'interno della Talladega National Forest.\nIl Ketchepedrakee Creek, un affluente del fiume Tallapoosa, scorre attraverso la parte settentrionale della contea, e il Little Hillabee Creek, un affluente del fiume Coosa, scorre attraverso la parte meridionale. Hatchett Creek attraversa la contea da nord a sud. \nContee confinanti.\nLa contea confina con:\nStoria.\nLa Contea di Clay fu creata da un Atto Legislativo dello Stato il 7 dicembre 1866, formata da alcune parti delle contee di Randolph e Talladega. Il nome le \u00e8 stato dato in onore di Henry Clay, importante politico del Kentucky. Dato il suo terreno collinoso e la mancanza di terra ricca, i primi coloni dell'area erano in prevalenza agricoltori poveri. Durante la prima met\u00e0 del diciannovesimo secolo la contea era caratterizzata dalla presenza di piccole fattorie; coltura principale era il grano.\nIl movimento populista che travolse l'Alabama durante gli anni 1880 e 1890 trov\u00f2 nella Contea di Clay una solida roccaforte, tanto che essa divenne nota come \"la culla del populismo dell'Alabama\". Nei decenni successivi il settore agricolo entr\u00f2 in crisi, e aument\u00f2 l'importanza delle attivit\u00e0 minerarie e manifatturiere. La contea rimane ancora oggi una delle contee pi\u00f9 rurali e scarsamente popolate dell'Alabama.\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 81.7% bianchi, 14.8% neri, 0.4% nativi americani, 0.2% asiatici, 1.2% di altre razze, e 1.7% di due o pi\u00f9 etnie. Il 2.9% della popolazione \u00e8 ispanica.\nCultura.\nIstruzione.\nIl sistema scolastico di Clay County impiega attualmente circa 140 insegnanti che guidano pi\u00f9 di 2.300 studenti in sei scuole. Inoltre nella contea \u00e8 presente una scuola privata, frequentata da circa 130 studenti.\nEconomia.\nA causa del suo terreno collinare, gli agricoltori della Contea di Clay coltivarono principalmente grano in piccole fattorie durante il diciannovesimo secolo. L'agricoltura entr\u00f2 in crisi nei decenni successivi alla guerra civile e un gran numero di persone trov\u00f2 lavoro nella produzione e nell'industria del legno.\nOccupazione.\nLa forza lavoro nell'attuale Contea di Clay \u00e8 suddivisa tra le seguenti categorie professionali:\nInfrastrutture e trasporti.\nPrincipali strade ed autostrade.\nLe principali vie di trasporto della contea sono:\nAeroporti.\nL'Ashland-Lineville Airport \u00e8 l'unico aeroporto della contea."}
{"id": "834204", "revid": "120949750", "url": "https://it.wikipedia.org/wiki?curid=834204", "title": "Nick Cassavetes", "text": "Biografia.\nFiglio del regista di origini greche John Cassavetes (morto per una cirrosi epatica nel 1989) e dell'attrice Gena Rowlands, nato e cresciuto a New York; le sue due sorelle Xan e Zoe sono a loro volta registe, sceneggiatrici e attrici. Ha frequentato la Syracuse University. Dopo aver rinunciato alla carriera da giocatore di pallacanestro, causa un infortunio, si iscrive all'accademia americana di arti drammatiche. Inizia la carriera lavorando come attore in diverse serie televisive, in ruoli cinematografici nei film \"Una moglie\", \"Mrs. Parker e il circolo vizioso\", \"Furia cieca\" e \"Face/Off - Due facce di un assassino\".\nDebutta come regista nel 1996, dirigendo la madre nel film \"Una donna molto speciale\", l'anno successivo dirige \"She's So Lovely - Cos\u00ec carina\", tratto da una sceneggiatura mai realizzata da suo padre, presentato in concorso al Festival di Cannes. Dopo aver partecipato alla sceneggiatura di \"Blow\" di Ted Demme, dirige Denzel Washington in \"John Q\". Nel 2005 dirige \"Le pagine della nostra vita\", presentato al Festival di Locarno, seguito da \"Alpha Dog\" del 2006. Nel 2007 ha collaborato al video musicale di Justin Timberlake \"What Goes Around... Comes Around\". Nel 2009 dirige \"La custode di mia sorella\", tratto dall'omonimo romanzo di Jodi Picoult.\nVita privata.\n\u00c8 stato sposato con Isabelle Rafalovich con cui ha avuto due figlie; Virginia (1986) e Sasha (1988). Dopo il divorzio si \u00e8 sposato con l'attrice Heather Wahlquist."}
{"id": "834205", "revid": "533647", "url": "https://it.wikipedia.org/wiki?curid=834205", "title": "Caterina Parr", "text": "Biografia.\nFamiglia e primi matrimoni.\nCaterina nacque nel 1512 - probabilmente in agosto - da Sir Thomas Parr di Kendal (Westmoreland), di famiglia nobile originaria del nord dell'Inghilterra, e da sua moglie Maud Green, che era stata fra le dame di compagnia della regina Caterina d'Aragona. Il luogo di nascita \u00e8 incerto; potrebbe essere stato il castello di Kendal oppure il quartiere di Blackfriars a Londra.\nAveva un fratello, William, nato nel 1513, che sarebbe divenuto barone di Kendal e poi primo marchese di Northampton, e una sorella, Anne, nata nel 1514, che fu moglie di William Herbert, I conte di Pembroke. Nel 1517 il padre Thomas mor\u00ec e la madre vedova rinunci\u00f2 a risposarsi, ma si preoccup\u00f2 di trovare buone sistemazioni matrimoniali ai figli. Questo le riusc\u00ec soprattutto per William, che nel 1527 spos\u00f2 Anne Bourchier, erede del conte di Essex. Nel 1529 Caterina spos\u00f2 Edward, Lord Borough, e si trasfer\u00ec presso la sua famiglia nel Lincolnshire.\nDue anni dopo la madre di Caterina mor\u00ec, e l'anno dopo anche il marito Edward, di salute debole. L'anno successivo Caterina spos\u00f2 John Neville, III Barone Latimer, che aveva circa vent'anni pi\u00f9 di lei e viveva a Snape Castle, nello Yorkshire. Lord Latimer fu coinvolto, pare con la forza, nel \"Pellegrinaggio di Grazia\", rivolta religiosa scoppiata nell'Inghilterra settentrionale alla fine del 1536, ma riusc\u00ec poi a discolparsi dall'accusa di tradimento. Nel corso della rivolta Lord Latimer e, successivamente, Caterina e i due figliastri furono presi in ostaggio dai ribelli.\nQuesti drammatici eventi minarono la salute di Latimer, che mor\u00ec nel 1542, lasciando Caterina vedova per la seconda volta, con una ricca eredit\u00e0. Frattanto Caterina, nei suoi soggiorni a Londra, aveva cominciato a frequentare la corte, e aveva intrecciato una relazione con Thomas Seymour, fratello della defunta regina Jane Seymour; ma re Enrico VIII (che cercava una nuova moglie, dopo l'esecuzione di Caterina Howard) si interess\u00f2 a lei, e Caterina fu obbligata ad accettare la proposta di matrimonio che le fece.\nRegina d'Inghilterra.\nCaterina spos\u00f2 Enrico il 12 luglio 1543 nel palazzo di Hampton Court. Una volta regina, ella si adoper\u00f2 per favorire la riconciliazione di Enrico con le due figlie Maria ed Elisabetta, che aveva avuto dai due primi matrimoni, e che sarebbero in seguito divenute regine. Fu anche in buoni rapporti con il principe Edoardo, il figliastro erede al trono, con cui intrecci\u00f2 un'affettuosa corrispondenza in latino, lingua che Caterina aveva appreso da autodidatta. Per tre mesi, dal luglio al settembre 1544, Caterina svolse le funzioni di reggente mentre Enrico si trovava in Francia per la sua ultima spedizione militare.\nPoich\u00e9 suo zio era stato nominato membro del consiglio di reggenza e grazie al favore degli altri consiglieri Thomas Cranmer ed Edward Seymour, Caterina ottenne il controllo effettivo del governo; provvide al finanziamento e al rifornimento delle truppe inglesi in Francia, firm\u00f2 cinque proclami reali e mantenne costanti contatti con il suo luogotenente nelle regioni settentrionali, George Talbot, IV conte di Shrewsbury, che sorvegliava le regioni di confine con la Scozia. \u00c8 possibile che il suo comportamento in qualit\u00e0 di reggente, con la forza di carattere e la dignit\u00e0 che mostr\u00f2 e, in seguito, il suo orientamento religioso, influenzassero la figliastra Elisabetta (la futura regina Elisabetta I).\nCaterina amava la danza, la musica e la pittura, e gli abiti eleganti, ma aveva anche ambizioni intellettuali notevoli, e cerc\u00f2 di migliorare la propria istruzione studiando il latino e il greco; si interess\u00f2 anche dell'educazione dei figliastri Elisabetta (che prese con s\u00e9 nel 1546) ed Edoardo. Non \u00e8 semplice descrivere le opinioni religiose di Caterina. Essendo nata prima della riforma protestante fu certamente allevata come cattolica, ma da adulta si interess\u00f2 alla \u00abnuova fede\u00bb. Tra i membri del suo seguito prevalevano le simpatie per la riforma, e in alcune occasioni Caterina intervenne a favore di esponenti riformatori.\nL'interesse di Caterina per la religione si manifest\u00f2 anche in alcune opere devozionali che scrisse in questo periodo, come \"Prayers and Meditations\", stampata nel 1545, che ebbe ampia diffusione, e \"Lamentacions of a Sinner\", che tuttavia fu pubblicata solo dopo la morte di Enrico, verso la fine del 1547, a causa della sua chiara inclinazione protestante. Caterina commission\u00f2 anche una traduzione delle \"Parafrasi\" di Erasmo da Rotterdam, che potrebbe suggerire una simpatia per le posizioni religiose di Erasmo, fermamente cattolico, ma critico degli abusi e dei difetti della Chiesa.\nL'atteggiamento favorevole verso la riforma che Caterina mostrava la rese sospetta agli occhi di alcuni esponenti cattolici, come il vescovo Stephen Gardiner e il cancelliere Thomas Wriothesley, che nel 1546 (periodo in cui si accentu\u00f2 la repressione verso i dissidenti religiosi) tentarono di metterla in cattiva luce presso il re. Questi si era deciso ad autorizzarne l'arresto, ma Caterina, avvertita della manovra in corso contro di lei, riusc\u00ec a riconciliarsi con il re sostenendo che aveva discusso di religione con lui soltanto per distrarlo dalle sofferenze causategli dall'ulcera che aveva colpito la sua gamba, e sottomettendosi alla sua volont\u00e0.\nIl quarto matrimonio e la morte.\nDopo la morte di Enrico, avvenuta il 28 gennaio 1547, Caterina pot\u00e9 finalmente sposarsi con l'uomo che amava, Thomas Seymour (divenuto nel frattempo Barone di Sudeley e Lord Ammiraglio). Il matrimonio fu celebrato in segreto, probabilmente nel maggio del 1547, in parte perch\u00e9 appariva sconveniente che Caterina si risposasse a cos\u00ec breve distanza di tempo dalla morte del sovrano, e in parte per prevenire l'ostilit\u00e0 del cognato Edward Seymour (ora lord Protettore ed effettivo governante del regno).\nMa la felicit\u00e0 di Caterina non dur\u00f2. Nacque una rivalit\u00e0 tra lei e la moglie di Edward, l'imperiosa Anne Stanhope. Poi Thomas fu accusato di essersi preso delle libert\u00e0 con la principessa Elisabetta, che viveva allora nella loro casa, e di aver progettato di sposarla. Per proteggerne la reputazione, Caterina fu costretta ad allontanare Elisabetta. Inaspettatamente (poich\u00e9 dai primi tre matrimoni non aveva avuto figli) Caterina rimase incinta all'et\u00e0 di circa 35 anni. Mor\u00ec di febbre puerperale il 5 settembre 1548 nel castello di Sudeley, dove fu sepolta, dopo aver dato alla luce la sua unica figlia Mary, nata il 30 agosto.\nSuo marito venne giustiziato nel marzo del 1549, e Mary fu affidata alle cure di Catherine Willoughby, duchessa di Suffolk e amica di Caterina. Nel gennaio 1550 il parlamento restitu\u00ec a Mary le sue propriet\u00e0, alleviando i costi del suo mantenimento che gravavano sulla duchessa, ed \u00e8 ricordato il suo secondo compleanno. Dopo l'agosto del 1550 non vi sono pi\u00f9 notizie su di lei, ma \u00e8 molto probabile che sia morta in tenera et\u00e0 (verso i 3-4 anni). Probabile \u00e8 che a ottobre di quell'anno mor\u00ec la madre di Thomas, unica nonna che Mary avesse conosciuto.\nSepoltura.\nNel 1782, 234 anni dopo la sua morte, la tomba di Caterina fu riscoperta nelle rovine del castello di Sudeley; lo scopritore, John Locust, rifer\u00ec che il cadavere era in ottime condizioni. Dieci anni dopo fu gravemente danneggiata, e alla terza riapertura, 25 anni dopo (nel 1817), non rimaneva che uno scheletro. I resti furono spostati nella tomba di Lord Chandos, la cui famiglia era allora proprietaria del castello. In seguito la cappella fu ricostruita da Sir John Scott e vi fu eretto un altare dedicato a Caterina.\nCaterina sul grande e sul piccolo schermo.\nCaterina comparve per la prima volta come personaggio di un film nel 1933, nel capolavoro di Alexander Korda \"Le sei mogli di Enrico VIII (The Private Life of Henry VIII)\". Charles Laughton interpretava il re, con Evelyn Gregg nel ruolo di Caterina. Nel 1952 una versione romanzata della passione di Thomas Seymour per Elisabetta I vide Stewart Granger come Seymour, Jean Simmons nei panni della giovane Elisabetta e Deborah Kerr in quelli di Caterina, nel popolare \"La regina vergine (Young Bess)\" di George Sidney.\nNel 1970, nella sesta e ultima parte della serie \"Le sei mogli di Enrico VIII\" prodotta dalla BBC, Caterina fu interpretata da Rosalie Crutchley, che si confrontava con l'Enrico di Keith Michell. Questa versione faceva risaltare le qualit\u00e0 intellettuali e la religiosit\u00e0 di Caterina. Rosalie Cructhley riebbe il ruolo di Caterina nella prima parte di una successiva serie sulla vita di Elisabetta I, intitolata \"Elisabetta Regina\" (1971), in cui Elisabetta era interpretata da Glenda Jackson. Nel 1972 Barbara Leigh-Hunt interpret\u00f2 una Caterina matronale in \"Tutte le donne del re (Henry VIII and his Six Wives)\" di Waris Hussein, in cui Enrico era nuovamente impersonato da Keith Mitchell.\nNel 2000 Jennifer Wigmore interpret\u00f2 Caterina Parr in \"Elizabeth: Red Rose of the House of Tudor\", una fiction televisiva per ragazzi realizzata negli Stati Uniti. L'anno successivo Charlotte Lintott fu Caterina nella serie di documentari di David Starkey sulle mogli di Enrico VIII. Nell'ottobre 2003, in una serie televisiva della Independent Television (ITV) su Enrico VIII, Caterina fu interpretata da Clare Holman. La parte non era di grande rilievo, poich\u00e9 la serie si concentrava soprattutto sulle vicende di Jane Seymour e Caterina Howard. In \"The Tudors\", fortunata serie della Showtime, Caterina Parr \u00e8 interpretata da Joely Richardson.\nStoriografia.\n\u00c8 diffusa l'idea che Caterina facesse pi\u00f9 da infermiera che da moglie per Enrico VIII. Quest'idea si form\u00f2 nel XIX secolo, prodotta dalle opere della storica vittoriana Agnes Strickland. Essa \u00e8 stata messa in discussione da David Starkey nel suo libro \"The Six Wives: The Queens of Henry VIII\", che sottolinea come una tale situazione sarebbe stata considerata abnorme in epoca Tudor, dato che il re aveva alle sue dipendenze parecchi medici sempre disponibili, e Caterina doveva mantenere il comportamento altamente dignitoso che il suo ruolo di regina le imponeva.\nLe qualit\u00e0 che Caterina dimostr\u00f2, come il buon senso, la rettitudine morale, l'appassionato impegno religioso, il forte senso di lealt\u00e0 e devozione, le hanno guadagnato molti estimatori tra gli storici. Tra essi si possono ricordare David Starkey, l'attivista femminista Karen Lindsey, Antonia Fraser, Alison Weir, Carolly Erickson, e Alison Plowden."}
{"id": "834209", "revid": "22416", "url": "https://it.wikipedia.org/wiki?curid=834209", "title": "Barbusi", "text": "Barbusi (\"Brabusi\" in sardo) \u00e8 una localit\u00e0 italiana, frazione del comune di Carbonia di 546 abitanti detti \"barbusini\", situata a 119\u00a0m. s.l.m., nella parte nord-ovest della citt\u00e0, lungo la strada provinciale per Villamassargia. \nStoria.\nUna delle teorie riguardante l'origine del toponimo fa risalire la denominazione della frazione dal fenicio-punico \"bar-bus\", che significherebbe \"pozzo fetido\" o \"acquitrino\". \nIl territorio \u00e8 frequentato dall'uomo sin dal periodo preistorico e poi in epoca fenicio-punica e romana; fu poi \"villa\" o \"bidda\" facente parte della Curatoria del Sulcis, nel giudicato di Cagliari. \nL'attuale Barbusi \u00e8 nata come borgata agro-pastorale. Prima della fondazione della citt\u00e0 di Carbonia, dal 1853 fino al 1937 fu una frazione del comune di Serbariu, soppresso e inglobato nel neo-costituito comune carboniense, prima ancora fu una borgata rurale di Villamassargia.\nBarbusi nel secondo dopoguerra fu sede di delegazione comunale e sino al 2011 circoscrizione municipale extraurbana e decentrata del comune. Il borgo nel maggio 1986 fu visitato da Santa Teresa di Calcutta.\nMonumenti e luoghi di interesse.\nOspita la chiesa parrocchiale della Beata Vergine delle Grazie.\nNei pressi della frazione \u00e8 presente una pianta rara: il bosso delle Baleari (Buxus balearica), vegetazione arbustiva con foglie grandi e lunghe fino a 4\u00a0cm, bislunghe di colore verde chiaro e fiori profumati, specie spontanea esistente in Sardegna solo in una piccola montagna vicino all'abitato, denominata \"S'arriu de suttu\" (il rivo di sotto), o forse: \"S'Utu (gola),\" minacciata da una cava per l'estrazione della ghiaia.\nSociet\u00e0.\nDemografia storica.\nQuesta \u00e8 l'evoluzione demografica della localit\u00e0 di Barbusi nei vari censimenti dall'Unit\u00e0 d'Italia in poi. Sino al 1936(compreso) i dati fanno riferimento alla localit\u00e0 compresa nel comune di Serbariu\nCultura.\nEventi.\nI principali avvenimenti religiosi che hanno luogo nella frazione sono la festa della Madonna (prima settimana di luglio) e la festa di Sant'Isidoro(fine luglio o inizio settembre): in occasione di quest'ultima sono importanti anche i risvolti folkloristici con la partecipazione alle processioni di vari gruppi provenienti dal resto dell'isola\nDa segnalare inoltre la festa de \"su Curruscioni\" che si tiene annualmente dal settembre 1993: nel mese d'agosto questa pasta tipica sarda viene preparata dalle donne del borgo secondo la tradizione per poi essere degustata."}
{"id": "834210", "revid": "46291", "url": "https://it.wikipedia.org/wiki?curid=834210", "title": "Silene hicesiae", "text": "La silene delle Eolie (\"Silene hicesiae\" Brullo &amp; Signorello) \u00e8 una pianta appartenente alla famiglia delle Caryophyllaceae, endemica della Sicilia.\nStoria.\nLa \"S. hicesiae\", scoperta negli anni ottanta, appartiene al gruppo della \"Silene mollissima\", che comprende differenti specie endemiche delle zone costiere del Mediterraneo occidentale, che si sarebbero evolute nel tardo Miocene, allorch\u00e9 il progenitore comune si frantum\u00f2 in differenti popolazioni da cui, per speciazione, si originarono le specie odierne.\nDescrizione.\n\u00c8 una pianta perenne, alta da 50 a 120\u00a0cm, interamente ricoperta da una fitta peluria.\nHa una base legnosa ricoperta da una rosetta di foglie basali, ellittiche, tomentose, lunghe 5\u201310\u00a0cm.\nDa esse si diparte uno stelo, usualmente non ramificato, che termina con grappoli di fiori rosa, con cinque petali. Fiorisce a maggio mentre i frutti maturano tra la fine di agosto e gli inizi di settembre.\nDistribuzione e habitat.\nLa specie \u00e8 endemica delle isole Eolie ed in particolare di Panarea, dove ne sono stati censiti circa 400 esemplari su un'area di circa 2 ettari sulle rupi del versante occidentale dell'isola, e di Alicudi, dove sopravvivono circa 50 esemplari in un'unica stazione di appena 60\u00a0m\u00b2. Predilige terreni lavici rocciosi.\nConservazione.\n\u00c8 considerata una specie in pericolo critico di estinzione ed \u00e8 stata inserita dalla IUCN nella lista delle 50 specie botaniche pi\u00f9 minacciate dell'area mediterranea.\n\u00c8 inserita tra le specie protette dalla Direttiva Habitat (n\u00ba 43/92/CEE) della Unione europea.\nMisure di conservazione sono state implementate nell'ambito del progetto europeo \"EOLIFE99 \u2013 Conservation of priority species of the Eolian Islands' flora\", comprendenti il rafforzamento della popolazione selvatica con piante coltivate \"ex situ\" e la eradicazione di specie, quali \"Ailanthus altissima\", che competono con la silene.\nCampioni di semi sono protetti nella banca del germoplasma dell'Orto botanico di Palermo.\nLa specie \u00e8 inclusa anche nel progetto GENMEDOC, una rete internazionale di banche dei semi mediterranee."}
{"id": "834211", "revid": "767487", "url": "https://it.wikipedia.org/wiki?curid=834211", "title": "Carlo Ronza", "text": "Biografia.\nHa partecipato alla Prima guerra mondiale e si \u00e8 laureato a 22 anni presso l'Universit\u00e0 Bocconi. Esercita la professione di commercialista. Richiamato come sottufficiale di Marina, partecipa alla Seconda guerra mondiale e all'8 settembre \u00e8 nominato dal C.L.N. Alta Italia, e in particolare da Ferruccio Parri, commissario politico di Giustizia e Libert\u00e0, conosciuto anche come \"Pilade\" od \"Oreste\". Dopo la Liberazione \u00e8 a lungo vicesindaco di Alessandria per il Partito Socialista Italiano, e quindi deputato nella II e senatore nella III legislatura. Ha esercitato la libera professione a Torino sino al 1980."}
{"id": "834216", "revid": "399", "url": "https://it.wikipedia.org/wiki?curid=834216", "title": "Programma alimentare mondiale", "text": "Il Programma alimentare mondiale (noto anche con l'acronimo PAM; in inglese: World Food Programme o WFP) \u00e8 l'agenzia delle Nazioni Unite che si occupa di assistenza alimentare e la pi\u00f9 grande organizzazione umanitaria del mondo. L'agenzia assiste una media di 100 milioni di persone in 78 paesi del mondo.\nGli obiettivi principali sono quelli di aiutare le persone che non riescono a trovare o produrre cibo per s\u00e9 e le proprie famiglie.\nL'agenzia ha la sede centrale a Roma e uffici in diversi paesi del mondo.\nIl PAM fu fondato nel 1961 quando George McGovern, allora direttore del programma di aiuto alimentare degli Stati Uniti d'America, propose, durante la conferenza della FAO, di creare un programma di distribuzione alimentare. Il PAM venne costituito nel 1962 dalla FAO e dall'Assemblea generale delle Nazioni Unite per tre anni su base sperimentale. Nel 1965 il programma venne ratificato.\nNel 2020 gli \u00e8 stato assegnato il Premio Nobel per la Pace \"per i suoi sforzi nel combattere la fame, per i suoi contributi nel migliorare le condizioni della pace in aree di conflitto e per la sua azione nel prevenire l'uso della fame come arma per promuovere guerre e conflitti\".\nOrganizzazione.\nIl PAM \u00e8 governato da un consiglio esecutivo composto da 36 membri in rappresentanza di altrettanti stati. A capo dell'organizzazione c'\u00e8 un Direttore Esecutivo scelto dal segretario generale delle Nazioni Unite e dal Direttore Generale della FAO. La carica dura 5 anni. Il 29 marzo 2017, David Beasley \u00e8 diventato il tredicesimo Direttore Esecutivo del PAM.\nIl PAM conta circa 15.000 dipendenti in tutto il mondo, di cui circa un 10 per cento lavora nel quartier generale di Roma.\nProgramma ed attivit\u00e0.\nIl PAM si propone di combattere la fame e la malnutrizione nonch\u00e9 di fornire i mezzi adeguati alla popolazione per procurarsi il cibo senza dover dipendere dagli aiuti alimentari.\nLa strategia del PAM si articola in 5 punti:\nAltro obiettivo del PAM \u00e8 quello di sviluppare, con i suoi progetti nei paesi poveri, un'agricoltura sostenibile del rispetto dell'ambiente.\nNel 2010 il PAM ha distribuito 4,6 milioni di tonnellate di cibo a 109,2 milioni di persone in 75 paesi, di cui 89 milioni sono donne e bambini. Oltre 21 milioni di bambini hanno usufruito dei pasti dei programmi di alimentazione scolastica del PAM.\nIl PAM riceve contributi volontari, da parte dei governi, del settore privato e degli individui. Nel 2010 la spesa totale per l'acquisto di cibo \u00e8 stata di 1,25 miliardi di dollari.\nIl PAM lavora con la collaborazione di varie organizzazioni nel coordinamento degli aiuti: Direzione generale per gli aiuti umanitari della Commissione europea (ECHO), EuropeAid, USAID; organizzazioni non-governative e Save the Children."}
{"id": "834222", "revid": "2137660", "url": "https://it.wikipedia.org/wiki?curid=834222", "title": "Cultura Sub-Bonnanaro", "text": "La cultura Sub-Bonnanaro (o Bonnanaro B) \u00e8 una cultura che si svilupp\u00f2 in Sardegna alla met\u00e0 II millennio a.C. fra il 1650 e il 1330 a.C. . Lentamente da una fase prenuragica, attraverso questa cultura si transit\u00f2 definitivamente alla cultura nuragica vera e propria, con la costruzione generalizzata a tutta l'isola di migliaia torri nuragiche.\nInsediamenti.\nGli pseudonuraghi e i protonuraghi sono poco numerosi rispetto al totale delle costruzioni. I primi sono costituiti da una base con corridoio e un vano scala per accedere al terrazzo. Qui sono costruite una o pi\u00f9 capanne con base di pietra e copertura con travi e frasche come quello di \"Bruncu Madugui\" di Gesturi. \nI protonuraghi hanno, a livello del suolo, una camera con due cellette laterali, o pi\u00f9 camere con falsa volta (a \"th\u00f2los\" tronca), su cui si stende un solaio di lastroni di pietra. Sopra si costruiscono capanne di pietra con copertura di travi e frasche. \nA questo periodo appartengono anche un gran numero di nuraghi monotorre e si pu\u00f2 notare facilmente il periodo di costruzione delle torri da una maggiore o minore l'inclinazione delle pareti esterne: i nuraghi pi\u00f9 antichi hanno un'inclinazione dei muri simile a quella di Su Nuraxi di Barumini; quelli di et\u00e0 media hanno un'inclinazione simile al nuraghe Santu Antine di Torralba, mentre in quelli di et\u00e0 pi\u00f9 recente l'inclinazione dei muri \u00e8 somigliante a quella del nuraghe Losa di Abbasanta.\nCulto.\nContemporaneamente alla costruzione di nuraghi, si inizi\u00f2 l'edificazione di pozzi sacri per il culto delle acque, assieme ai templi a \"megaron\" di derivazione micenea e le tombe dei giganti iniziarono ad essere costruite con tecnica nuragica e senza stele centrale"}
{"id": "834224", "revid": "1494169", "url": "https://it.wikipedia.org/wiki?curid=834224", "title": "Headbanger", "text": ""}
{"id": "834227", "revid": "1718925", "url": "https://it.wikipedia.org/wiki?curid=834227", "title": "Testudo werneri", "text": "La tartaruga del Negev (Testudo werneri - Per\u00e4l\u00e4, 2001) \u00e8 una specie di tartaruga appartenente all'ordine delle testuggini.\nTassonomia.\nRitenuta una variante della \"Testudo kleinmanni\", questa specie \u00e8 stata definita nel 2001 come specie a s\u00e9 stante dall'erpetologo finlandese Jarmo Per\u00e4l\u00e4. Respinta come specie se stante e riclassificata a sottospecie della \"T. kleinmanni\" da \u0160irok\u00fd e Fritz nel 2006.\nMorfologia.\nApparentemente identica alla \"Testudo kleinmanni\" per la sua colorazione ocra dorata, si differenzia da essa principalmente per gli scuti del carapace bordati da una sottile linea scura e per una sola coppia o per l'assenza totale di triangoli leggermente segnati sul piastrone. Nella \"Testudo kleinmanni\" gli scuti presentano una bordatura di maggiore larghezza nel lato verso il capo e i triangoli sul piastrone sono presenti in una o due coppie e di colorazione pi\u00f9 marcata. Le scaglie femorali e addominali del piastrone sono incernierate tra loro. La taglia massima documentata, di 106,4\u00a0mm nei maschi e 131\u00a0mm nelle femmine (Per\u00e4l\u00e4, 2001), \u00e8 leggermente superiore alla Testudo kleinmanni.\nDistribuzione.\nLa \"Testudo werneri\" \u00e8 minacciata e a serio rischio di estinzione.\nSi stima che la specie abbia subito in 30 anni una drastica riduzione degli esemplari del 95%.\nIn origine presente in biotipi quasi esclusivamente sabbiosi dell'Egitto nordorientale, del Sinai e del Negev, attualmente \u00e8 praticamente estinta in Egitto per una serie di fattori antropogenici quali la distruzione dell'habitat e la raccolta indiscriminata per la vendita ai turisti, per l'esportazione clandestina in Europa e per l'inserimento nei giardini privati egiziani.\nIn Egitto solo 10 esemplari sono stati censiti nella zona protetta di Zaranik (Sinai settentrionale).\nLa pi\u00f9 consistente colonia di \"Testudo werneri\" \u00e8 circoscritta in un'area del nordest d'Israele di circa 700\u00a0km\u00b2 nel deserto del Negev con una distribuzione generale della specie immutata fin dalla sua scoperta nel 1963.\nSi stima che la popolazione complessiva di tartarughe superstiti sia composta tra i 2.520 e 3.150 elementi, con esemplari adulti stimati tra i 1.890 e 3.150. Ma il numero reale degli individui \u00e8 sicuramente inferiore.\nLa cattura per scopi alimentari da parte della popolazione locale \u00e8 del tutto marginale essendo la specie diffusa in paesi di fede islamica e/o di religione ebraica.\nIl Corano e la Torah annoverano i rettili tra gli animali impuri (non \u1e25al\u0101l per i mussulmani e non casher per gli ebrei) di cui \u00e8 bandito l'uso alimentare. Sono stati segnalati casi di uccisione per alimentazione da parte di lavoratori immigrati.\nDimorfismo sessuale.\nIl riconoscimento del sesso avviene attraverso l'individuazione dei caratteri sessuali secondari.\nI maschi possiedono una coda lunga, robusta e grossa alla base. La femmina ha coda piccola e corta. La distanza dell'apertura cloacale dalla base della coda \u00e8 maggiore nel maschio. L'angolo formato dagli scuti anali del piastrone \u00e8 molto maggiore nel maschio; l'altezza degli stessi scuti \u00e8 per\u00f2 maggiore nella femmina. Lo scuto sopracaudale del maschio \u00e8 curvo verso il basso, nella femmina \u00e8 allineato con il resto del carapace. Le femmine sono di taglia maggiore rispetto ai maschi.\nSensi.\nLe testuggini hanno una vista eccellente: sanno distinguere forme, colori e riconoscono anche persone. Hanno un senso dell'orientamento molto preciso: se vengono spostate qualche centinaio di metri dal territorio al quale sono molto legate ci ritorneranno in breve tempo. Sono molto sensibili alle vibrazioni del suolo anche se non hanno un udito sviluppato. L'odorato invece \u00e8 ben sviluppato ed ha un ruolo importante nel riconoscimento del cibo e dei sessi\nEco-etologia.\nAttivit\u00e0.\nPer sfuggire al caldo torrido diurno e alle basse temperature notturne del deserto, le tartarughe del Negev si rifugiano in cavit\u00e0 o in tane scavate da altri animali. In queste tane il tasso di umidit\u00e0 \u00e8 molto elevato e la temperatura costante. In cattivit\u00e0 si riproducono queste condizioni utilizzando dei cilindri di terracotta inumiditi costantemente con delle spugne.\nIl risveglio avviene al mattino presto. All'uscita dalle tane, dopo essersi dissetate con la rugiada ed essersi crogiolate al sole mattutino, vanno alla rapida ricerca del cibo. Nelle ore pi\u00f9 calde della giornata rimangono inattive, seminterrate all'ombra di cespugli.\nEstivazione.\nL'estivazione \u00e8 una strategia di sopravvivenza adottata per superare periodi di grande caldo e arsura estiva, avviene occupano tane di piccoli mammiferi e ha la stessa valenza metabolica del letargo per le testudo delle zone temperate.\nLa fine dell'estivazione avviene con il calare delle temperature estive.\nAccoppiamento.\nIl corteggiamento da parte del maschio inizia con un rituale che prevede inseguimenti, morsi e colpi di carapace alla femmina.\nIl maschio monta sul dorso della femmina per la copula che avviene con l'estroflessione del pene contenuto nella grossa coda e in questa occasione emette l'unico verso udibile di questi rettili per il resto muti.\nLa femmina pu\u00f2 arrivare fino a 4 anni di anfigonia ritardata, conservando lo sperma in un apposito organo, la spermateca, all'interno dell'ovidutto.\nRiproduzione.\nLe \"Testudo\" sono ovipare. Dalla fine di novembre ai primi di maggio le femmine depongono le uova in buche scavate nel terreno con le zampe posteriori.\nIn relazione all'et\u00e0 e alla taglia dell'esemplare si possono avere anche sei deposizioni con pi\u00f9 di 13 uova prodotte. Il tempo di incubazione, 2 o 3 mesi circa, e il sesso sono in relazione con la temperatura. Con temperatura di incubazione inferiore ai 32\u00a0\u00b0C si avr\u00e0 una preponderanza di esemplari maschi, con temperatura superiore ai 32,5\u00a0\u00b0C in maggioranza femmine.\nGiunto il momento della schiusa, il tartarughino per rompere il guscio si avvale del cosiddetto \"dente dell'uovo\", un tubercolo corneo posto tra le narici e la mascella superiore destinato a sparire in pochi giorni. La fuoriuscita dall'uovo dura anche 48 ore e in questo arco di tempo viene assorbito totalmente il sacco vitellino.\nAlimentazione.\nSono rettili prettamente vegetariani, solo raramente mangiano artropodi\ne non disdegnano piccole carogne o escrementi.\nL'habitat \u00e8 caratterizzato da lunghi periodi di scarsa piovosit\u00e0 e un raro apporto proteico in regime di scarsa alimentazione prevalentemente composta da fibre non arreca dammi.\nL'integrazione idrica avviene prevalentemente attraverso l'assunzione di piccole gocce di rugiada mattutina.\nCuriosit\u00e0.\nSecondo un'antica credenza delle popolazioni beduine, il carapace delle testuggini legato sull'ingresso delle loro tende ha il potere di respingere i Jinn maligni.\nIl guscio vuoto, per avere la sua valenza di amuleto, deve essere rinvenuto casualmente tra le sabbie del deserto e non provenire da un esemplare ucciso intenzionalmente.\nLegislazione.\nInserita in RED LIST, come tutti i rettili del genere Testudo, la \"T. werneri\" \u00e8 inclusa nella Convenzione di Washington, C.I.T.E.S. appendice II dal 01/07/75 e in allegato A (reg (CE) 1332/2005) della Comunit\u00e0 Europea, per cui \u00e8 assolutamente vietato il prelievo in natura e regolamentato l'allevamento e il commercio degli esemplari in cattivit\u00e0. In Italia i compiti di sorveglianza e di gestione delle norme applicative delle convenzioni internazionali per la tutela delle specie animali sono di competenza del Corpo Forestale dello Stato."}
{"id": "834230", "revid": "65435", "url": "https://it.wikipedia.org/wiki?curid=834230", "title": "Jet Grind Radio", "text": ""}
{"id": "834231", "revid": "72811", "url": "https://it.wikipedia.org/wiki?curid=834231", "title": "Kare Kano", "text": ""}
{"id": "834234", "revid": "124152854", "url": "https://it.wikipedia.org/wiki?curid=834234", "title": "Cultura di Ozieri", "text": "La cultura di Ozieri (o di \"San Michele\") fu una cultura prenuragica che si svilupp\u00f2 in tutta la Sardegna durante un periodo di tempo che va dal 4000 a.C. al 3300 a.C. Il suo nome deriva dalla localit\u00e0 in cui sono state rinvenute per la prima volta testimonianze importanti e precisamente in una grotta chiamata di \"San Michele\", presso la cittadina di Ozieri nella Sardegna settentrionale. \nGli scavi archeologici effettuati nel 1914 e successivamente 1949 hanno portato alla luce oggetti con rifiniture fino ad allora mai viste in Sardegna. Tali ritrovamenti evidenziano chiaramente il notevole progresso sociale e culturale conseguito dalle popolazioni preistoriche sarde, progresso che si estese anche oltre lo stretto di Bonifacio, fino alla vicina Corsica. \nNella grotta di \"San Michele\" furono rinvenuti vasi finemente lavorati e forniti di tripodi, con motivi geometrici incisi elegantemente sull'argilla e colorati con ocra rossa. I pi\u00f9 datati si presentano di forma tonda e poco rifiniti, mentre quelli di epoca pi\u00f9 tarda sono fortemente stilizzati e con una forma pi\u00f9 affinata. Sulla base di questi importanti ritrovamenti gli archeologi sono concordi nel definire la \"Cultura di Ozieri\" come la prima grande cultura sarda.\nOrigini orientali.\nGli studiosi considerano questo tipo di vasellame come una novit\u00e0 per la Sardegna neolitica e fino ad allora simili manufatti erano ritenuti tipici delle isole Cicladi e di Creta. Si presume che a seguito di importanti scambi con quelle lontane isole, nuove tecniche manifatturiere, nuove conoscenze nella metallurgia e nuovi stili di vita, vivificarono le esistenti culture dando un notevole impulso ai commerci e originando una pi\u00f9 evoluta societ\u00e0 civile organizzata stabilmente in tante comunit\u00e0. Alla luce di queste preziose testimonianze l'origine della \"Cultura di Ozieri\" fu definita di provenienza orientale e tali ritrovamenti dimostrarono inequivocabilmente il forte scambio culturale e commerciale intercorso tra i sardi pre-nuragici e popolazioni neolitiche greche.\nStruttura socio-economica.\nSecondo uno dei pi\u00f9 noti studiosi della preistoria sarda, l'archeologo Giovanni Lilliu, una peculiarit\u00e0 di questa cultura fu l'evolversi progressivo da una originaria societ\u00e0 di tipo urbano e sedentario, ad una societ\u00e0 rurale e contadina dove le popolazioni vivevano prevalentemente raggruppate in piccoli villaggi. \nQuesta importante caratteristica - sempre secondo il noto studioso - ha un preciso significato storico perch\u00e9 individua le origini e spiega i successivi modelli di sviluppo della Sardegna attraverso i secoli, modelli calcati (in parte ancora oggi) sul tipo di societ\u00e0 del villaggio\nI villaggi.\nSono stati rinvenuti dappertutto nell'Isola, sia nelle pianure che nelle montagne, pi\u00f9 di 200 piccoli centri rurali, costituiti prevalentemente da capanne costruite in pietra, con un muro circolare (ma anche rettangolare) sul quale veniva poi adagiata una struttura in legno ricoperta successivamente di frasche. \nA \"Puisteris\", vicino a Mogoro ne \u00e8 stato ritrovato uno formato da 267 capanne, si pensa erette anche su pali infissi nel terreno. I pavimenti erano costituiti da lastre di calcare, di acciottolato di basalto o argilla battuta.\nLa totale mancanza di fortificazioni a difesa dei villaggi e la scarsit\u00e0 di armi rinvenute nelle sepolture, lasciano intuire che queste genti coabitavano pacificamente il territorio e nessuna evidenza lascia trasparire segni di quella bellicosa classe di guerrieri che sorger\u00e0, pi\u00f9 tardi, fortissima e dominante, durante la civilt\u00e0 nuragica, anche se, nella facies gallurese gi\u00e0 si intravede la nascita di una particolare aristocrazia, in contrasto con la struttura tendenzialmente democratica della corrente principale nella cultura di Ozieri.\nIl culto dei defunti.\nImportanti vestigia testimoniano tra le genti abitanti la Sardegna in quel periodo, il graduale svilupparsi di un articolato universo spirituale con vari e particolari culti ad esso connessi. Tra questi sicuramente il pi\u00f9 importante fu quella relativo ai defunti ed al loro caratteristico seppellimento inumatorio in particolari grotticelle scavate abilmente nella roccia. \nI ricercatori ritengono questa usanza tipica di quelle societ\u00e0 contadine che, sviluppando particolari concezioni sacre, identificarono nella conservazione dei corpi una maniera per assicurarne anche la rigenerazione della vita, rigenerazione che - secondo queste credenze - avveniva attraverso la naturale rinascita stagionale dei cicli vegetativi. Anche la colorazione dei cadaveri con ocra rossa aveva un significato rigenerativo in quanto il rosso era il colore del sangue e dipingendoli di rosso - secondo queste credenze sulla fertilit\u00e0 - si restituiva la vita.\nLe diverse sepolture.\nCos\u00ec come le capanne costituivano un villaggio, anche le sepolture erano raggruppate in piccole 'comunit\u00e0 di defunti': le necropoli, che i sardi successivamente chiamarono \"Domus de Janas\". Molte di esse, quelle pi\u00f9 monumentali, sono considerate sepolture di capi politici e forse anche religiosi, come avveniva a Creta ed in altre parti dell'oriente mediterraneo. La raffinatezza con la quale erano decorate le pareti ed il ritrovamento di elaborati manufatti confermano le ipotesi di una societ\u00e0 molto ben organizzata e culturalmente avanzata. Numerosi sono gli esempi di queste particolari costruzioni e si possono distinguere principalmente due tipi di sepolture: \nLe tombe ipogeiche.\nSono state ritrovate - sparse su tutta l'isola - pi\u00f9 di 1.000 camere funerarie tagliate nella pietra e considerate indubbiamente di Cultura Ozieri. Legate a particolari credenze, esse rappresentavano le case abitate dai defunti durante la vita terrena ed erano perci\u00f2 articolate con varie stanze e con precisi orientamenti, fornendoci in questo modo, una reale rappresentazione delle vere abitazioni, delle quali non ci sono pervenute che poche tracce, essendo state costruite essenzialmente in legno. Le pareti delle tombe erano sovente ornate da simboli magici in rilievo: teste di bue pi\u00f9 o meno stilizzate, corna taurine, spirali o altri disegni geometrici. La riproduzione di alcune particolari case d'abitazione ricordano le tombe etrusche ma queste sono datate in epoche ben pi\u00f9 recenti.\nAd \"Anghelu Ruju\", nella zona di Alghero, si notano porte finte e protomi taurine dipinte sugli architravi delle tombe.\nLe sepolture a circolo.\nVerso la fine del IV millennio e l'inizio del III, nelle gallure vennero edificate un particolare tipo di tombe, dette a circolo. \u00c8 oramai accertato che la cultura di Ozieri al suo interno dava vita a varie differenziazioni. Una di queste \u00e8 il cosiddetto aspetto dei circoli megalitici, chiamato fino a non poco tempo fa come \"cultura di Arzachena\" o anche \"aspetto culturale corso-gallurese\", in quanto i ricercatori ritenevano le importanti strutture megalitiche galluresi e corse, espressione di una differente cultura. \nLe pi\u00f9 recenti scoperte hanno invece dimostrato che i circoli megalitici galluresi sono stati in realt\u00e0 edificati da genti di cultura Ozieri, a conferma della diversit\u00e0 esistente all'interno della stessa cultura principale. Queste particolari sepolture sono costituite da pietre infisse verticalmente seguendo la circonferenza di un cerchio e delimitando un'area al centro della quale si trovava una urna in pietra di forma quadrangolare, la cui utilit\u00e0, si suppone, fosse quella di contenere i corpi scarnificati dei defunti, ormai ridotti a scheletri dopo una lunga esposizione agli agenti atmosferici.\nLa figura della Dea Madre.\nLa religiosit\u00e0 di queste popolazioni era strettamente legata alla natura e a tutte le sue manifestazioni (come le fonti d'acqua, la pioggia, i boschi), ma dalle testimonianze dei reperti archeologici, traspare un importante culto legato alla fecondit\u00e0 e che aveva come figura centrale la Dea Madre, come i loro predecessori neolitici. \nLa rappresentavano attraverso statuine di marmo e di argilla, dalle forme lineari e geometriche, ma spesso anche molto esuberanti, a testimonianza di una concezione matriarcale del divino che richiama da vicino le piccole statuine dell'isola di Malta, evidenziando ancora una volta la prossimit\u00e0 culturale fra l'Oriente e l'Occidente del Mediterraneo. \nLo studioso Giovanni Lilliu, a proposito di questa singolare credenza delle antiche genti sarde, cos\u00ec si esprime:\nLa figura del \"Dio Toro\".\nAltra particolare caratteristica della cultura di Ozieri \u00e8 la figura astratta del \"Dio Toro\", ossia il culto del bue. Secondo queste antiche credenze, questo animale incarnava la fertilit\u00e0 maschile legata al concetto della fecondit\u00e0 agraria, essenziale per lo sviluppo delle popolazioni nelle civilt\u00e0 del Rame e del Bronzo. Queste credenze lasciano supporre che per gli antichi sardi esisteva un forte legame tra il simbolismo materno (e lunare) con il simbolismo taurino paterno (e solare).\nSu questi particolari culti, lo studioso Giovanni Lilliu scrive: "}
{"id": "834241", "revid": "50026", "url": "https://it.wikipedia.org/wiki?curid=834241", "title": "Tartaruga del Negev", "text": ""}
{"id": "834242", "revid": "50026", "url": "https://it.wikipedia.org/wiki?curid=834242", "title": "Testuggine del Negev", "text": ""}
{"id": "834243", "revid": "78273", "url": "https://it.wikipedia.org/wiki?curid=834243", "title": "Generale Lebed", "text": ""}
{"id": "834244", "revid": "287204", "url": "https://it.wikipedia.org/wiki?curid=834244", "title": "Contea di Cleburne", "text": "Contea di Cleburne o Cleburne County \u00e8 la denominazione delle seguenti contee degli Stati Uniti:"}
{"id": "834245", "revid": "50026", "url": "https://it.wikipedia.org/wiki?curid=834245", "title": "Testuggine kleinmanni", "text": ""}
{"id": "834246", "revid": "78273", "url": "https://it.wikipedia.org/wiki?curid=834246", "title": "Aleksandr Lebed", "text": ""}
{"id": "834249", "revid": "78273", "url": "https://it.wikipedia.org/wiki?curid=834249", "title": "Alexander Lebed", "text": ""}
{"id": "834253", "revid": "15756", "url": "https://it.wikipedia.org/wiki?curid=834253", "title": "Contea di Cleburne (Alabama)", "text": "La contea di Cleburne, in inglese Cleburne County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 14.972 abitanti. Il capoluogo di contea \u00e8 Heflin. Il nome le \u00e8 stato dato in onore del maggiore generale Patrick Cleburne dell'Arkansas.\nGeografia fisica.\nLa contea si trova nella parte orientale dell'Alabama, e confina ad est con lo Stato della Georgia. Lo United States Census Bureau certifica che l'estensione della contea \u00e8 di 1.453\u00a0km\u00b2, di cui 1.451\u00a0km\u00b2 composti da terra e 2\u00a0km\u00b2 composti di acqua. La parte occidentale della contea si trova all'interno della foresta nazionale di Talladega. Nella contea \u00e8 inoltre presenta una parte dello Cheaha State Park.\nIl fiume Tallapoosa scorre lungo la parte sud-orientale della contea.\nContee confinanti.\nLa contea confina con:\nStoria.\nLa Contea di Cleburne fu creata da un atto della Legislatura dello Stato dell'Alabama il 6 dicembre 1866, includendo parti delle contee di Randolph, Talladega e Calhoun. Il nome le \u00e8 stato dato in onore del maggiore generale Patrick Cleburne dell'Arkansas, che fu ucciso nella battaglia di Franklin nel 1864. La contea di Cleburne si trova in quella che era una volta territorio degli indiani Creek e Cherokee. I primi coloni giunsero nell'area nel 1820 e nominarono la citt\u00e0 di Edwardsville come il capoluogo della contea. L'insediamento nell'area rimase scarso fino al 1830, quando venne scoperto l'oro nelle vicinanze di Arbacoochee e Chulafinnee nella parte meridionale della contea. Nel 1836 circa 5.000 minatori si trasferirono nella zona. La scoperta dell'oro in California nel 1849 ecliss\u00f2 l'estrazione mineraria nella Contea di Cleburne, ma si stima che il valore dell'oro estratto si aggirasse intorno al milione di dollari. Sempre nella parte meridionale del territorio alla fine del XIX secolo venne scoperta la presenza di mica e rame, poco sfruttata.\nNel 1882 la Georgia-Pacific Railroad fu estesa da Atlanta alla citt\u00e0 di Heflin, nella parte centro-occidentale della contea. Nel 1905 vennero organizzate delle elezioni per decidere se trasferire o meno il capoluogo della contea da Edwardsville a Heflin. I risultati delle elezioni e una successiva sentenza della Corte suprema dell'Alabama favoriranno Heflin, che rimane tutt'ora il capoluogo di contea.\nCultura.\nIstruzione.\nIl sistema scolastico della contea di Cleburne impiega attualmente circa 160 insegnanti che guidano pi\u00f9 di 2.600 studenti in otto scuole.\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 94.0% bianchi, 3.3% neri, 0.30% nativi americani, 0.1% asiatici, 0.1% isolani del pacifico, 1.0% di altre razze, e 1.1% di due o pi\u00f9 etnie. Il 2.1% della popolazione \u00e8 ispanica.\nEconomia.\nLa contea di Cleburne era basata prevalentemente sull'agricoltura durante il XIX secolo. Gli agricoltori coltivavano mais, avena, frumento, cotone e allevavano bestiame. Durante gli anni 1830, la scoperta dell'oro nella parte meridionale della contea attir\u00f2 migliaia di minatori nell'area, ma l'impresa fall\u00ec quando i minatori partirono per Corsa all'oro californiana del 1849. Durante il XIX e all'inizio del XX secolo vennero tentate varie iniziative economiche, tra cui l'estrazione del rame e della mica, fallite a causa dei cattivi trasporti e delle malattie agricole. La corposa presenza della foresta nella contea la rendeva ideale per l'industria del legno e del legno di cellulosa. A met\u00e0 degli anni '50, la Tyson Foods Inc. costru\u00ec un grande impianto di lavorazione del pollame nella zona, rendendo la contea la \"capitale dei broiler dell'Alabama\". Nel settembre 2006 parte dell'impianto venne distrutto da un incendio.\nTra gli altri produttori figurano Heflin Chenille e Sewell Manufacturing.\nOccupazione.\nLa forza lavoro nella attuale Contea di Cleburne \u00e8 divisa tra le seguenti categorie professionali:\nInfrastrutture e trasporti.\nPrincipali strade ed autostrade.\nLe principali vie di trasporto che attraversano la contea sono:"}
{"id": "834256", "revid": "729019", "url": "https://it.wikipedia.org/wiki?curid=834256", "title": "28 cm K5 (E)", "text": "Il K 5 \u00e8 stato un cannone ferroviario tedesco della seconda guerra mondiale, montato su rotaie. Pi\u00f9 propriamente identificato come Krupp 28\u00a0cm K5 (E), ove Krupp indica il nome della fabbrica costruttrice, \u201c28 cm\u201d indica il calibro del pezzo (precisamente 283\u00a0mm), \u201cK\u201d sta a significare \u201cKanone\u201d, cio\u00e8 cannone, il numero \u201c5\u201d indica il tipo ed \u201cE\u201d sta per \u201ceisenbahn\u201d che significa ferrovia, quindi \u201ccannone ferroviario tipo 5, calibro 280 mm\u201d.\nDi questa tipologia di cannoni su rotaie sono stati costruiti almeno due modelli, il \"Robert\" (anche chiamato \"Anzio Express\"), e il suo gemello \"Leopold\" (anche chiamato dopo la sua cattura avvenuta nel giugno del 1944, \"Anzio Annie\"). Alla fine della guerra, entrambi questi modelli furono catturati dagli americani in aperta campagna, smontati e trasportati in America per essere studiati.\nStoria.\nIl primo cannone di tipo K5 entr\u00f2 in servizio nel 1936, e la sua produzione continu\u00f2 fino al termine della guerra (1945). In questi nove anni non si ha un numero preciso di quanti pezzi furono ultimati, ma un'ipotesi realistica parla di 25/28 esemplari. Altro dato in possesso, \u00e8 che al 1940, in servizio erano solo 8 esemplari. Ad oggi solo due esemplari si sono conservati.\nEsiste anche una versione modificata del K5, il K5 Glatt, ovvero con canna liscia, che permetteva loro utilizzare proietti a lunga gittata a freccia di Peenem\u00fcnde.\nDi questa versione furono ultimati solo due esemplari, che furono utilizzati nei pressi di Bonn nel 1945, e per colpire Maastricht, per ritardare l'avanzata degli Alleati nel Reich.\nA differenza del cannone Schwerer Gustav, il K5 era mono-binario che gli permetteva una migliore mobilit\u00e0 nelle reti ferroviarie.\nProbabilmente il miglior cannone ferroviario mai costruito, armato con i proiettili autopropulsi riusciva a battere il record di gittata stabilito da un altro cannone ferroviario, il Parisgesch\u00fctz con 151\u00a0km.\nIl Krupp 28\u00a0cm K5 E era un cannone con elevazione da 0\u00b0 a + 50\u00b0 e brandeggio su affusto di 2\u00b0. Considerato il fiore all'occhiello dell'artiglieria pesante ferroviaria germanica per l'efficacia e la versatilit\u00e0 era costruito dalla Krupp secondo un innovativo progetto che metteva a frutto le precedenti esperienze tedesche acquisite nel campo dell'artiglieria pesante di grosso calibro montata su rotaie, si pensi al Dora o allo Schwerer Gustav, di poco successivo sempre della ditta tedesca Krupp.\nIl Krupp 28\u00a0cm K5 E era quindi (come tutte le artiglierie ferroviarie) permanentemente montato su pianali ferroviari, con la capacit\u00e0 di aprire il fuoco direttamente dalla sede ferroviaria e di spostarsi rapidamente lungo le strade ferrate insieme ad un convoglio di supporto (generalmente costituito da: locomotiva a vapore o diesel, carro generatore elettrico, carro di controllo elettrico, carro munizioni, carro cannone, pianale trasporto piattaforma; nel convoglio era prevista anche una carrozza per l'alloggio del personale addetto al pezzo). La caratteristica di viaggiare su binario unico (al contrario dello Schwerer Gustav che per i propri spostamenti aveva bisogno di linee ferroviarie a doppio binario) gli conferiva semplicit\u00e0 e rapidit\u00e0 di trasferimento, mentre il supporto di una piattaforma girevole consentiva al pezzo ampie possibilit\u00e0 di azione su un orizzonte a 360\u00b0. Questa piattaforma girevole veniva trasportata, insieme all'equipaggiamento del pezzo su un pianale ferroviario a due carrelli da 4 assi ciascuno, lungo circa 29 m.\nLe dimensioni del Krupp 28\u00a0cm K5 E sono ragguardevoli, la canna con anima a 12 righe destrorse \u00e8 lunga m 21,539 con una camera di scoppio di m 3,20; la lunghezza di tutto il cannone compreso l'affusto \u00e8 di m 41,2 con un peso in azione di 218 tonnellate. Il tiro utile era compreso tra i 62,180\u00a0km, con proiettili convenzionali da 255,5\u00a0kg con velocit\u00e0 iniziale di 1128\u00a0m/s, e i 151\u00a0km, con proiettili autopropulsi (a razzo) da 248\u00a0kg con velocit\u00e0 iniziale di 1130\u00a0m/s, per una cadenza di fuoco di 8 colpi/ora.\nPer la prima volta il Krupp 28\u00a0cm K5 E venne impiegato contro le coste inglesi e la citt\u00e0 di Dover posizionandolo sulla costiera francese in prossimit\u00e0 di Calais dove vennero costruiti appositi bunker per proteggere il cannone e i vagoni di servizio e di appoggio logistico. Ancora il Krupp 28\u00a0cm K5 E venne impiegato nell'assedio di Leningrado, ora San Pietroburgo, e durante la battaglia di Stalingrado oggi Volgograd.\nDue esemplari gemelli di questo cannone ferroviario, chiamati dai tedeschi \"Leopold\" e \"Robert\", al momento dello sbarco ad Anzio e Nettuno si trovavano gi\u00e0 in Italia in quanto vi erano stati inviati precedentemente per essere spediti in Tunisia, ma la Campagna del Nord Africa fin\u00ec prima che questi potessero raggiungere la zona di operazione e quindi vennero lasciati nei pressi di Milano. L'apertura del nuovo fronte di Anzio-Nettuno trov\u00f2 i tedeschi impreparati in quella zona pertanto il Generalfeldmarschal Albert Kesselring pens\u00f2 di utilizzare questi due pezzi d'artiglieria per contrastare l'avanzata anglo-americana nella costa laziale.\nI due giganteschi cannoni, arrivati da Milano via Roma, vennero attestati nei pressi di Ciampino, intorno al 5 febbraio 1944. La zona di fuoco fu individuata nella stazione di Ciampino stessa ove era disponibile lo spazio sufficiente per allestire la piattaforma girevole sulla quale il pezzo d'artiglieria poteva ruotare per il necessario puntamento, mentre per il ricovero venne scelta la galleria di Colle Oliva, sulla linea Ciampino - Frascati, in prossimit\u00e0 di Villa Senni. Il convoglio militare poteva trovare sicuro riparo dalle ricognizioni e dalle incursioni aeree anglo-americane in tale galleria, poco distante da Ciampino, dalla quale usciva per prendere la propria posizione di fuoco e lanciare sulle truppe alleate in tutta l'area del fronte, a circa 40\u00a0km di distanza, i propri micidiali proiettili. Il fuoco di artiglieria era molto temuto; si pensi che nel mese di maggio 1944 l'83% dei casi di offesa ai soldati della 3\u00aa Divisione statunitense era dovuto a schegge di proiettili d'artiglieria. Le truppe alleate, sebbene terrorizzate dal sinistro sibilo dei proiettili, indicarono con \"Anzio Annie\" e con \"Anzio Express\" quei due cannoni che i tedeschi rispettivamente chiamavano \"Leopold\" e \"Robert\", ma presso alcuni reparti statunitensi impiegati nella battaglia queste artiglierie venivano soprannominate anche \"Whistling Willie\".\nI due cannoni svolsero il compito loro assegnato senza eccessivi disturbi, si ritiene che abbiano sparato un totale di 5.523 colpi contro depositi di munizioni e di carburante sulle navi e sulle truppe anglo-americane fino a quando, verso la fine del maggio 1944, mutata la situazione del fronte, vennero fatti ripiegare verso Nord. La via del ritorno fu assai complicata, la rete ferroviaria era notevolmente danneggiata dai bombardamenti aerei e i cieli ostili per la presenza dell'aviazione alleata. Il \"Robert\", \"Anzio Express\", sub\u00ec un mitragliamento aereo in aperta campagna nei pressi di Civitavecchia e dopo essere stato reso inefficiente con l'esplosivo venne abbandonato dai militari tedeschi alle truppe anglo-americane.\nIl \"Leopold\", \"Anzio Annie\", immobilizzato nella stazione ferroviaria di Civitavecchia ma non eccessivamente danneggiato, venne catturato il 7 giugno 1944 dagli americani del 168\u00ba Reggimento Fanteria della 34\u00aa Divisione.\nI due cannoni vennero smontati e trasportati a Napoli per essere spediti negli Stati Uniti. Qui vennero studiati e, utilizzando pezzi provenienti dall'altro cannone, fu rimesso in efficienza il Leopold \"Anzio Annie\" che spar\u00f2 alcuni colpi di prova nei primi anni \u201850.\nAl mondo ne sono rimasti solo due esemplari:\nAnzio Express.\nCon il nomignolo \"Anzio Express\" i soldati anglo americani chiamavano uno dei due cannoni tedeschi K5 che sparava dai Castelli Romani a circa 40\u00a0km di distanza, tra l'inizio di febbraio e la fine di maggio 1944 sulla testa di ponte costituita dopo lo sbarco di Anzio del 22 gennaio 1944.\nAnzio Annie.\nQuesti due cannoni per tutto il tempo delle operazioni belliche che interessarono la zona della testa di ponte di Anzio e Nettuno furono avvolti in alone di mistero e godettero della pi\u00f9 assoluta invulnerabilit\u00e0 dato che la ricognizione aerea alleata non riusc\u00ec mai ad individuarli n\u00e9 rimasero mai colpiti durante i numerosi bombardamenti che devastarono la zona.\n\"Anzio Annie\", che costitu\u00ec il riferimento per la progettazione e costruzione del cannone atomico americano M65 Atomic Cannon (soprannominato appunto Atomic Annie), \u00e8 esposto perfettamente restaurato all'Aberdeen Proving Grounds Museum (U.S. Army Ordnance Museum), ad Aberdeen nel Maryland.\nTestimonianze su \"Anzio Annie\".\n\"Tra il febbraio e il giugno 1944, mi trovavo con la mia famiglia, per sfuggire ai bombardamenti aerei, nella vigna in localit\u00e0 Campo Vecchio a Marino da dove si aveva una buona vista su Ciampino e su Roma. Da quel luogo, di notte, vedevo chiaramente la scia di fuoco del proiettile del grande cannone tedesco sparato dalla zona di Ciampino verso Anzio, poi i bengala illuminavano la zona. Lo spettacolo era veramente impressionante.\" \"(Testimonianza del Sig. Luigi Frezza, classe 1926, raccolta dal figlio Carlo, gennaio 2008)\".\nAlfonso Felici, classe 1923, italiano arruolato nell'Office of Strategic Services (OSS) dell'esercito statunitense e impegnato sul fronte di Anzio, ricorda nel suo memoriale che i soldati alleati erano assai nervosi a causa di quel cannone di grosso calibro montato su un treno che chiamavano \"Anzio Annie\" e che sparava dai Castelli Romani. Ogni giorno, con la gran paura di essere colpiti, aspettavano il sibilo del proiettile che scoppiando con un fragoroso boato lasciava sul terreno un enorme cratere.\nRick Stokes ha raccolto le memorie di guerra del padre Bernie L. Stokes, classe 1914, artigliere della 45\u00aa divisione \"Thunderbirds\", operante sul fronte di Anzio. Stokes racconta, a proposito del cannone \"Anzio Annie\", che se si sentiva il sibilo si era salvi perch\u00e9 il colpo era gi\u00e0 passato oltre.\n\"... accanto a quella torre \"(nei pressi di Ciampino n.d.r.)\" - dopo lo sbarco di Anzio - del gennaio 1944 - veniva il famoso \"cannonissimo\" a lanciare i terribili colpi, che facevano tremare le case di Marino come se sparassero a due passi dal paese! Era montato su un treno e si rintanava sotto la galleria di Villa Senni. Sicch\u00e9 la zona della torre divenne pericolosissima, per la violenta azione di controbatteria degli aerei alleati...\""}
{"id": "834260", "revid": "486946", "url": "https://it.wikipedia.org/wiki?curid=834260", "title": "Krupp 5", "text": ""}
{"id": "834264", "revid": "834", "url": "https://it.wikipedia.org/wiki?curid=834264", "title": "Icam", "text": ""}
{"id": "834268", "revid": "11890", "url": "https://it.wikipedia.org/wiki?curid=834268", "title": "I.C.A.M.", "text": ""}
{"id": "834273", "revid": "1012592", "url": "https://it.wikipedia.org/wiki?curid=834273", "title": "Manuela Spart\u00e0", "text": "Biografia.\nDiplomata nel 2004 al \"Centro sperimentale di cinematografia\" di Roma, studia per tre mesi presso l\"'Actor's Studio\" di New York.\nTra i film e le serie in cui appare figurano \"Uno su due\" (2006) di Eugenio Cappuccio, \"Family Game\" (2007) di Alfredo Arciero, \"Baar\u00eca\" di Giuseppe Tornatore e la settima stagione di \"Squadra antimafia - Palermo oggi\". Nel 2021 \u00e8 Maria Vittoria in \"Maschile singolare\" di Alessandro Guida e Matteo Pilati."}
{"id": "834276", "revid": "118649929", "url": "https://it.wikipedia.org/wiki?curid=834276", "title": "Implementazione", "text": "Il termine implementazione e il verbo derivato implementare sono neologismi affermatisi nel 1978 nell'accezione di \"attuazione di una scelta pubblica\". \nDescrizione.\nOrigine dell'uso del termine.\nDue studiosi americani \u2013 Aaron Wildavsky e Jeffrey L. Pressman \u2013 nel 1978 hanno scritto un libro il cui titolo ha creato praticamente la fortuna della parola: \"Implementation\" (di origine latina \u2013 viene da \"implementatio\" \u2013 ma che molti ritengono sia inglese). Il sottotitolo di questo libro \u00e8 molto significativo: \"\u201cHow great expectations in Washington are dashed in Oakland\u201d\" (\"\u201cCome grandi aspettative a Washington si infrangono ad Oakland\u201d\", le due citt\u00e0 che stanno ai poli opposti del subcontinente nordamericano). \nQuesti anglicismi - come \"testare\" (dall'inglese \"to test\", il cui significato italiano \u00e8 \"provare\"), oppure \"settare\" (dall'inglese \"to set\", il cui significato italiano \u00e8 \"impostare\") - facevano parte del gergo tecnico-scientifico e sono entrati nell'uso quotidiano anche attraverso l'informatica.\nSignificati.\n\"Implementare\" deriva dal verbo inglese \"to implement\" (traducibile con \"realizzare\", \"attuare\"), da cui il sostantivo gergale \"implementation\", che significa \"attuazione\". Il verbo, a sua volta, proviene dal sostantivo \"implement\", che significa \"attrezzo\", \"utensile\". L'etimologia del termine inglese, peraltro, deriva a sua volta dal verbo latino \"impl\u011bo\" (inf. \"impl\u0113re\"), inteso nel senso di \"realizzare\" e non di \"colmare\".\nIl termine italiano sostitutivo pu\u00f2 quindi essere, secondo il contesto: \nCon il passare degli anni, in alcuni ambiti l'utilizzo del termine \u00e8 divenuto preponderante rispetto alle corrispondenti parole italiane. In ingegneria, urbanistica e in informatica, per \"implementazione\" si intende (generalmente, l'uso infatti \u00e8 assai soggettivo) l'applicazione pratica di una metodologia o di un algoritmo effettuata allo scopo di conseguire un determinato obiettivo. Anche le discipline del \"management\" utilizzano spesso tale termine, con il solito significato di \"attuazione\", \"messa in opera\" o \"esecuzione\", specialmente per esprimere la fase di un programma d'azione successiva a quella di progettazione o definizione (di un processo, sistema, metodologia, strategia, ecc.) nell'organizzazione.\nParonimia.\nIl verbo \"implementare\" \u00e8 spesso oggetto di malapropismo quando viene usato, in maniera erronea, con il significato di \"incrementare\", \"integrare\", \"aggiungere\", \"aggiungere caratteristiche/funzionalit\u00e0\", \"aggiungere parti o pezzi\".\nEsempi.\nDi seguito alcuni esempi tratti da frasi originali in ambito informatico, organizzate sotto il possibile significato in italiano: "}
{"id": "834277", "revid": "88740", "url": "https://it.wikipedia.org/wiki?curid=834277", "title": "Salvatore Greco (criminale)", "text": "Biografia.\nLotta tra i Greco di Ciaculli e quelli di Croceverde-Giardina.\nSalvatore Greco era figlio di Giuseppe, capo della Famiglia Mafiosa di Ciaculli, che era imparentato alla lontana con il suo omonimo Giuseppe Greco, detto Piddu u' tenente, che controllava il vicino quartiere di Croceverde-Giardina.\nNel 1946 Piddu \u2018u tenente si vendic\u00f2 di un torto subito facendo uccidere Giuseppe Greco e suo fratello Pietro, rispettivamente padri di Cicchiteddu e del suo cugino omonimo Salvatore Greco, soprannominato l'Ingegnere o Tot\u00f2 il Lungo: questi due omicidi diedero inizio ad un violento conflitto tra i Greco di Ciaculli e quelli di Croceverde-Giardina. La reazione dei Greco di Ciaculli non si fece attendere e poco dopo vennero uccisi due uomini di Piddu \u2018u tenente. Dopo tutti questi fatti di violenza si arriv\u00f2 al culmine della vicenda: il 17 settembre 1947, le due fazioni si affrontarono con bombe a mano e mitra nella piazza di Ciaculli; ci furono cinque morti, uno dei quali venne finito a coltellate dalla madre e dalla sorella di Cicchiteddu.\nQuesti avvenimenti costarono a Piddu u' tenente la convocazione da parte degli altri boss della mafia che lo obbligarono a riportare la situazione di pace fra le due fazioni. La pace era fortemente voluta anche da Antonino Cottone, capo della \"cosca\" di Villabate che fece intervenire il \"boss\" Joe Profaci, che da Brooklyn si precipit\u00f2 a Palermo per porre fine allo scontro: la pace fra le due famiglie rivali fu raggiunta assumendo Cicchiteddu e il cugino Salvatore Greco \u201cl'Ingegnere\u201d nell'azienda agrumaria di Piddu u' tenente, che produceva i famosi mandarini di Ciaculli, controllava la vendita all'ingrosso degli agrumi da loro prodotti, stabiliva il prezzo anche con la violenza e monopolizzava pure le forniture di acqua agli agrumeti della Conca d'Oro insieme al socio Antonino Cottone.\nLotta per il controllo dei mercati generali.\nNel 1955 Cicchiteddu entr\u00f2 in contrasto con Gaetano Galatolo, capo della \"cosca\" dell'Acquasanta, in seguito allo spostamento dei mercati generali di Palermo dal quartiere della Zisa all'Acquasanta: infatti Galatolo si rifiutava di sottostare ai prezzi imposti da Cicchiteddu e dal suo socio Antonino Cottone e di dividere con loro anche il \"racket\" del pizzo sui prodotti ortofrutticoli venduti all'ingrosso. Per questa sua opposizione, Galatolo venne ucciso e segu\u00ec un violento conflitto che vedeva contrapposte le \"cosche\" di Ciaculli-Croceverde e dell'Acquasanta, di cui rimasero vittime anche Cottone e il vicecapo di Galatolo, Nicola D'Alessandro, assassinato a colpi di lupara dopo aver preso il posto del suo capo; nel periodo successivo il conflitto venne risolto perch\u00e9 Cicchiteddu si accord\u00f2 con Michele Cavataio, nuovo capo dell'Acquasanta, per dividersi i \"racket\" dei mercati generali.\nA capo della \"Commissione\".\nNel periodo successivo Cicchiteddu e il cugino Salvatore Greco l'Ingegnere si associarono ai mafiosi Angelo La Barbera, Rosario Mancino, Antonino Sorci, Pietro Dav\u00ec, Tommaso Buscetta e Gaetano Badalamenti, con cui si occuparono del contrabbando di sigarette e stupefacenti, mantenendo contatti con il corso Pascal Molinelli e il tangerino Salomon Gozal, indicati dalle indagini dell'epoca come i maggiori fornitori di sigarette ed eroina alle cosche siciliane.\nCicchiteddu venne sospettato di essere presente alla riunione fra mafiosi siciliani e americani tenutasi fra il 12 ed il 16 ottobre 1957 presso l'Hotel delle Palme di Palermo. Joseph Bonanno, Lucky Luciano, John Bonventre, Frank Garofalo, Santo Sorge e Carmine Galante erano fra i mafiosi americani presenti mentre fra i siciliani erano presenti, oltre ai cugini Greco, Gaspare Magaddino, Giuseppe Genco Russo, Angelo La Barbera, Cesare Manzella e Calcedonio Di Pisa.\nUno dei risultati di queste riunioni fu la costituzione della \"Commissione\", a capo della quale venne eletto \"Ciaschiteddu\" per via del suo prestigio e della sua autorevolezza.\nSecondo il pentito Tommaso Buscetta, Cicchiteddu fu tra i mafiosi coinvolti nell'omicidio di Enrico Mattei, il controverso presidente dell'ENI che mor\u00ec in un misterioso incidente aereo il 27 ottobre 1962.\nLa prima guerra di mafia.\nSecondo la ricostruzione degli inquirenti dell'epoca, Cicchiteddu fu protagonista di una truffa a proposito di una partita di eroina finanziata insieme ai mafiosi Angelo La Barbera e Cesare Manzella, che sfoci\u00f2 nella cosiddetta \u00abprima guerra di mafia\u00bb. Il conflitto si concluse il 30 giugno 1963, quando un'autobomba esplose nelle vicinanze della casa di Cicchiteddu a Ciaculli, uccidendo 7 carabinieri accorsi per disinnescare la bomba. L'indignazione per la strage di Ciaculli provoc\u00f2 la reazione delle autorit\u00e0 e numerosi mafiosi furono arrestati. Cicchiteddu era pure ricercato dalle forze dell'ordine e quindi fugg\u00ec a Caracas, in Venezuela.\nIl 22 dicembre 1968, Cicchiteddu venne condannato in contumacia a dieci anni di carcere al processo di Catanzaro contro i protagonisti della prima guerra di mafia. In appello venne per\u00f2 assolto.\nIn Venezuela.\nNel 1970 Cicchiteddu soggiorn\u00f2 sotto falso nome a Zurigo, Milano e Catania per partecipare ad alcuni incontri insieme a Tommaso Buscetta per discutere sulla ricostruzione della \"Commissione\" e sull'implicazione dei mafiosi siciliani nel Golpe Borghese.\nNel gennaio 1978 Cicchiteddu torn\u00f2 in Sicilia dal Venezuela per incontrare i \"boss\" Gaetano Badalamenti, Giuseppe Di Cristina e Giuseppe Calderone per discutere sull'eliminazione di Francesco Madonia, capo della \"cosca\" di Vallelunga Pratameno (provincia di Caltanissetta), il quale era strettamente legato a Tot\u00f2 Riina; Cicchiteddu per\u00f2 consigli\u00f2 di rimandare ogni decisione a data successiva ma, ripartito per Caracas, vi mor\u00ec prematuramente per cirrosi epatica, il 7 marzo 1978.\nNel 1986 Greco \u00e8 risultato iscritto alla loggia della \"Massoneria universale di rito scozzese antico e accettato. Supremo Consiglio d'Italia\" di via Roma a Palermo, insieme all'esattore di Salemi Nino Salvo e a Vito Guarrasi."}
{"id": "834284", "revid": "131539", "url": "https://it.wikipedia.org/wiki?curid=834284", "title": "Wang Yun-wuu", "text": ""}
{"id": "834286", "revid": "339392", "url": "https://it.wikipedia.org/wiki?curid=834286", "title": "Religione in Usa", "text": ""}
{"id": "834287", "revid": "339392", "url": "https://it.wikipedia.org/wiki?curid=834287", "title": "Religione negli Stati Uniti", "text": ""}
{"id": "834288", "revid": "339392", "url": "https://it.wikipedia.org/wiki?curid=834288", "title": "Religioni in Usa", "text": ""}
{"id": "834289", "revid": "339392", "url": "https://it.wikipedia.org/wiki?curid=834289", "title": "Religione in USA", "text": ""}
{"id": "834290", "revid": "339392", "url": "https://it.wikipedia.org/wiki?curid=834290", "title": "Religioni in USA", "text": ""}
{"id": "834291", "revid": "339392", "url": "https://it.wikipedia.org/wiki?curid=834291", "title": "Religioni negli USA", "text": ""}
{"id": "834292", "revid": "339392", "url": "https://it.wikipedia.org/wiki?curid=834292", "title": "Religione negli USA", "text": ""}
{"id": "834293", "revid": "287204", "url": "https://it.wikipedia.org/wiki?curid=834293", "title": "Contea di Coffee", "text": "Contea di Coffee o Coffee County \u00e8 la denominazione delle seguenti contee degli Stati Uniti:"}
{"id": "834294", "revid": "339392", "url": "https://it.wikipedia.org/wiki?curid=834294", "title": "Religione negli Usa", "text": ""}
{"id": "834295", "revid": "339392", "url": "https://it.wikipedia.org/wiki?curid=834295", "title": "Religioni negli Usa", "text": ""}
{"id": "834296", "revid": "84184", "url": "https://it.wikipedia.org/wiki?curid=834296", "title": "Antonio Banfi", "text": "Fu sostenitore di un razionalismo aperto e antidogmatico in grado di attraversare i vari settori dell'animo umano.\nA lui \u00e8 intitolato il \"Liceo Scientifico con Sezione Classica Aggregata\" del suo comune natale, Vimercate.\nBiografia.\nAntonio Banfi nacque a Vimercate, in provincia di Milano, in un ambiente familiare formatosi su principi cattolici e liberali della borghesia colta lombarda, nella quale da generazioni combaciavano una moderna e positiva idea del cattolicesimo e un razionale illuminismo tecnico-scientifico. La ricca e vasta biblioteca in possesso della famiglia divent\u00f2 per il giovane grande stimolo di conoscenza nei suoi studi, quando da Mantova, dove frequentava il Liceo Virgilio, ritornava a Vimercate, dove assieme alla famiglia trascorreva le vacanze estive.\nNel 1904 incominci\u00f2 a frequentare i corsi universitari alla facolt\u00e0 di lettere della Regia Accademia scientifico-letteraria di Milano e ottenne, dopo quattro anni, la laurea con lode, discutendo (con il relatore Francesco Novati) una monografia su Francesco da Barberino.\nIncominci\u00f2 a insegnare all'Istituto Cavalli-Conti di Milano e contemporaneamente prosegu\u00ec con grande determinazione gli studi di filosofia (con Giuseppe Zuccante per la storia della filosofia e Piero Martinetti per la teoretica); il 29 gennaio 1910 prese la seconda laurea in filosofia, discutendo con Martinetti una tesi intitolata \"Saggi critici della filosofia della contingenza\", contenente tre monografie sul pensiero di Boutroux, Renouvier e Bergson.\nCon la borsa di studio attribuita dall'Istituto Franchetti di Mantova ai laureati meritevoli, Banfi decise di andare in Germania e iscriversi, con il suo amico Confucio Cotti, alla facolt\u00e0 di filosofia della \"Friedrich Wilhelms Universit\u00e4t\" di Berlino, dove strinse amicizia con il socialista Andrea Caffi. Nella primavera del 1911 ritorn\u00f2 in Italia e partecip\u00f2 a vari concorsi, ottenendo una supplenza di Filosofia prima a Lanciano, in seguito a Urbino; per molti anni assunse diversi incarichi in varie sedi scolastiche.\nBanfi conobbe una ragazza, la contessa Daria Malaguzzi Valeri, con la quale dopo poco tempo, il 4 marzo 1916, si un\u00ec in matrimonio civile nel municipio di Bologna. Durante la guerra, gi\u00e0 riformato al servizio di leva, si dedic\u00f2 con senso di servizio e scrupolosa diligenza all'insegnamento e, per la penuria di insegnanti richiamati al fronte, oltre alla sua cattedra fu costretto a ricoprire altri incarichi; solo agli inizi dell'ultimo anno venne aggregato come soldato semplice all'ufficio annonario della Prefettura di Alessandria.\nNei primi anni del dopoguerra Banfi, pur non militando nel movimento socialista, assunse in modo molto deciso posizioni di sinistra e partecip\u00f2, come iscritto alla Camera del Lavoro, all'organizzazione della cultura popolare, diventando in poco tempo una delle personalit\u00e0 pi\u00f9 in vista del mondo culturale democratico alessandrino; venne nominato anche direttore della biblioteca di Alessandria, da cui fu in seguito allontanato dal nascente squadrismo fascista. Nel 1925 fu tra i firmatari del Manifesto degli intellettuali antifascisti, redatto da Benedetto Croce. \nNel 1931 Piero Martinetti, che era stato collocato a riposo d'autorit\u00e0 per aver rifiutato di giurare fedelt\u00e0 al fascismo, lo propose come suo successore per l'insegnamento della Storia della Filosofia all'Universit\u00e0 degli Studi di Milano. Insediatosi nel 1941, fu relatore di Dino Formaggio, Armanda Guiducci, Rossana Rossanda, Antonia Pozzi e di Anna Del Bo Boffino. \nDiresse la rivista \u00abStudi filosofici\u00bb (ISSN 1125-9833), pubblicata dal 1940 al 1949.\nNel secondo dopoguerra, con le elezioni politiche del 1948, fu eletto per le liste del Partito comunista, nel Senato della Repubblica. Il mandato fu confermato alle successive elezioni del 1953.\nIl razionalismo critico.\nAntonio Banfi pu\u00f2 essere considerato il maestro della corrente filosofica che in Italia si \u00e8 denominata Razionalismo critico e che ha avuto anche derivazioni significative nel campo della pedagogia teoretica con il Problematicismo. In sostanza, usando il concetto kantiano di ragione, Banfi la considera come la facolt\u00e0 di un discernimento critico, analitico, presupposto trascendentale che sistematizza l'esperienza, i dati empirici, non pervenendo a dogmi o a sistemi di sapere chiusi e assoluti. Il principio razionale permette di cogliere e comprendere la realt\u00e0 nelle sue complesse determinazioni: senza questo principio, che va assunto appunto come trascendentale, la realt\u00e0 sarebbe caotica e solo contingente ed esperienziale oppure interpretata secondo la Metafisica o sistemi di pensiero chiusi e non problematici come richiesto dalla scienza e in generale dalla complessa dinamica del mondo umano e naturale. L'apertura della ragione \u00e8 talmente ampia che anche le filosofie assolutizzanti vengono poste come possibilit\u00e0 di verit\u00e0, seppur parziali (\"\u00c8 bene tener presente che il pensiero non pensa mai il falso in modo assoluto\"). La filosofia \u00e8 lo strumento indispensabile per l'analisi critica del reale, non deve tendere a un sapere assoluto, ma porsi il tema privilegiato della coscienza, purch\u00e9 questa coscienza sia \"coscienza della relativit\u00e0, della problematicit\u00e0, della viva dialettica del reale\". Si sfugge al relativismo possibile seguendo le orme di Socrate: l'eticit\u00e0 prevale quando, non potendo esistere se non come tendenza verit\u00e0 assoluta, le verit\u00e0 relative sono assunte come problema, cio\u00e8 come ricerca interrogante e incessante fondante l'intero processo conoscitivo. Le conclusioni sono, come nell'ambito scientifico (la scienza \u00e8 lo strumento pragmatico della ragione, la filosofia lo strumento teoretico) non false ma possibili, non solo provvisorie, ma reali. Le categorie che Banfi propone per sintetizzare la sua proposta filosofica, sono quelle di \"sistematica\" del sapere, fondata su un significato antidogmatico della ragione, una \"sistematica\" aperta per il rinnovamento critico di tutte le strutture razionali e di un umanesimo nuovo, radicale, che ponga l'uomo al centro dell'indagine razionale e nella sua realt\u00e0 storico-effettuale, che forma la sua coscienza concreta nel mondo reale: dunque critica alla metafisica ma necessit\u00e0 della filosofia, il sapere costruttivo garanzia di libert\u00e0 e concretezza.\nIl confronto che Banfi predilige \u00e8 con gli indirizzi filosofici della prima met\u00e0 del Novecento, in particolare la Fenomenologia, il neokantismo di Marburgo, il neopositivismo, l'Esistenzialismo, ma negli ultimi anni orienta sempre pi\u00f9 il suo interesse al Marxismo, di cui condivide gli assunti fondamentali leggendoli alla luce del suo razionalismo critico, come si evince dalla raccolta postuma \"Saggi sul marxismo\" editi nel 1960.\nArchivio.\nSi segnalano tre fondi archivistici del pensatore: "}
{"id": "834297", "revid": "72396", "url": "https://it.wikipedia.org/wiki?curid=834297", "title": "Djarum Black", "text": ""}
{"id": "834298", "revid": "599013", "url": "https://it.wikipedia.org/wiki?curid=834298", "title": "Tutti gli uomini del presidente", "text": ""}
{"id": "834300", "revid": "767487", "url": "https://it.wikipedia.org/wiki?curid=834300", "title": "Taylor Hanson", "text": "Biografia.\nSecondo di sette figli, forma nel 1992 una band musicale con i fratelli Isaac e Zac, gli Hanson, di cui lui \u00e8 il lead singer. Dopo due album in studio autoprodotti (\"Boomerang\" del 1995 ed \"Mmmbop\" del 1996), nel maggio 1997 esce il primo album prodotto da una grande casa discografica, intitolato \"Middle Of Nowhere\". Con la hit \"MMMBop\" da esso estratta, numero uno nella Billboard Hot 100 chart, ha inizio la loro carriera musicale a livello internazionale.\nCarriera musicale.\nDopo la pubblicazione di altri 5 album (inclusi live, raccolte ed album studios) il gruppo decide di staccarsi da una major e fondare una propria etichetta indipendente, la \"3CarGarage Records\", con la quale pubblicher\u00e0 i successivi lavori, tra cui gli album studios \"Underneath\" (2004), \"The Walk\" (2007) e \"Shout It Out\" nel 2010.\nTaylor fa parte anche del progetto \"Tinted Windows\", supergruppo fondato dal chitarrista James Iha (ex Smashing Pumpkins ed A Perfect Circle), il batterista Bun E. Carlos (Cheap Trick) ed il bassista Adam Schlesinger (Fountains of Wayne). Dall'omonimo album \u00e8 stata estratta la canzone \"Kind Of A Girl\".\nVita privata.\nL'8 giugno 2002, dopo un fidanzamento di due anni, Taylor sposa Natalie Anne Bryant, nella Ida Cason Chapel a Pine Mountain, Georgia. Dal matrimonio nascono sette figli: Jordan Ezra (31 ottobre 2002), Penelope Anne (19 aprile 2005), River Samuel (4 settembre 2006), Viggo Moriah (9 dicembre 2008) , Wilhelmina Jane (2 ottobre 2012), Claude Indiana (26 dicembre 2018) e Maybellene Alma Joy (7 dicembre 2020)."}
{"id": "834304", "revid": "767487", "url": "https://it.wikipedia.org/wiki?curid=834304", "title": "Naviganti coraggiosi", "text": "Naviganti coraggiosi (\"Down to the Sea in Ships\") \u00e8 un film del 1949, diretto dal regista Henry Hathaway.\nTrama.\nIl capitano Bering Joy, un vecchio comandante di nave baleniera, rifiuta il pensionamento propostogli dalla compagnia di navigazione e parte per un nuovo viaggio a caccia di cetacei. Egli ha portato con s\u00e9 il nipote Jed, un ragazzino di dieci anni, per fargli intraprendere la carriera di baleniere (mestiere nel quale la famiglia Joy si distingue da oltre duecento anni). La compagnia ha per\u00f2 imposto la presenza sulla nave del giovane capitano Lunceford come secondo ufficiale e il comandante Joy, inizialmente scettico nei confronti della sua formazione accademica, decide di affidargli il nipotino. Alla fine dell'avventuroso viaggio Jed avr\u00e0 imparato molto da Lunceford ma avr\u00e0 anche compreso che occorre un'intera vita per diventare un autentico comandante come nonno Bering.\nProduzione.\nIl film venne prodotto dalla Twentieth Century Fox.\nDistribuzione.\nDistribuito dalla Twentieth Century Fox, il film fu proiettato in prima a New York il 22 febbraio del 1949."}
{"id": "834305", "revid": "287204", "url": "https://it.wikipedia.org/wiki?curid=834305", "title": "Contea di Coffee (Alabama)", "text": "La contea di Coffee, in inglese Coffee County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 49 948 abitanti. Il capoluogo di contea \u00e8 Elba. Il nome le \u00e8 stato dato in onore al generale John Coffee.\nGeografia fisica.\nLa contea si trova nella parte meridionale dell'Alabama. Lo United States Census Bureau certifica che l'estensione della contea \u00e8 di 1 762 km\u00b2, di cui 1 759 km\u00b2 composti da terra e i rimanenti 3 km\u00b2 costituiti da acque interne. Il fiume Pea, il pi\u00f9 grande affluente del fiume Choctawhatchee, scorre nella contea. Diversi piccoli affluenti del fiume Pea, tra cui Double Bridges, Tight Eye, Beaverdam, Whitewater, Big, e Steep Head, intersecano la contea. \nStoria.\nLa Contea di Coffee fu creata da un atto della Legislatura dello Stato dell'Alabama il 29 dicembre 1841 e prese il nome dal generale John Coffee, che combatt\u00e9 la Guerra creek. Originariamente parte della contea di Dale, il primo confine della contea di Coffee si estese fino alla Florida. Nel 1868, il confine meridionale della contea fu utilizzato nella formazione della Contea di Geneva. Il primo capoluogo di contea fu Wellborn, ma in seguito, nel 1852, fu trasferito a Elba. Durante il XIX e l'inizio del XX secolo, la contea di Coffee era una delle principali aree di coltivazione del cotone, ma l'arrivo del punteruolo nel 1915 rovin\u00f2 l'industria. Dopo che il raccolto di cotone fu completamente distrutto nel 1916, gli agricoltori della contea di Coffee furono costretti a trasferirsi in un nuovo raccolto. \nJohn Pittman, ispirato dalle ricerche di George Washington Carver diede il via al raccolto di arachide nell'area; l'esperimento si rivel\u00f2 un successo. Nel 1936 l'Amministrazione per la Sicurezza delle Fattorie del Governo Federale, nel tentativo di aumentare i prezzi agricoli, acquist\u00f2 32 000 acri di terra sul confine orientale della Contea di Coffee che progettarono di trasformare in una riserva naturale. Conosciuta come la fattoria degli orsi, nel gennaio 1942 il terreno fu trasferito al Dipartimento di Guerra per servire da addestramento ai soldati durante la seconda guerra mondiale. Nominato \"Camp Rucker\" per il colonnello confederato Edmund Rucker, la base d'addestramento cambi\u00f2 nome in Fort Rucker nel 1955. Nel marzo 2007 la contea divenne tristemente nota a causa della distruzione dell'Enterprise High School e la morte di otto studenti, causate da un tornado.\nSociet\u00e0.\nTradizioni e folclore.\nOgni primavera la citt\u00e0 di Enterprise ospita il Piney Woods Art Festival, che include arte locale, cibo e spettacoli dal vivo.\nCultura.\nIstruzione.\nIl sistema scolastico della contea di Coffee County impiega attualmente 117 insegnanti che guidano quasi 2 000 studenti in quattro scuole. Inoltre, l'Elba City School System impiega 62 insegnanti che guidano circa 1 000 studenti in tre scuole, e l'Enterprise City School System impiega 336 insegnanti che istruiscono quasi 5 300 studenti in dieci scuole. La contea include anche due scuole private frequentate da diciotto insegnanti e circa 220 studenti.\nEconomia.\nLa contea di Coffee ha avuto un'economia prevalentemente agricola durante il diciannovesimo e l'inizio del ventesimo secolo. Sebbene molti agricoltori allevassero maiali e bovini, il raccolto principale era il cotone. Nel 1915, l'arrivo del punteruolo cambi\u00f2 per sempre l'economia della contea. Quell'anno venne distrutto oltre il 60% del raccolto. L'anno seguente, gli agricoltori piantarono un'enorme raccolta di cotone e tentarono di combattere il punteruolo, ma questi sforzi fallirono e praticamente l'intero raccolto di cotone fu distrutto. I coltivatori della Contea di Coffee furono cos\u00ec costretti a cercare un altro raccolto di base e si dedicarono alle arachidi. Nel 1917, gli agricoltori della contea crebbero e raccolsero il pi\u00f9 grande raccolto di arachidi (pi\u00f9 di un milione di bushel) di qualsiasi altra contea della nazione, e le arachidi rimasero il raccolto monetario pi\u00f9 importante della contea.\nOccupazione.\nLa forza-lavoro nell'attuale contea di Coffee \u00e8 suddivisa tra le seguenti categorie professionali:\nInfrastrutture e trasporti.\nAeroporti.\nNella contea sono presenti due aeroporti: il Carl Folsom Airport e l'Enterprise Municipal Airport."}
{"id": "834309", "revid": "22475", "url": "https://it.wikipedia.org/wiki?curid=834309", "title": "Tutti gli uomini del presidente (saggio)", "text": "Tutti gli uomini del presidente \u00e8 un libro scritto nel 1974 dai giornalisti statunitensi Bob Woodward e Carl Bernstein. \u00c8 la cronaca dell'inchiesta svolta dai due giornalisti del \"Washington Post\" sul caso Watergate, che port\u00f2 alle dimissioni di Richard Nixon dalla carica di Presidente degli Stati Uniti.\nA questo libro si ispira il film omonimo del 1976, diretto da Alan J. Pakula, con Robert Redford e Dustin Hoffman nei ruoli, rispettivamente, di Bob Woodward e Carl Bernstein. Fu appunto Redford a incoraggiare Bob Woodward e Carl Bernstein a scrivere il libro, poich\u00e9 era interessato ad acquisirne i diritti cinematografici. Infatti Redford \u00e8 non soltanto interprete ma anche produttore esecutivo del film.\nIl titolo del libro si ispira a un verso della nota poesiola per bambini inglese, \"Humpty Dumpty\": \u00abTutti i cavalli e tutti gli uomini del re non poterono rimettere insieme Humpty\u00bb."}
{"id": "834324", "revid": "125379938", "url": "https://it.wikipedia.org/wiki?curid=834324", "title": "Wilson (cognome)", "text": "Wilson \u00e8 un cognome di origine scozzese.\nEtimologia.\n\u00c8 un cognome derivato dal patronimico \"Wilson\", figlio di Wil. Una variante meno comune \u00e8 \"Willson\".\nDiffusione.\nWilson \u00e8 il settimo cognome pi\u00f9 diffuso nel Regno Unito, posizione che gi\u00e0 deteneva alla fine del XIX secolo. Risulta inoltre essere tra i primi dieci cognomi pi\u00f9 frequenti negli Stati Uniti d'America e in Australia.\nDa questo cognome deriva il nome proprio di persona Wilson."}
{"id": "834326", "revid": "125814397", "url": "https://it.wikipedia.org/wiki?curid=834326", "title": "Battaglia di Adrianopoli (324)", "text": "La battaglia di Adrianopoli fu combattuta il 3 luglio 324 tra l'esercito romano dell'augusto d'Oriente Licinio e l'esercito del suo collega d'Occidente Costantino I e costitu\u00ec uno degli episodi finali della guerra civile che port\u00f2 Costantino ad essere l'unico imperatore romano. Costantino, seppure in inferiorit\u00e0 numerica, riusc\u00ec a battere il collega in questa prima battaglia.\nContesto storico.\nLa battaglia di Adrianopoli del 324 rientra nella guerra civile romana che, tra periodi di conflitto e di pace, dur\u00f2 dal 306 al 324 e port\u00f2 l'impero romano da un sistema pienamente tetrarchico a un sovrano unico, Costantino I.\nNel 316 Costantino aveva sconfitto Licinio nella battaglia di Cibalae, conquistando la penisola balcanica ad eccezione della Tracia; l'anno successivo i due augusti avevano stipulato una pace, con cui si spartirono l'impero; instaurarono anche una sorta di nuova tetrarchia, in quanto Licinio nomin\u00f2 Cesare (vice-imperatore) il proprio figlio Valerio Liciniano Licinio e lo stesso fece Costantino con i figli Crispo e Costantino II. Ma i rapporti tra i due sovrani restarono tesi.\nNel corso del 323 ebbe luogo un'invasione di Goti che mise in crisi l'equilibrio tra i due sovrani: per inseguire i nemici in fuga, Costantino entr\u00f2 infatti nel territorio di Licinio. Questo fu il \"casus belli\" che l'anno successivo port\u00f2 all'inizio dell'ultima fase della guerra civile: alla reazione ostile di Licinio, Costantino rispose con un'invasione della Tracia.\nForze in campo.\nSecondo lo storico Zosimo, le forze messe in campo da Costantino per affrontare Licinio erano composte da una flotta di 200 navi da guerra (da trenta rematori ciascuna) e 2.000 navi da carico, pi\u00f9 120.000 fanti, con 10.000 tra marinai e cavalieri.\nSempre Zosimo narra che Licinio mise insieme un esercito composto da una flotta di 350 triremi (80 provenienti dall'Egitto, 80 dalla Fenicia, 60 dalla Ionia d'Asia, 30 da Cipro, 20 dalla Caria, 30 dalla Bitinia e 50 dall'Africa) oltre a 150.000 fanti e 15.000 cavalieri.\nLe truppe di Costantino erano numericamente inferiori a quelle di Licinio, ma erano composte da numerosi veterani e avevano a disposizione le reclute di qualit\u00e0 migliore, quelle provenienti dalle province balcaniche.\nBattaglia.\nLicinio era accampato presso Adrianopoli (l'attuale Edirne) in Tracia, Costantino giunse da Tessalonica con la fanteria, mentre la flotta raggiunse la foce dell'Evros (anche detto Maritsa), proveniente dal Pireo, e si accamp\u00f2 presso il fiume. I due eserciti si disposero secondo Zosimo su una lunghezza complessiva di 200 stadi (cifra abbastanza inverosimile, poich\u00e9 corrisponderebbe a 35,4\u00a0km; sarebbe pi\u00f9 credibile, al contrario, una lunghezza di 20 stadi). Licinio a partire dal monte che sovrasta la citt\u00e0 di Adrianopoli al punto in cui il fiume \"Tonzos\" si butta nell'Evros.\nGli eserciti stettero accampati per diversi giorni, uno di fronte all'altro con in mezzo il fiume Evros. Costantino, stanco di attendere, decise di escogitare uno stratagemma, avendo osservato che in un determinato punto il fiume si faceva pi\u00f9 stretto. Ordin\u00f2 all'esercito di portare legna gi\u00f9 da una vicina collina e di intrecciare funi, per far credere al nemico di essere in procinto di costruire un ponte per passare l'Evros. Contemporaneamente sal\u00ec con 5000 arcieri e 80 cavalieri su un colle vicino, sufficientemente boscoso per nascondere la sua manovra. Costantino, presi 12 cavalieri, attravers\u00f2 l'Evros nel punto in cui il fiume era stretto e facilmente guadabile, ed inaspettatamente piomb\u00f2 sulle truppe di Licinio, le quali spaventate per la repentinit\u00e0 dell'azione caddero o furono messe in fuga. Appena l'Evros fu superato, anche altri cavalieri e poi tutto l'intero esercito, segu\u00ec il suo \"augusto\". Costantino fece grande strage del nemico che lasci\u00f2 sul campo di battaglia, sempre secondo Zosimo, ben 34.000 armati. Era il 3 luglio del 324, quando Licinio fu sconfitto da Costantino in una battaglia dove quest'ultimo era riuscito, seppure in inferiorit\u00e0 numerica, ad avere la meglio grazie al fatto di avere tra le sue file numerosi veterani.\nNella versione di Eusebio di Cesarea, si racconta che Licinio prima di cominciare la battaglia avrebbe pronunciato questo discorso:\nConseguenze.\nAl tramonto Licinio radun\u00f2 tutti quelli che poteva, mosse attraverso la Tracia per raggiungere la sua flotta e si ritir\u00f2 fino a Bisanzio. Il giorno successivo i superstiti dell'armata di Licinio, che si erano rifugiati sul monte o nei dirupi, o erano rimasti indietro nella ritirata, si arresero e consegnarono spontaneamente a Costantino.\nIn seguito Licinio decise di eleggere un certo Sesto Martiniano al rango di \"augusto\", con l'intento di fermare l'invasore, Costantino penetr\u00f2 profondamente nel territorio di Licinio, supportato anche dalla flotta che sconfigger\u00e0 quella dell\"'augusto\" d'oriente nella battaglia dell'Ellesponto: il 18 settembre Licinio verr\u00e0 sconfitto definitivamente nella battaglia di Crisopoli e Costantino diventer\u00e0 l'unico imperatore."}
{"id": "834327", "revid": "119917339", "url": "https://it.wikipedia.org/wiki?curid=834327", "title": "Radio Televizioni i Kosov\u00ebs", "text": "Radio Televizioni i Kosov\u00ebs \u00e8 una delle reti televisive del Kosovo. La programmazione \u00e8 prevalentemente in lingua albanese.\nTrasmette programmi anche in turco, bosniaco, roman\u00ed e serbo.\nShare.\nRadio Televizioni i Kosov\u00ebs \u00e8 la televisione pi\u00f9 vista in Kosovo.\nL'emittente \u00e8 seguita dal 92,1% degli abitanti del Kosovo."}
