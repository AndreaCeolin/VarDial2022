{"id": "976885", "revid": "1921867", "url": "https://it.wikipedia.org/wiki?curid=976885", "title": "Chi Cheng", "text": "Biografia.\nConsegu\u00ec una laurea in letteratura inglese e fu appassionato di poesia, tanto da avere pubblicato una raccolta di poesie intitolata The Bamboo Parachute, che fu pubblicata sotto forma di album discografico, dove le poesie erano recitate dallo stesso Chi. Era di religione buddhista, con interesse per il Taoismo ed era anche vegetariano. Era, come il batterista Abe Cunningham, un fan degli Iron Maiden e considerava il bassista della band inglese, Steve Harris, la sua pi\u00f9 grande influenza musicale. Chi ascoltava anche il jazz, il blues e il reggae, ed era anche un grande ammiratore di Bob Marley. A lui i Korn dedicarono \"Chi\", secondo brano dell'album \"Life Is Peachy\", mentre i californiani Dredg, in quanto colleghi e amici di Chi, gli dedicarono il loro ultimo album di studio, \"The Pariah, the Parrot, the Delusion\" (2009).\nL'incidente stradale e la morte.\nIl 5 novembre 2008, Cheng era in viaggio in macchina con la sorella Mae, quando il loro veicolo si scontr\u00f2 con un'altra macchina e si capovolse tre volte. Cheng, che occupava il sedile del passeggero, non indossava la cintura di sicurezza ed \u00e8 stato espulso dal veicolo, mentre la sorella riport\u00f2 soltanto lievi ferite in quanto indossava la cintura di sicurezza. Mae, insieme ad altri due soccorritori, aiutarono Cheng tenendogli la testa ferma ed inserendogli un tubo all'interno della gola per aiutarlo a respirare fino a quando non giunse l'ambulanza per portarlo in ospedale. Secondo la dichiarazione dei medici quest'ultimo gesto \u00e8 stato fondamentale per garantirgli la sopravvivenza. Secondo quanto dichiarato dai Deftones, l'automobilista che invest\u00ec l'auto su cui Cheng era presente era in stato di ubriachezza. L'incidente lo port\u00f2 in uno stato di coma semicosciente.\nCheng venne temporaneamente sostituito da Sergio Vega, gi\u00e0 bassista dei Quicksand e (come dichiar\u00f2 Chino Moreno in un'intervista) gi\u00e0 sostituto di Cheng in passato per alcuni concerti. A causa di tutto ci\u00f2 Cheng non pot\u00e9 partecipare alle registrazioni degli album successivi \"Diamond Eyes\" (2010) e \"Koi no yokan\" (2012).\nNel periodo del coma, fu creato appositamente il sito web \"One Love for Chi\", nel quale era possibile donare fondi che sarebbero stati impiegati per pagare le sue cure. Inoltre, il bassista dei Korn Reginald \"Fieldy\" Arvizu scrisse ed esegu\u00ec insieme ad altri musicisti un brano strumentale intitolato \"A Song for Chi\" e dedicato appunto a Cheng, scaricabile dal sito ufficiale creato appositamente per il pezzo. Tuttavia, nella notte del 13 aprile 2013, Cheng mor\u00ec a causa di un arresto cardiaco."}
{"id": "977429", "revid": "486946", "url": "https://it.wikipedia.org/wiki?curid=977429", "title": "Skater", "text": ""}
{"id": "978415", "revid": "436907", "url": "https://it.wikipedia.org/wiki?curid=978415", "title": "Radio Sherwood", "text": "Radio Sherwood \u00e8 un'emittente radiofonica indipendente italiana fondata a Padova nel 1976 e che inizi\u00f2 ufficialmente le regolari emissioni nell'autunno dello stesso anno, inserendosi all'interno del fenomeno delle radio libere. Dalla sua fondazione ad opera di Emilio Vesce, per dare voce all'Autonomia Operaia di Toni Negri, ha trasmesso in FM su tutto il territorio del Veneto, fino al 2011, quando ha cessato la trasmissione via etere per trasformarsi in webradio.\nStoria.\nLa nascita.\nTra le radio di movimento sorte negli anni settanta che hanno saputo adattarsi al cambiamento dei tempi, e quindi sopravvivere, mantenendo per\u00f2 sempre ben fermi i propri ideali ed una caratterizzazione del palinsesto assolutamente non commerciale, c'\u00e8 Radio Sherwood. Negli anni successivi alla sua fondazione l'emittente si fa voce dei movimenti ed intreccia i suoi percorsi con quelli dei movimenti politici nella sua citt\u00e0 e nel resto della penisola.\nNel '76 \u00e8 in atto una trasformazione nel paese, politica, culturale, sociale. Si afferma il movimento femminista, si parla di tematiche quali divorzio e aborto, hanno luogo i grandi eventi punto di riferimento per il proletariato giovanile come Parco Lambro e Umbria Jazz, e sta per nascere il movimento del '77. Con la liberalizzazione dell'etere, a Padova sono nate due stazioni commerciali ed un gruppo di persone, appartenenti all'area della sinistra extraparlamentare, decide di lanciarsi nell'impresa della radiofonia. Principale animatore e mente del progetto, Emilio Vesce, insegnante e pubblicista. Oltre alla radio, egli \u00e8 anche direttore responsabile dei giornali \u201cPotere Operaio\u201d, \u201cControinformazione\u201d, \u201cAutonomia\u201d. Indagato nell'ambito dell'inchiesta \"7 aprile\", vede la definitiva assoluzione il 12 giugno del 1987, e dopo un'intensa vita pubblica muore l'11 maggio 2001 in seguito ad un infarto sfociato in un coma irreversibile.\nNonostante la tentazione di dare una connotazione pi\u00f9 politica al nome dell'emittente, la prima radio libera del Nord Est viene chiamata Radio Sherwood. La foresta di Sherwood infatti \u00e8 vista come un luogo di libert\u00e0, un luogo di uguaglianza, dove non esiste nessuno sceriffo di Nottingham e dove la giustizia \u00e8 amministrata dal basso. Oltre al nome, anche la sigla delle trasmissioni denota l\u2019estrema indipendenza dell\u2019emittente, che predilige scelte personali a quelle \u201callineate\u201d. Infatti dal '76, e per i successivi trent'anni, la programmazione quotidiana viene aperta dalla \"Mickey Mouse March\".\nLa sede storica \u00e8 a Padova, in vicolo Pontecorvo 1/A. All'inizio molto materiale viene portato da casa, come dischi, giradischi, cuffie e vengono affittate delle stanze nel vecchio mulino a Pontecorvo, tuttora sede dell'emittente.\nI primi anni.\nLa radio nel '77 e il primo blitz di Calogero.\nNel \u201877, anno dell\u2019esplosione dei movimenti, la neonata emittente, gi\u00e0 strettamente legata alle vicende del suo territorio, si fa voce dell\u2019area autonoma padovana, rivoluzionando completamente le possibilit\u00e0 della comunicazione dei gruppi politici legati a quell'area, inserendosi anche nel contesto pi\u00f9 ampio e innovativo del sistema dei media nazionali, interessato dal \u201cboom\u201d delle radio libere.\"Noi eravamo abituati ai volantini davanti alle fabbriche. Ci sembrava un mezzo veramente innovativo. Su questo bisogna dare merito ad Emilio Vesce che, pur provenendo dalla tradizione operaista come noi, a volte intuiva e anticipava i tempi.\"Nel clima politico sempre pi\u00f9 incandescente, dopo la cacciata di Lama dalla Sapienza, la morte di Lorusso a Bologna e il gigantesco e rabbioso corteo che invade Roma il giorno successivo, arrivano i primi arresti a Padova con l'accusa di associazione a delinquere. Il 21 marzo 1977 infatti ha luogo un\u2019inchiesta che vede l'arresto di diverse persone legate alla radio. Si tratta di una prova generale per quella che sar\u00e0 l'inchiesta \u201c7 aprile\u201d, in cui il Pubblico Ministero padovano Pietro Calogero attribuisce il reato di \u201cassociazione a delinquere\u201d, un reato associativo generalmente contestato ai mafiosi, a una ventina di attivisti appartenenti ai Collettivi politici padovani (che saranno tutti prosciolti nel gennaio del '78 dallo stesso P.M.), tra cui Negri e Ferrari Bravo, utilizzando per la prima volta un reato di questo tipo in ambito politico.\nI vari blitz dell'inchiesta 7 aprile 1979.\nIl \u201c7 aprile\u201d colpisce duramente l\u2019Autonomia padovana e con essa anche Radio Sherwood, strettamente legata alle realt\u00e0 di movimento, che si ritrover\u00e0 senza un direttore (tra gli arrestati c'\u00e8 anche Emilio Vesce) e con la redazione decimata dagli arresti, ma che riuscir\u00e0 da subito a reagire, acquisendo in questi anni un ruolo primario nell'ambito della controinformazione.\nSabato 7 aprile 1979 scatta il blitz, con 21 mandati di cattura, che riguardano i \u201ccattivi maestri\u201d, provenienti dalla direzione di Potere Operaio, la facolt\u00e0 di Scienze Politiche, la redazione di \u201cAutonomia\u201d e la Bassa Padovana.\nQuesto primo blitz si concentrer\u00e0 in particolar modo su quelle che erano considerate le \u201cteste pensanti\u201d dell\u2019Autonomia, assieme a cui verranno indagati anche quelli che sono gli strumenti di comunicazione del movimento, come Radio Sherwood e la rivista \u201cAutonomia\u201d, e coloro che se ne occupano.\nIl 23 giugno 1983 vengono emessi altri 6 mandati di cattura, che colpiscono alcuni redattori di Radio Sherwood e altri militanti gi\u00e0 inquisiti in precedenza. Il processo si apre nel dicembre dello stesso anno, riunendo gli imputati dei quattro blitz principali, ovvero 7 aprile '79, marzo '80, febbraio '82, giugno '83.\nIl 30 gennaio 1986 termina il primo grado di processo, con l'assoluzione di tutti gli imputati principali, dimostrando la sostanziale infondatezza del \u201cteorema Calogero\u201d, destinato a crollare definitivamente con la sentenza d'appello della Corte di Venezia del marzo dell'88. Intanto \"Il Mattino di Padova\", all'indomani della sentenza dell'86, titolava cos\u00ec la sua prima pagina: \u00abCalogero ha sbagliato teorema. Gruppo Negri assolto, pene pi\u00f9 miti\u00bb.\nLa morte di Pedro.\nIl 9 marzo 1985 a Trieste avviene l'assassinio del latitante Pietro Maria Walter Greco, detto Pedro, messo in atto da agenti della DIGOS e del SISDE. Pietro Greco, imputato nel troncone padovano, era latitante dal 1982, in seguito a nuovi mandati di cattura emessi da Calogero, dopo il proscioglimento in istruttoria da quello dell'11 marzo 1980.\nNell'ambito della morte di Greco, Radio Sherwood \u00e8 subito in prima linea per promuovere una corretta informazione sull'accaduto, riuscendo a far conoscere a tutti la verit\u00e0 prima che questa venga insabbiata.\nIn un video disponibile su YouTube \u00e8 raccolta la registrazione della telefonata che Stefano Ferro, all'epoca redattore dell\u2019emittente, fa alla Questura di Trieste il 9 marzo alle 17.45, immediatamente dopo l\u2019arrivo della notizia della morte di Pedro, facendo emergere le prime contraddizioni della ricostruzione ufficiale.\nLe attivit\u00e0 della radio.\nI primi tempi.\nNei primi anni viene data massima centralit\u00e0 al Radiogiornale e al Punto Flash, lo spazio informativo, che propone inchieste, dibattiti, microfoni aperti.(il Punto Flash ed il Radiogiornale) Erano il centro della vita della radio con la regia di Emilio che aveva la capacit\u00e0 di strutturare ma anche di far interessare e ne faceva due momenti centrali. Questo, insieme ad alcune trasmissioni musicali ben condotte che hanno sempre qualificato la vita della radio, come quelle jazz di Juliano. \u00c8 stata una fortuna trovare compagni di strada preparatissimi in fatto di musica e storia della musica con la voglia e la necessit\u00e0 di condividerle. La grande forza delle radio libere \u00e8 sempre stata quella di accogliere la richiesta da parte del sociale di avere accesso ai contenuti che i media tradizionali non accoglievano.Al termine delle trasmissioni va in onda un flusso continuo di brani musicali, il \"Non Stop\", un \u201cbobinone\u201d che poteva tranquillamente trasmettere anche per 24 ore. Questo nasce, oltre che per la fascia notturna, anche perch\u00e9 i protagonisti dell'emittente sono innanzitutto dei militanti politici, spesso era quindi necessario qualcosa che sostituisse redattori e conduttori impegnati altrove.\nGli anni ottanta vedono una crescita della partecipazione alle attivit\u00e0 della radio, oltre ad un grande lavoro di ampliamento e rinnovamento dei locali, reso possibile dalla manovalanza di redattori attivisti e sostenitori, ed inoltre l'allargamento della copertura del segnale che sul finire del decennio arriva a tutto il Nord Est. I costi di gestione iniziano a farsi sempre pi\u00f9 alti, dunque viene attivata la formula degli \u201cabbonamenti\u201d, una piccola donazione mensile da parte dei sostenitori, e si consolidano i festival estivi di autofinanziamento.\nGli ultimi decenni.\nGli anni novanta vedono grandi cambiamenti all'interno della radio. Dall'approvazione della legge Mamm\u00ec, che regolamenta la situazione delle radio private, con la quale diventa ancora pi\u00f9 prezioso lo strumento giuridico della cooperativa Tele Radio City, proprietaria dell\u2019emittente, alla progressiva introduzione sul mercato di nuove tecnologie utili per la comunicazione, al mediattivismo, alle vicende politiche, all'arrivo dei flussi migratori in Italia, tutti questi fattori influenzano in maniera importante la vita dell\u2019emittente, sempre profondamente radicata nell'attualit\u00e0 e nella vita politica del paese.\nLa copertura del segnale si espande ulteriormente, arrivando a coprire tutta la regione ed oltre, nel Nord Est, da Belluno a Ferrara, passando per la Val Feltrina, Bassano del Grappa, Rovigo e tutta la provincia di Venezia. Gli ascoltatori sono pi\u00f9 di 26.000 ascoltatori.\nIn questo periodo la redazione \u00e8 composta da circa venti persone, a cui si affiancano numerosi collaboratori e conduttori. Continua in questi anni il rapporto di vicinanza e di scambio reciproco con Radio Onda d\u2019Urto, coltivato fin dalla sua nascita nell\u201985, infatti all'inizio del decennio viene aperto un ponte radio tra le due stazioni, con l\u2019emittente bresciana che ritrasmette alcuni dei programmi di Sherwood.\nIl progetto Melting Pot.\nCon l\u2019arrivo dei grandi fenomeni migratori, nel '96 nasce il progetto di comunicazione indipendente Melting Pot Europa, \u00abstrumento per promuovere e allargare pratiche concrete di cittadinanza\u00bb, un servizio che offre informazioni utili riguardo alle norme in materia di immigrazione, con uno sportello radio tenuto in diverse lingue, in particolare quelle dei luoghi di provenienza dei principali flussi migratori. \u00c8 frutto dell\u2019impegno collettivo di numerose realt\u00e0, associazioni, esperti, avvocati, docenti, attivisti, giornalisti, fotografi, videomakers, disposti a mettere a disposizione le loro capacit\u00e0 per realizzare questo spazio di informazione e approfondimento libero, autonomo e gratuito.\nIl lavoro prodotto dallo sportello radiofonico multilingue viene subito messo a disposizione online, nel sito della radio, da dove \u00e8 possibile scaricare il file delle varie trasmissioni, ma il salto di qualit\u00e0 avverr\u00e0 poi nel 2003 con la nascita del sito multilingue meltingpot.org, il quale fa s\u00ec che l\u2019intero progetto da semplice trasmissione radiofonica locale assuma importanza a livello nazionale ed europeo, avviandosi a diventare il sito italiano pi\u00f9 autorevole e pi\u00f9 ricco di documentazione sui flussi migratori. L\u2019importanza dell'attivit\u00e0 svolta dal progetto ha un importante riconoscimento nel \u201897, con il finanziamento a Tele Radio City (cooperativa titolare dell\u2019emittente Sherwood) da parte del Comune di Venezia, per promuovere la realizzazione di contenuti utili ad informare i cittadini stranieri della regione, in forma di programmi radiotelevisivi.\nL'utilizzo delle nuove tecnologie per l'informazione.\nNel 1988 la televisione indipendente danese Tv Stop propone di creare una rete telematica condivisa a livello europeo per il movimento antagonista, che prende forma all'inizio del decennio successivo, European Counter Information Network (Ecn), con referente per l'Italia il Coordinamento nazionale antimperialista e antinucleare (\u201canti-anti\u201d). Sherwood partecipa al progetto, assieme ad Onda Rossa ed altre realt\u00e0. Il collegamento doveva avvenire tramite una rete BBS (Bulletin Board System, banche dati amatoriali) ed un nodo BBS viene quindi installato a Padova, risultando la prima sperimentazione autogestita di tale tecnologia in Italia.\nLa maratona \"80 voglia di record\".\nNel maggio del 2001 il record di durata di trasmissioni in diretta radiofonica \u00e8 detenuto da Greg Daines, con 73 ore e 33 minuti, con un successivo record per\u00f2 non ancora ufficializzato di Gabriele Rambelli, di 80 ore. Uno dei conduttori di Sherwood decide dunque di battere quest'ultimo record, per dare lustro e visibilit\u00e0 alla radio.\nIl 23 maggio, in occasione della campagna abbonamenti 2001 della radio, il dj Willy inizia quella che sar\u00e0 la sua impresa per i giorni successivi: battere il record di 80 ore di trasmissione non-stop in diretta ed entrare cos\u00ec nel Guinnes dei primati. Si susseguono turni di assistenza alla regia di 240 minuti, ognuno dei quali vedr\u00e0 la presenza di due testimoni e sar\u00e0 dedicato ad un particolare genere musicale, e nell'arco delle giornate (e nottate) di trasmissioni \u00e8 presente in studio un medico. \u00c8 possibile seguire la diretta anche in streaming o direttamente presso la sede della radio, che rimane aperta per tutta la durata dell\u2019evento con musica, spritz e buffet ad ogni ora. Perch\u00e9 il record abbia validit\u00e0, \u00e8 necessario che vengano osservate una serie di regole: Willy deve parlare sempre tra un brano ed un altro, la cui durata deve essere compresa tra i 2 e i 6 minuti, e pu\u00f2 riposarsi per 15 minuti ogni otto ore. Per tutta la sua durata, l\u2019evento viene registrato sia in audio che in video ed \u00e8 possibile osservare in ogni momento il conduttore intento a compiere la sua impresa dal sito internet, grazie alla webcam negli studi. Nei turni di assistenza alla regia si susseguono i migliori conduttori dell\u2019emittente, oltre a numerosi ospiti, artisti che interverranno in diretta, interviste, collegamenti con altre radio.\nDomenica 27 maggio alle ore 3.16 terminano i quattro intensi giorni di trasmissione non-stop, iniziati mercoled\u00ec 23 maggio alle 15.10, superando ampiamente le 80 ore prestabilite, infatti il conteggio finale sar\u00e0 di oltre 85 ore di diretta. Nel commento finale della redazione di Sherwood si legge:Un enorme successo dovuto all'appoggio di centinaia di ascoltatori e ascoltatrici che per 4 giorni hanno sostenuto Willy con telefonate, attraverso un\u2019affollatissima chat line, usando il sito internet www.sherwood.it. Decine di interviste con esponenti del mondo dello spettacolo e della cultura, collegamenti con tutte le province del Veneto hanno contrassegnato la messa in onda di pi\u00f9 di 700 pezzi musicali. \u201c80 voglia di record\u201d \u00e8 diventata realt\u00e0.\nI 30 anni della radio.\nIn occasione dei 30 anni della radio, il 14 dicembre 2005 partono 100 ore di diretta per celebrare l\u2019importante compleanno. Si susseguono interviste, collegamenti, spettacoli, nella maratona denominata \"100x30\".\"Da piccola radio libera qual era agli albori, Radio Sherwood \u00e8 maturata. [...] A rimanere lo stesso, \u00e8 lo spirito delle decine di giovani che continuano a collaborare con noi: nonostante tempi, linguaggi e tecnologie siano cambiati, il dovere di documentare la verit\u00e0 alternativa all'informazione ufficiale ancora ci appartiene. \u00c8 cos\u00ec che la storia della nostra emittente rispecchia l'evoluzione dei movimenti radicali a livello nazionale, europeo e mondiale\".Ogni giorno, per tutta la durata della maratona, in onda dalle 14 alle 15 la rubrica \"Ritorno al futuro\", dove verranno ricostruite, assieme agli ospiti, le varie tappe della storia della radio. Nel tripudio di ospitate, da scrittori ad artisti a musicisti a personalit\u00e0 di vario tipo, che si susseguono in queste 100 ore di trasmissioni, troviamo Toni Negri, Naomi Klein, Stefano Benni, Sandrone Dazieri, Dario Fo, Nanni Balestrini, don Andrea Gallo, Dario Vergassola, Ascanio Celestini, Eugenio Finardi, i Subsonica, i Negrita, Claudio Calia.\nL'abbandono delle frequenze.\nDal 1\u00ba maggio 2011 Radio Sherwood abbandona definitivamente le frequenze in FM per mandare in onda le sue trasmissioni solo via streaming web, attraverso un sito completamente rinnovato e potenziato, per permettere la fruizione dei suoi contenuti (dalle dirette radio, ai podcast, ai video) ad una larga fascia di utenza in contemporanea. La scelta viene spiegata di responsabili dell'emittente:\"La rete \u00e8 una forma di comunicazione pi\u00f9 democratica e qualitativamente migliore, che inoltre trasforma ogni ascoltatore in un potenziale redattore.\"Sulle frequenze che erano di Sherwood andr\u00e0 quindi in onda Radio Gelosa, del network di Birikina. Luca Casarini commenta cos\u00ec la scelta di passare al web: \"Cosa saggia, giusta, avanguardista, la naturale prosecuzione della storia di una radio di frontiera. Con l\u2019FM copri una fettina territoriale, con la Rete sei mondiale. Sherwood diventa un portale di comunicazione, ancora una volta avanti.\"Nel rinnovato sito di Sherwood dopo la dismissione delle frequenze, si pu\u00f2 leggere:Le potenzialit\u00e0 che oggi ci offre la rete e lo sviluppo sempre pi\u00f9 veloce delle nuove tecnologie, che sta tutto dentro al mondo che viviamo fin a cambiare le nostre stesse abitudini, ci permette di lavorare su un progetto che non ha limiti, se non i nostri. Sarebbe sbagliato leggere come un \u201cabbandono\u201d di qualcosa, la dismissione di frequenze in etere, il passaggio che abbiamo deciso di compiere per rendere possibile lo sviluppo del web: non si abbandona nulla, se non la pigrizia che a volte rischia di assalire chiunque possa vantare una storia di 40 anni! La sperimentazione della piattaforma multimediale ci consente oggi una nuova nascita. Lo spirito invece \u00e8 esattamente quello per cui, tanto tempo fa, a qualcuno venne in mente di accendere un trasmettitore e di mettersi a parlare dentro un microfono mentre la vita esplodeva sulle strade. \nOggi funge anche da voce del Centro Sociale Pedro di via Ticino 5 a Padova e del Centro Sociale Rivolta di via F.lli Bandiera 45 a Marghera (VE).\nSherwood Festival.\nIn un'intervista rilasciata in vista dell'edizione del 2012 si legge:Tutto \u00e8 nato per finanziare Radio Sherwood e sostenere la nostra attivit\u00e0 politica, oggi \u00e8 qualcosa di pi\u00f9. [\u2026] Siamo arrivati dove siamo oggi nel 2000 per ospitare il Tora! Tora! festival, nei dieci anni prima c'era stata una costante evoluzione. Siamo partiti con una festa di due giorni, due settimane e infine un mese, passando per il parco Fistomba, poi Roncajette fino all'ex Macello in corso Australia. [\u2026] Ci riconosciamo nella forma dei movimenti, non siamo legati alle ideologie, cerchiamo di vivere il tempo in cui viviamo, quindi adeguiamo la nostra azione politica a quanto accade nel mondo.I 30 giorni di concerti, dibattiti, proiezioni cinematografiche, esposizioni, vengono resi possibili dal lavoro di centinaia di volontari, che ogni anno si rendono disponibili per la realizzazione della rassegna, assieme ai Centri sociali del Nord Est e realt\u00e0 come l\u2019associazione Ya Basta! e la Polisportiva San Precario.Autofinanziarsi, far parte di un movimento e non di un partito politico, rifiutare i contributi dello stato e degli sponsor, cos\u00ec \u00e8 possibile. Questo contenitore e il suo messaggio complessivo, come spesso accade, finisce per superare di gran lunga la somma algebrica dei suoi contenuti.Nel 2014 parte l\u2019esperienza del Venice Sherwood Festival, che parte pochi giorni dopo la fine della festa a Padova ed arriva a comprendere tutto il mese di agosto, al Parco San Giuliano a Mestre, al cui interno trover\u00e0 spazio anche il Venice Sunsplash, rassegna di qualche giorno dedicata alla musica reggae. L\u2019esperimento per\u00f2 terminer\u00e0 dopo solo tre edizioni, per permettere alle diverse realt\u00e0 coinvolte di concentrare tutte le proprie forze nell'edizione padovana. Nell'ottobre dello stesso anno alcune dichiarazioni dell'assessore alla sicurezza Maurizio Saia vorrebbero mettere in discussione la presenza dello Sherwood Festival al parcheggio Nord dello Stadio Euganeo, oltre alla durata dell'evento, definendolo anche \u00abuna zona franca sotto il profilo sanitario, dei diritti d'autore e delle somministrazioni\u00bb. Le accuse vengono prontamente smentite dai responsabili del festival, che fanno partire una campagna di solidariet\u00e0.\nAlla campagna \"#iostoconsherwoodfestival\" aderiscono in brevissimo tempo artisti, musicisti, scrittori, fumettisti, centri sociali, associazioni, etichette discografiche, collettivi, singole persone, tra i quali Caparezza, Pierpaolo Capovilla (Il Teatro degli Orrori), Giordano Sangiorgi (Mei), Le luci della centrale elettrica, Subsonica, 99 Posse, Roy Paci, Brunori Sas, Tre Allegri Ragazzi Morti, La Tempesta Dischi, Bandabard\u00f2, The Zen Circus, Lo Stato Sociale, Marta Sui Tubi, Unlimited Struggle, Garrincha Dischi, Modena City Ramblers, Zerocalcare, Ernesto Milanesi, Tito Faraci, Sandrone Dazieri. L\u2019enorme mobilitazione ottenuta nell'arco di un paio di giorni certo contribuisce al successivo passo indietro della giunta comunale e il festival, per quell'anno cos\u00ec come per i successivi, si svolger\u00e0 regolarmente al Park Nord dello Stadio euganeo per circa 40 giorni.\nTra i numerosissimi artisti che si sono esibiti sul palco dello Sherwood nel corso delle varie edizioni, troviamo: Manu Chao, Caparezza, Cypress Hill, Public Enemy, Subsonica, Gogol Bordello, Afterhours, Pat Metheney, Ex Csi, Prodigy, Mogwai, Shaggy, Alborosie, Daniele Silvestri, Alpha Blondy, Baustelle, Elio e le Storie Tese, Fatboy Slim, Die Antwoord, Ghali, The Bloody Beetroots, Zen Circus, Ministri, Lo Stato Sociale, Tre Allegri Ragazzi Morti, Nofx, Clementino, General Levy, Il Teatro degli Orrori, Blonde Redhead, Busy Signal, Colle der Fomento, Kaos, Mezzosangue, Verdena, Flaming Lips, Suicidal Tendencies, Dropkick Murphys, Alice in Chains, Noyz Narcos, Coez, Gemitaiz, Shantel, Sepultura, Dubioza Kolektiv."}
{"id": "981534", "revid": "1543377", "url": "https://it.wikipedia.org/wiki?curid=981534", "title": "Storia e leggenda", "text": "Storia e Leggenda \u00e8 il primo libro autoprodotto che racconta la storia de le Orme, gruppo Rock Progressivo italiano. Il titolo si ispira a quello di un album del 1977 \"Storia o leggenda\". Venne scritto da Gian Piero Trifir\u00f2 nel 1996-7, ma a causa di vari problemi vide la luce solo dieci anni pi\u00f9 tardi, nel 2006. Il titolo \u00e8 ispirato a quello dell'album\nCopre la carriera del gruppo a partire dall'epoca beat fino agli album com \"Il fiume\" che aprivano la strada alla trilogia con cui le Orme ritornavano al progressive rock.\nNon si dilunga in analisi musicali; piuttosto, si basa largamente su citazioni dei componenti storici del gruppo, privilegiando le informazioni meno conosciute (fonti di ispirazione, genesi dei vari album)."}
{"id": "982286", "revid": "1892390", "url": "https://it.wikipedia.org/wiki?curid=982286", "title": "Plaza de Espa\u00f1a (Madrid)", "text": "La Plaza de Espa\u00f1a di Madrid \u00e8 una grande piazza al centro della quale si trova una fontana dedicata a Miguel de Cervantes. Sulla piazza si affacciano due importanti edifici: la Torre de Madrid (1957) e l'Edificio Espa\u00f1a.\nIl monumento a Cervantes.\nAl centro della piazza c'\u00e8 un monumento dedicato allo scrittore Miguel de Cervantes Saavedra, progettato dagli architetti Rafael Mart\u00ednez Zapatero e Pedro Muguruza e dallo scultore Lorenzo Coullaut Valera. Il monumento fu in gran parte realizzato tra il 1925 e il 1930 e venne portato a termine tra il 1956 e 1957 da Federico Coullaut-Valera Mendigutia, figlio dello scultore che aveva ideato l'opera. \nIl monumento \u00e8 composto da una scultura in pietra di Cervantes seduto che sovrasta le sculture in bronzo di Don Chisciotte a cavallo e Sancho Panza in sella ad un asino. \u00c8 inoltre rappresentato l'amore di Don Chisciotte, nelle sculture in pietra della contadina Aldonza Lorenzo e dell'immaginaria Dulcinea del Toboso. "}
{"id": "982318", "revid": "1543377", "url": "https://it.wikipedia.org/wiki?curid=982318", "title": "Plaza de Col\u00f3n", "text": "La Plaza de Col\u00f3n \u00e8 uno dei luoghi di maggior interesse della citt\u00e0 di Madrid, in Spagna.\nNella Plaza de Col\u00f3n sorge il monumento a Cristoforo Colombo (Crist\u00f3bal Col\u00f3n in castigliano), la cui statua domina dalla sommit\u00e0 di questo obelisco. Alla base del monumento stesso, una fontana simboleggia l'oceano, dal quale Colombo emerge vincitore. Nella piazza si trova anche la Biblioteca Nazionale e la coppia delle Torri di Colombo, costruite tra il 1968 e il 1976 su progetto dell'architetto Antonio Lamela."}
{"id": "984402", "revid": "30610", "url": "https://it.wikipedia.org/wiki?curid=984402", "title": "Cintura di castit\u00e0", "text": "La cintura di castit\u00e0 \u00e8 un mezzo di contenzione fisica mediante il quale \u00e8 possibile impedire a un soggetto, maschio o femmina, consenziente o meno, di avere rapporti sessuali. Ritenuta un mezzo in uso nel periodo medievale, si \u00e8 poi scoperto essere un falso storico che risale al XV secolo e gli esemplari pervenuti in epoca contemporanea risulterebbero realizzati nel XIX secolo. Il mito venne impiegato per dimostrare quanto fosse stata buia l'epoca medievale e di conseguenza di come la civilt\u00e0 stesse evolvendo; inoltre vi era anche una impossibilit\u00e0 pratica di poterle impiegare al fine di garantire la castit\u00e0 perch\u00e9 nessuno sarebbe potuto sopravvivere alle conseguenze igieniche che l'utilizzo di un simile strumento avrebbe comportato.\nStoria.\nNell'aneddotica tradizionale si fa risalire l'uso della cintura di castit\u00e0 al tempo delle crociate, collegandola alla necessit\u00e0, per i cavalieri che partivano per le crociate, di assicurarsi la fedelt\u00e0 delle proprie mogli. L'esistenza e l'utilizzo della cintura di castit\u00e0 nel medioevo \u00e8 stata per\u00f2 contestata. Il primo documento in cui ne compare una raffigurazione \u00e8 il \"Bellifortis\" di Konrad Kyeser, un manoscritto del 1405 dedicato alla tecnologia militare dell\u2019epoca, nel quale compare un congegno presentato come uno strumento imposto alle donne fiorentine dai mariti preoccupati della loro fedelt\u00e0 e descritto con commenti ironici dallo stesso autore; inoltre, a parte questa citazione, non risulta nulla del genere nella Firenze del tempo. Il libro \u00e8 conservato nella biblioteca di Gottinga e la cintura \u00e8 qui nominata come \"congegno fiorentino\"; tale manoscritto nel suo interno contiene disegni di macchine da guerra, armature, strumenti di tortura, vari strumenti militari e alcune invenzioni immaginarie. Comunque \u00e8 ormai da tempo opinione comune fra gli storici che l'uso medievale della cintura di castit\u00e0 sia un falso storico. Il mito di uno strumento che impedisse i rapporti sessuali risale all'epoca dei Romani ma era una semplice fascia di stoffa intesa come un simbolo di castit\u00e0 o verginit\u00e0, poco pi\u00f9 di un ornamento, e si ritiene che anche nella successiva epoca medievale, i riferimenti alla cintura - come ad esempio nelle opere di Boccaccio e Rabelais - fossero solo invenzioni letterarie con significati simbolici. In alcune incisioni del XVI secolo, tra cui una attribuita a Sebald Beham, si trovano raffigurazioni di donne con una cintura tra due uomini che si scambiano denaro; in questo caso la rappresentazione porta a pensare che la donna sia una prostituta il cui protettore apre il lucchetto solo al pagamento della prestazione ma anche in questi casi si pensa si tratti di simboli e non un chiaro riferimento alla realt\u00e0.\nEsemplari di cinture di castit\u00e0 si incominciarono a ritrovare in alcuni musei a partire dal 1840 come ad esempio nel museo d\u2019arte medievale di Cluny che riportava indicato che l'oggetto era appartenuta alla regina di Francia Caterina de' Medici ma nel 1990 venne poi scoperto che risaliva XIX secolo; un altro caso simile si verific\u00f2 al British Museum dove venne a lungo esposto una cintura che si ipotizzava fosse risalente al XVI secolo ma venne poi datato alla met\u00e0 dell\u2019800 e tolto dalle esposizioni; se ne trovano anche in altri musei ma spesso ne viene indicata l'origine dubbia o comunque recente.\nSia le rappresentazioni grafiche risalenti all'et\u00e0 medievale, che quelle molto pi\u00f9 numerose del periodo rinascimentale, non ne provano l'effettiva esistenza cos\u00ec come in epoca moderna il disegno di un disco volante non \u00e8 prova dell'esistenza degli extraterrestri e tali rappresentazioni artistiche hanno spesso intenti satirici legati alla gelosia del marito nei confronti della moglie. Nel XIX secolo nei paesi anglosassoni le cinture di castit\u00e0 vennero usate dalle donne per proteggersi dal rischio di stupro in un periodo nel quale le donne si inserivano in contesti fino ad allora solo maschili come le fabbriche o imposte agli adolescenti per impedire la masturbazione, considerata all'epoca dannosa per la salute o, comunque, contraria alla morale e ci furono i primi brevetti risalenti agli inizi del 1900. Nel XX secolo sono diventate oggetti per giochi erotici nelle pratiche sadomasochiste; all'interno della comunit\u00e0 BDSM, versioni moderne dello strumento vengono impiegate per quel tipo di dominazione-sottomissione che prevede di demandare al partner dominante la decisione riguardo alla sessualit\u00e0 del partner sottomesso. In questo caso, \u00e8 il partner dominante, di solito, a detenere la chiave e quindi a regolare l'uso e la rimozione della cintura, con l'obiettivo, oltre che di indurre l'impossibilit\u00e0 di avere rapporti sessuali, anche di ottenere una maggiore umiliazione e repressione sessuale del soggetto sottomesso, impedendone anche la masturbazione e, nel caso dei maschi, rendendone dolorosa la stessa erezione. In questo tipo di relazioni il cosiddetto \"dono della chiave\", che lo \"slave\" fa nei confronti del dominante, assume un valore molto significativo, come testimonianza effettiva dell'importanza della relazione e della fiducia che il sottomesso ha, nei confronti di chi assume il controllo sulla sua sessualit\u00e0.\nDescrizione.\n ma l'aspetto prevalente, essenzialmente, si compone di una banda in vita e una fascia pubica che copre completamente i genitali, in modo da renderli inaccessibili, bloccate insieme. Il materiale utilizzato nelle cinture classiche \u00e8 solitamente metallico, con un rivestimento, soprattutto interno, di velluto o pelle; sono realizzate perlopi\u00f9 su misura, in acciaio inossidabile rivestito internamente in neoprene o gomma, che assicura una migliore igiene. L'igiene \u00e8 infatti uno degli aspetti maggiormente problematici per chi adopera la cintura di castit\u00e0 nonostante essa preveda, in ogni caso, la presenza di due piccole aperture, una anteriore e una posteriore, per l'espletazione dei bisogni fisiologici. Per impedire la rimozione della cintura, essa \u00e8 predisposta per l'applicazione di uno o pi\u00f9 lucchetti."}
{"id": "985345", "revid": "124516050", "url": "https://it.wikipedia.org/wiki?curid=985345", "title": "Teresa Noce", "text": "Biografia.\nNata nel 1900 a Torino da una famiglia operaia e costretta ad abbandonare molto presto la scuola, continu\u00f2 a istruirsi da autodidatta, svolgendo vari mestieri.\nNel 1921 fu fra le fondatrici del Partito comunista italiano; nell'ambiente politico torinese conobbe Luigi Longo, studente di ingegneria che ricopriva gi\u00e0 incarichi di responsabilit\u00e0 politica. Si sposarono nel 1926 ed ebbero tre figli, uno dei quali morir\u00e0 in tenera et\u00e0.\nNel gennaio 1926 i due espatriarono, stabilendosi prima a Mosca e poi a Parigi.\nDa qui Teresa Noce comp\u00ec numerosi viaggi clandestini in Italia per svolgervi propaganda e attivit\u00e0 antifascista. Nei primi anni trenta, fece ritorno a Mosca con Longo e, quindi, nuovamente a Parigi, dove partecip\u00f2, con Xenia Silberberg, alla fondazione del giornale Noi donne, inizialmente uscito come foglio clandestino. Nel 1936 insieme con il marito si rec\u00f2 in Spagna tra i volontari accorsi in difesa della Repubblica dopo lo scoppio della \"guerra civile spagnola\", nel corso della quale cur\u00f2 la redazione del giornale degli italiani combattenti nelle Brigate internazionali, \"Il volontario della libert\u00e0\". L\u00ec assunse il nome di battaglia di Estella.\nRientrata in Francia, dove pubblic\u00f2, nel 1937, \"Giovent\u00f9 senza sole\", romanzo autobiografico dedicato al racconto della sua giovinezza torinese, allo scoppio della Seconda guerra mondiale venne internata nel campo di Rieucros; liberata per intervento delle autorit\u00e0 sovietiche e autorizzata a lasciare la Francia e a ritornare a Mosca, dove vivevano i figli, ne fu impedita dall'invasione tedesca dell'Unione Sovietica, avvenuta nel giugno 1941. Rimase in Francia, a Marsiglia, dove prese a lavorare per il Partito comunista francese come responsabile della MOI (Mano d'opera immigrata) e partecip\u00f2 alla Resistenza nel gruppo dei Francs-tireurs-et-partisans. Nel 1943 venne arrestata e, dopo alcuni mesi di carcerazione, deportata in Germania, prima nel campo di concentramento di Ravensbr\u00fcck, poi in Baviera a Flossenb\u00fcrg e infine a Holleischen, campo cecoslovacco in cui furono deportati molti prigionieri quando, nell'autunno del 1944, il lager bavarese fu chiuso. A Holleischen fu adibita a lavoro forzato in una fabbrica di munizioni fino alla liberazione del campo da parte dell'esercito sovietico.\nIl dopoguerra.\nAlla fine della guerra, ritornata in Italia, il 2 giugno 1946 fu tra le 21 donne elette all'Assemblea costituente italiana; insieme con Maria Federici (DC), Nilde Iotti (PCI), Rita Montagnana (PCI), Lina Merlin (PSI), Ottavia Penna (Uomo Qualunque) fu una delle cinque donne entrate a far parte della Commissione speciale incaricata di elaborare e proporre il progetto di Costituzione da discutere in aula, divenuta nota col nome di Commissione dei 75, presieduta da Meuccio Ruini, gi\u00e0 presidente del Consiglio di Stato.\nFu segretaria nazionale della FIOT, il sindacato delle operaie tessili e nel 1948 fu eletta nella prima legislatura del parlamento repubblicano, nel quale si distinse come proponente della legge 26 agosto 1950 n. 860 per la \"Tutela fisica ed economica delle lavoratrici madri\" che, sostituendo la precedente normativa in materia del 1934, costitu\u00ec la base della legislazione sul lavoro femminile fino alle leggi degli anni settanta sulla parit\u00e0 tra donne e uomini.\nL'impegno sindacale port\u00f2 Teresa Noce a ricoprire l'incarico di presidente dell'Unione Internazionale Sindacale dei Lavoratori tessili e dell'abbigliamento (UISTA) con sede a Varsavia e, da quando nel 1955 lasci\u00f2 la segreteria della FIOT, divenne segretaria dell'UISTA stessa la cui sede venne spostata a Milano.\nLuigi Longo nel 1953 ottenne l'annullamento del matrimonio a San Marino presentando un documento che conteneva una firma contraffatta di Teresa Noce. Nelle sue memorie (p.\u00a0411) riporta di avere appreso questo fatto dalle pagine del Corriere della Sera e che per lei rappresent\u00f2 un evento \u00abgrave e doloroso pi\u00f9 del carcere, pi\u00f9 della deportazione\u00bb. La sua decisione di rivolgersi alla Commissione Centrale di Controllo del PCI con l'intento di denunciare il comportamento di Longo fu considerata inopportuna da una parte del gruppo dirigente del Partito e questo determin\u00f2 la sua esclusione dalla Direzione.\nNel 1954 si allontan\u00f2 dalla politica attiva ritirandosi gradualmente a vita privata, ma dal 1959 si impegn\u00f2 nel CNEL quale membro della CGIL; nel 1974 pubblic\u00f2 la sua autobiografia, \"Rivoluzionaria professionale\", che racconta, insieme alla sua storia personale, la vicenda del partito comunista italiano dalla sua fondazione.\nMor\u00ec a Bologna, all'et\u00e0 di 79 anni, il 22 gennaio 1980."}
{"id": "987069", "revid": "135224", "url": "https://it.wikipedia.org/wiki?curid=987069", "title": "Jocelyn Hattab", "text": "Biografia.\nNato e cresciuto in Tunisia, nel 1956 Jocelyn si trasfer\u00ec con la famiglia in Francia, dove studi\u00f2 al \"Conservatoire national sup\u00e9rieur d'art dramatique\" di Parigi. In seguito ha acquisito la cittadinanza francese. Dopo aver svolto alcuni lavori minori nel mondo teatrale, verso la met\u00e0 degli anni sessanta inizi\u00f2 ad intraprendere sia la carriera cinematografica (interpreta un piccolo ruolo nel film \"La notte dei generali\") sia quella televisiva, assumendo l'incarico di assistente di produzione della prima edizione francese di \"Giochi senza frontiere\". In seguito Jocelyn incontr\u00f2 Michel Fugain, con cui cre\u00f2 la band musicale \"Michel Fugain et le Big Bazar\", grazie alla quale esord\u00ec nel 1974 su Telemontecarlo. Da allora scelse definitivamente di lavorare per la televisione, iniziando a dirigere, a produrre e a condurre trasmissioni per l'emittente del Principato di Monaco, in particolare \"Un peu d'amour, d'amiti\u00e9 et beaucoup de musique\", un programma musicale di cui fu al tempo stesso regista, produttore e vee-jay (il primo in assoluto nella storia della tv), che ben presto riscosse un notevole successo. Dal 1977, insieme a Lea Pericoli, presenta Paroliamo, una delle trasmissioni televisive di maggiore successo. Jocelyn venne poi contattato dalla Rai, che not\u00f2 le sue qualit\u00e0 artistiche e nel 1980 lo pose alla conduzione del programma musicale \"Discoring\" per due edizioni.\nNegli anni successivi Jocelyn pass\u00f2 a condurre (sempre per la Rai) numerose trasmissioni televisive, spesso da lui ideate, tra cui si ricordano: \"Caccia al tesoro\", \"Italia mia\", \"Tutto si compra o... quasi\" all'interno di Tandem, \"Il milionario\", \"Conto su di te\", \"Il sicario\" mentre su Junior Tv nel 1987 il \"Baby show\".\nSuccessivamente passa per un breve periodo alla Fininvest dove conduce per Italia 1 \"Caccia all'uomo\" e per Canale 5 il programma estivo \"Cos'\u00e8 cos'\u00e8?\", con collegamenti esterni presentati da Antonella Elia, e che segna l'esordio su quella emittente della diretta.\nNel numero 1715 di \"Topolino\" del 9 ottobre 1988 venne pubblicata la storia \"Paperino, il milionario\", parodia disneyana della trasmissione televisiva \"Il milionario\" di Jocelyn (il cui nome fu modificato ironicamente in \"Giuggiolyn\").\nNel 1992 dagli studi del centro di produzione Rai di Napoli, condusse assieme a Toto Cutugno e ad Alba Parietti l'edizione 1992-1993 di \"Domenica in\" e successivamente \"Il grande gioco dell'oca\", \"Se io fossi... Sherlock Holmes\" e \"Vita da cani\".\nIn seguito si trasfer\u00ec nuovamente su Telemontecarlo conducendovi una nuova edizione di \"Se io fossi... Sherlock Holmes\" e lanciando la trasmissione \"Il grande gioco del mercante in fiera\".\nDal 1998 al 2001 Jocelyn ritorn\u00f2 nella TV di Stato italiana, curando la regia del pre-serale di Rai 1 \"In bocca al lupo!\", condotto da Carlo Conti, mentre nel 1999 cre\u00f2 e diresse il programma serale estivo di Rai 1 \"Sette per uno\".\nNel 2001 ha fatto parte nuovamente del cast di \"Domenica in\" (che solo per l'edizione 2001-2002 aveva cambiato il titolo in \"Dom&amp;nika In\"), stavolta non come conduttore, ma come regista, intervenendo a tratti durante la trasmissione.\nNel 2004 ha ideato, diretto e condotto su Rai 2 un quiz innovativo, basato sulla battaglia navale, \"Il duello\".\nNel 2007 ha invece curato la regia del musical \"Il conte di Montecristo\".\nNel 2012 ha curato la regia dell'opera \"Apocalisse\", di Francesco Marchetti e Silvia Pantano.\nDal 2010 al 2015 \u00e8 stato il regista di \"Reazione a catena - L'intesa vincente\" programma estivo di Rai 1 e di \"TV Mania\" su Rai 2.\nVita privata.\nNel 2018 inizia il sodalizio con la giornalista, scrittrice e ricercatrice Alessandra Chianese, con la quale scrive nuovi format e modernizza alcune trasmissioni di qualche anno fa per proporne la commercializzazione e con cui nel 2019 si \u00e8 sposato a Montecarlo."}
{"id": "987462", "revid": "1573940", "url": "https://it.wikipedia.org/wiki?curid=987462", "title": "Eurytoma martellii", "text": "Eurytoma martellii , \u00e8 un insetto parassitoide della famiglia degli Euritomidi (Hymenoptera: Chalcidoidea). Rappresenta uno degli antagonisti naturali della mosca delle olive.\nDescrizione.\nL'adulto \u00e8 di difficile riconoscimento perch\u00e9 a causa delle piccole dimensioni e dell'assenza di elementi morfologici peculiari si confonde facilmente con altri imenotteri. Il corpo \u00e8 lungo 2-4 mm, quasi completamente nero, con variazioni di colore in corrispondenza della parte distale delle zampe (giallo pallido) e degli occhi. Il capo \u00e8 vistosamente largo, con antenne composte da 11 articoli. Il flagello \u00e8 composto da un anello, dal funicolo di 5 articoli e dalla clava di 3. I segmenti del funicolo differiscono secondo il sesso: nella femmina sono subcilindrici, nel maschio sono peduncolati e portanti verticilli di setole sensitive.\nLa parte dorsale del torace \u00e8 ricoperta di sculture alveolate. I notauli sono completi e il pronoto \u00e8 ben sviluppato e visibile dorsalmente. Le ali hanno la vena postmarginale lunga oltre la met\u00e0 di quella marginale e poco pi\u00f9 lunga della stigmale.\nIl gastro \u00e8 compresso trasversalmente e ha uno sviluppo ridotto rispetto al torace. Il quarto segmento \u00e8 nettamente pi\u00f9 sviluppato degli altri. Il peziolo \u00e8 breve, leggermente pi\u00f9 lungo nei maschi.\nBiologia.\nLa biologia di questo insetto \u00e8 poco nota. Le poche informazioni disponibili segnalano un'attivit\u00e0 come parassitoide primario sulle larve di terza et\u00e0 della mosca dell'olivo, sulle quali si sviluppa da ectoparassita solitario. La letteratura non cita altri ospiti, tuttavia il fatto che compie diverse generazioni l'anno farebbe ritenere che si tratti di un parassitoide a regime polifago o oligofago. In alcune zone pu\u00f2 diventare il parassitoide pi\u00f9 attivo sulla mosca.\nIn merito ai rapporti con altri parassitoidi associati alla mosca delle olive va citato l'antagonismo con l\"Eupelmus urozonus\", il quale pu\u00f2 svilupparsi come iperparassita anche sull'Euritomide.\nDistribuzione.\nLa presenza dell\"Eurytoma martellii\" \u00e8 segnalata in vari paesi del bacino del Mediterraneo, mentre non \u00e8 citata la presenza della specie in altre zone."}
{"id": "987506", "revid": "93556", "url": "https://it.wikipedia.org/wiki?curid=987506", "title": "Petromyzontidae", "text": "La famiglia Petromyzontidae comprende 38 specie di vertebrati acquatici privi di mascelle (Agnati) conosciuti comunemente con il nome di lamprede, nome che probabilmente deriva dal latino \"lampetra\", che significa \"lecca-pietra\" (\"lambere\" \"leccare\" + \"petra\" \"pietra\").\nDescrizione.\nPresentano un corpo lungo e cilindrico, serpentiforme, simile ad un'anguilla, rivestito da una pelle viscida, ricca di cellule mucipare. Presentano pinne impari: 2 pinne sul dorso e quella posteriore situata ventralmente.\nLo scheletro \u00e8 completamente cartilagineo e di semplice struttura.\nGli occhi hanno movimento intrinseco, cio\u00e8 hanno solo la messa a fuoco. La bocca \u00e8 circolare e situata all'estremit\u00e0 anteriore del capo con le pareti ricoperte da denti cornei, che vengono rinnovati periodicamente. Alcuni di essi si trovano su piastre dentarie di varia grandezza, alcune delle quali si trovano sulla lingua, e vengono impiegati per raschiare. Da entrambi i lati della testa si trovano allineate una dietro l'altra 7 tasche branchiali che comunicano con l'esterno per mezzo di altrettanti fori. Internamente, esse sboccano invece in un vestibolo branchiale, un canale che parte dalla faringe e decorre parallelamente sotto l'esofago terminando a fondo cieco.\nIl tubo digerente \u00e8 diritto, senza formare anse. La circolazione sanguigna \u00e8 semplice e il sangue contiene globuli rossi rotondi, biconvessi e nucleati. Nel cuore sono presenti 3 cavit\u00e0 contigue (seno venoso, atrio, ventricolo) in cui scorre il sangue venoso proveniente dalle varie parti del corpo, prima di essere inviato alle branchie.\nIl midollo spinale \u00e8 depresso e le radici (dorsale e ventrale) dei nervi spinali non si uniscono.\nRiproduzione.\nAlcune specie di Petromizontidae vivono stabilmente in acqua dolce, altre dal mare si portano nei fiumi per la riproduzione, e cio\u00e8 sono migratrici \"anadrome\". &lt;br&gt;\nLa riproduzione avviene una sola volta nella vita. Gli individui sessualmente maturi si distinguono per il colore e per la forma delle pinne dorsali. Depongono uova piccole che, una volta fecondate, si dividono completamente, cio\u00e8 sono \"oloblastiche\".\nLo sviluppo \u00e8 accompagnato da metamorfosi. \nDurante lo stadio di larva, le lamprede hanno occhi rudimentali e bocca priva di denti, circondata da un labbro a forma semicircolare, come un ferro di cavallo. Tali larve non hanno il vestibolo branchiale e perci\u00f2 le tasche branchiali sboccano direttamente nell'esofago. Esse, per le innumerevoli differenze con lo stadio adulto, un tempo furono considerate come un genere a s\u00e9 denominato \"Ammocoetes\".\nAlimentazione.\nL'imbuto boccale funziona come una ventosa, grazie alla quale si possono attaccare ai sassi e, per nutrirsi, ai pesci, dei quali succhiano il sangue dopo aver raschiato la carne mediante movimenti della lingua. In questa maniera sulla pelle delle vittime rimane un'impronta circolare. &lt;br&gt;\nPer inghiottire pi\u00f9 facilmente il sangue delle vittime, le lamprede secernono una saliva anticoagulante.\nSolo 18 delle 38 specie note, tuttavia, si comportano da \"ectoparassite\".\nLe larve sono \"microfaghe\" e di solito si affondano nel fango; grazie ai cromatofori presenti numerosi sulla pelle, cambiano colore molto di pi\u00f9 degli adulti. La loro metamorfosi dura qualche anno.\nGeneri.\nLa famiglia comprende i seguenti generi:\nSpecie presenti in Italia.\nLa fauna italiana annovera quattro specie:"}
{"id": "987992", "revid": "1889288", "url": "https://it.wikipedia.org/wiki?curid=987992", "title": "Cubottaedro troncato", "text": "In geometria solida il cubottaedro troncato, detto pure grande rombicubottaedro, \u00e8 uno dei tredici poliedri archimedei.\nArea e volume.\nIndicando con \"a\" la lunghezza del lato, l'area \"A\" e il volume \"V\" sono:\nFacce, spigoli, vertici.\nIl cubottaedro troncato ha 3 tipi differenti di facce: ci sono 12 quadrati, 8 esagoni regolari, 6 ottagoni regolari.\nCome tutti i poliedri archimedei, il cubottaedro troncato \u00e8 \"omogeneo\" nei vertici: per ogni coppia di vertici esiste una simmetria del solido che sposta il primo nel secondo. Come conseguenza, i 48 vertici hanno tutti la stessa valenza (3), e pi\u00f9 generalmente la stessa cuspide.\nGli spigoli sono 72, tutti della stessa lunghezza.\nDualit\u00e0.\nIl poliedro duale del cubottaedro troncato \u00e8 l'esacisottaedro.\nAltri solidi.\nIl cubottaedro troncato d\u00e0 luogo ad altri solidi."}
{"id": "988056", "revid": "72396", "url": "https://it.wikipedia.org/wiki?curid=988056", "title": "Esacisottaedro", "text": "In geometria solida l'esacisottaedro \u00e8 uno dei tredici solidi di Catalan, duale del cubottaedro troncato.\n\u00c8 un poliedro non regolare, le cui 48 facce sono identici triangoli scaleni i cui lati sono proporzionali a formula_1.\nArea e volume.\nL'area \"A\" ed il volume \"V\" di un esacisottaedro i cui spigoli pi\u00f9 corti hanno lunghezza \"a\" sono le seguenti:\nDualit\u00e0.\nIl poliedro duale dell'esacisottaedro \u00e8 il cubottaedro troncato, un poliedro archimedeo.\nSimmetrie.\nIl gruppo delle simmetrie dell'esacisottaedro ha 48 elementi; il gruppo delle simmetrie che preservano l'orientamento \u00e8 il gruppo ottaedrale formula_4. Sono gli stessi gruppi di simmetria dell'ottaedro, del cubo e del cubottaedro troncato.\nAltri solidi.\nDei 26 vertici dell'esacisottaedro, otto hanno valenza 6, sei hanno valenza 8 e dodici hanno valenza 4.\nGli otto vertici di valenza 6 sono vertici di un cubo.\nI sei vertici di valenza 8 sono vertici di un ottaedro.\nI dodici vertici di valenza 4 sono vertici di un cubottaedro."}
{"id": "988459", "revid": "11497", "url": "https://it.wikipedia.org/wiki?curid=988459", "title": "Mahavir", "text": ""}
{"id": "988554", "revid": "46931", "url": "https://it.wikipedia.org/wiki?curid=988554", "title": "Asceta", "text": ""}
{"id": "988691", "revid": "465169", "url": "https://it.wikipedia.org/wiki?curid=988691", "title": "Lusso", "text": "Il lusso \u00e8 l'abitudine a consumi di elevata gamma qualitativa e costo. \u00c8 uno stile di vita e di comportamento che privilegia l'acquisto e/o il consumo di prodotti e oggetti, spesso superflui, destinati ad esempio ad ornare il proprio corpo o la propria abitazione.\nIl lusso nella storia.\nSpesso nell'antichit\u00e0, ma anche in tempi pi\u00f9 recenti, si \u00e8 cercato di limitare e regolamentare il lusso eccessivo con leggi (dette leggi suntuarie) e tassazioni.\nLe pi\u00f9 note sono le leggi:\nMotivazioni e pulsioni.\nLa possibilit\u00e0 di accedere al lusso da parte di pochi costituisce la maggiore attrattiva per l'accesso a tali consumi, a tale stile di vita: oggetti e stili di vita che diventano cos\u00ec uno \"status symbol\" della posizione sociale (elevata) raggiunta.\nPrincipali manifestazioni del fenomeno.\nNegli aspetti pratici il lusso viene manifestato con lo sfoggio di: "}
{"id": "989111", "revid": "1318658", "url": "https://it.wikipedia.org/wiki?curid=989111", "title": "Maggioranza", "text": "Il termine maggioranza viene usato per designare sia un sottoinsieme di un gruppo che contiene pi\u00f9 della met\u00e0 degli elementi del gruppo stesso, sia il maggiore sottoinsieme di un gruppo, ossia quello pi\u00f9 numeroso risultante dalla sua partizione, sebbene non necessariamente comprendente pi\u00f9 della met\u00e0 degli elementi.\nDescrizione.\nCaratteristiche concettuali.\nPer illustrare la differenza tra i due concetti, si immagini un gruppo di 40 persone di diverse nazionalit\u00e0: 15 francesi, 10 messicani, 9 giapponesi e 6 italiani. In questo gruppo la maggioranza, nel senso dell'inglese americano \"majority\", consiste in pi\u00f9 della met\u00e0 del numero totale delle persone, cio\u00e8 almeno 21 (ad esempio, il sottoinsieme costituito dagli europei: 15 francesi e 6 italiani), mentre i francesi da soli sono una maggioranza in italiano, essendo il sottoinsieme pi\u00f9 numeroso, ma una \"plurality\" in inglese americano, essendo meno di 21.\nSi noti che dire \"pi\u00f9 della met\u00e0\" non equivale a dire, come si fa sovente, \"la met\u00e0 pi\u00f9 uno\" o \"cinquanta percento pi\u00f9 uno\": se il numero dei membri del gruppo \u00e8 pari, le due espressioni sono equivalenti, non lo sono, invece, se il numero \u00e8 dispari (in un'ipotetica assemblea di 51 votanti la met\u00e0 \u00e8 25,5, ma 26 voti rappresentano gi\u00e0 la maggioranza, mentre la met\u00e0 pi\u00f9 uno \u00e8 pari a 26,5 voti, sicch\u00e9 per raggiungerla sono necessari almeno 27 voti). Altro errore \u00e8 considerare \"pi\u00f9 della met\u00e0\" equivalente al 51% o al 50,1% dei membri.\nPrende il nome di \"minoranza\" un sottoinsieme di un gruppo che non costituisce maggioranza, in nessuno dei due significati sopra illustrati.\nIl \"principio di maggioranza\".\nIn base a detto principio, nell'assunzione di una decisione da parte di un gruppo, prevale l'opzione che ha raccolto pi\u00f9 consensi.\nEsso \u00e8 uno dei capisaldi della democrazia rappresentativa e di alcune forme della democrazia diretta, anche se, come fa notare Norberto Bobbio, non sono solo i sistemi democratici a utilizzarlo e, di converso, anche nei sistemi democratici non tutte le decisioni collettive vengono prese in questo modo.\nIl principio di maggioranza \u00e8 adottato da collegi di ogni tipo, comprese le assemblee parlamentari, e per l'elezione di rappresentanti o l'assunzione diretta di decisioni da parte del corpo elettorale o di altre collettivit\u00e0 (ad esempio, i membri di un'associazione). In tutti questi casi, secondo il criterio adottato delle norme che regolano la votazione o l'elezione per stabilire quando la proposta risulta approvata o il candidato eletto, si possono avere diversi tipi di maggioranza: relativa, semplice, assoluta o qualificata. Al riguardo, va evidenziato che la terminologia presenta delle oscillazioni, per cui \u00e8 possibile trovare in certi testi \"maggioranza semplice\" e \"maggioranza relativa\" usati come sinonimi o, addirittura, con significato invertito rispetto a quello qui esposto, cos\u00ec come \"maggioranza qualificata\" usato in senso pi\u00f9 ampio, ricomprendendovi anche la maggioranza assoluta.\nEsclusi alcuni casi specifici nell'et\u00e0 antica, il principio di maggioranza \u00e8 stato introdotto per la prima volta dal terzo Concilio lateranense del 1179, generando in questo modo una vera e propria elezione in luogo dell'acclamazione che regolava anteriormente l'accesso al trono di papi, re e imperatori.\nTipologie.\nMaggioranza relativa.\nUn'opzione consegue la \"maggioranza relativa\" se ottiene un numero di voti superiore a quelli ottenuti da ciascun'altra opzione nella stessa votazione, ma inferiore a quello di tutte le altre opzioni messe insieme. La maggioranza relativa, che corrisponde al gi\u00e0 ricordato concetto di \"plurality\" nell'accezione inglese americana, non garantisce che il numero dei favorevoli all'opzione sia superiore a quello degli sfavorevoli, a meno che le opzioni siano soltanto due (nel qual caso, come si vedr\u00e0, equivale per\u00f2 alla maggioranza semplice). Si immagini un comitato di 12 membri, che deve scegliere fra tre opzioni: A, B e C; se A riporta 5 voti, B ne riporta 4 e C ne riporta 3, A ha conseguito la maggioranza relativa ma i favorevoli ad essa (5) sono in numero inferiore agli sfavorevoli (4+3=7).\nDi solito, quando si deve assumere una decisione, non si vota simultaneamente sulle varie proposte, ma singolarmente su ciascuna di esse, esprimendosi favorevolmente o sfavorevolmente, sicch\u00e9 la votazione \u00e8 tra due alternative; in questi casi, la maggioranza relativa non si distingue dalla maggioranza semplice (si pensi all'esempio fatto sopra: se si pone ai voti la sola opzione A, ricever\u00e0 5 voti a favore e 7 contro, i quali ultimi rappresentano tanto la maggioranza relativa quanto quella semplice). Tipici esempi di votazione su pi\u00f9 di due opzioni, nella quale \u00e8 richiesta la maggioranza relativa, sono le elezioni nell'ambito di collegi elettorali uninominali dove risulta eletto il candidato che ha riportato pi\u00f9 voti, come quelle per la Camera dei comuni del Regno Unito e per la Camera dei rappresentanti degli Stati Uniti.\nIn certi casi \u00e8 previsto che si voti simultaneamente su tutte le opzioni (\"primo turno\") e che, se nessuna ha ottenuto la maggioranza semplice, si proceda ad una seconda votazione (\"secondo turno\" o \"ballottaggio\") tra quelle che hanno ottenuto pi\u00f9 voti (di solito le prime due) o hanno conseguito una certa frazione di voti sul totale (ad esempio, 1/8); per il secondo turno \u00e8 richiesta la sola maggioranza relativa. Una soluzione del genere \u00e8, ad esempio, utilizzata per l'elezione dei deputati dell'Assemblea nazionale francese nell'ambito di collegi uninominali e in Italia per l'elezione dei sindaci nei comuni con pi\u00f9 di 15.000 abitanti.\nMaggioranza semplice.\nUn'opzione consegue la \"maggioranza semplice\" se ottiene un numero di voti superiore alla met\u00e0 del numero totale di votanti. Detto in altri termini, la maggioranza semplice \u00e8 conseguita dall'opzione che raggiunge un \"quorum funzionale\" fissato in pi\u00f9 della met\u00e0 dei votanti. Se le opzioni su cui si vota sono solo due, quella che ottiene pi\u00f9 voti ne avr\u00e0 senz'altro pi\u00f9 della met\u00e0, sicch\u00e9 maggioranza semplice e relativa coincidono.\nLa maggioranza semplice garantisce che, tra quelli che hanno votato, i favorevoli all'opzione siano in numero maggiore degli sfavorevoli, ma non garantisce che lo stesso accada qualora si prendano in considerazione tutti quelli che avevano diritto al voto, se alcuni di loro non l'hanno esercitato. Ritornando al comitato di 12 membri del nostro esempio, se hanno votato solo 8, la maggioranza semplice \u00e8 pari a 5 voti; ove raggiunta, si ha la garanzia che i voti favorevoli sono superiori agli sfavorevoli (8-5=3) ma non si pu\u00f2 escludere che anche i 4 non votanti sarebbero stati contrari, nel qual caso il loro numero complessivo (3+4=7) supererebbe quello dei voti a favore.\nColoro che non hanno esercitato il diritto al voto non contano ai fini della maggioranza semplice ed, anzi, fanno abbassare il quorum funzionale, agevolando il suo raggiungimento. Va per\u00f2 tenuto presente che spesso si richiede non solo il raggiungimento della maggioranza semplice ma anche che abbia votato almeno una certa quota degli aventi diritto (il cosiddetto \"quorum strutturale\", comunemente noto come \"numero legale\"), ad esempio la met\u00e0. Inoltre, diversi possono essere i criteri usati per stabilire chi \u00e8 considerato votante ed entra, quindi, nel calcolo del quorum funzionale. Si pensi al caso degli \"astenuti\", che sono presenti al momento del voto ma non esprimono lo stesso: se li si considera non votanti (come fa l'art. 48 del Regolamento della Camera dei deputati italiana) l'astensione, abbassando il quorum funzionale, agevola il suo raggiungimento; al contrario, se gli astenuti sono considerati votanti (come fino alla fine della XVII legislatura prevedeva l'art. 107 del Regolamento del Senato della Repubblica italiano) l'astensione non fa abbassare il quorum funzionale; nel primo caso si richiede la maggioranza dei votanti (in senso stretto), nel secondo la maggioranza dei presenti.\nIl requisito della maggioranza semplice, unito a quello del quorum strutturale, \u00e8 solitamente utilizzato nelle assemblee parlamentari per le deliberazioni ordinarie: si pensi all'art. 64, comma 3\u00ba, della Costituzione italiana secondo il quale \"Le deliberazioni di ciascuna Camera e del Parlamento non sono valide se non \u00e8 presente la maggioranza dei loro componenti, e se non sono adottate a maggioranza dei presenti, salvo che la Costituzione prescriva una maggioranza speciale\".\nMaggioranza assoluta.\nUn'opzione consegue la maggioranza assoluta se ottiene un numero di voti superiore alla met\u00e0 del numero totale degli aventi diritto al voto. Detto in altri termini, la maggioranza assoluta \u00e8 conseguita dall'opzione che raggiunge un quorum funzionale fissato in pi\u00f9 della met\u00e0 degli aventi diritto al voto. Se tutti coloro che avevano diritto al voto lo hanno esercitato, maggioranza semplice e assoluta coincidono.\nLa maggioranza assoluta garantisce che i favorevoli all'opzione siano pi\u00f9 degli sfavorevoli, qualunque sia il numero degli aventi diritto che ha votato. Riprendendo l'esempio del comitato di 12 membri, la maggioranza assoluta \u00e8 pari a 7 voti, quindi, se un'opzione la raggiunge, si ha la certezza che il numero dei contrari (al massimo 12-7=5) \u00e8 inferiore al numero dei favorevoli, anche se alcuni di loro non hanno votato. In effetti, se \u00e8 richiesta la maggioranza assoluta, coloro che non hanno espresso il voto sono di fatto equiparati a coloro che hanno espresso voto contrario e per raggiungerla \u00e8 comunque necessario che abbia votato almeno la met\u00e0 degli aventi diritto, il che rende inutile il requisito del quorum strutturale.\nLa maggioranza assoluta \u00e8 evidentemente pi\u00f9 difficile da raggiungere rispetto a quella semplice e la difficolt\u00e0 aumenta all'aumentare del numero degli aventi diritto al voto. Ci\u00f2 spiega perch\u00e9, quando il numero dei membri \u00e8 elevato, come avviene di solito nelle assemblee parlamentari, si preferisce ricorrere alla maggioranza semplice per le deliberazioni ordinarie, riservando la maggioranza assoluta a casi specifici, in cui si vota su questioni o si eleggono titolari di uffici di particolare rilievo. Ad esempio, la Costituzione italiana, che come si \u00e8 visto richiede in via ordinaria la maggioranza semplice per le deliberazioni parlamentari, prescrive per\u00f2 la maggioranza assoluta per l'approvazione dei regolamenti parlamentari (art. 64, 1\u00ba comma), per la dichiarazione d'urgenza di una legge (art. 73, 2\u00ba comma), per l'elezione del Presidente della Repubblica dal quarto scrutinio in poi (art. 83, 3\u00ba comma) e per la sua messa in stato d'accusa (art. 90, 2\u00ba comma), per l'approvazione delle leggi che attribuiscono ulteriori forme e condizioni particolari di autonomia alle regioni a statuto ordinario (art. 116, 3\u00ba comma) e per l'approvazione delle leggi costituzionali (art. 138, 1\u00ba comma).\nIl termine \"maggioranza assoluta\" va comunque rapportato a quello che in logica matematica si definisce \"universo del discorso\" ovvero qualificando l'insieme a cui si fa riferimento: potremo avere la \"maggioranza assoluta\" degli aventi diritto al voto ma potremmo avere, con la stessa legittimit\u00e0, la \"maggioranza assoluta\" dei \"voti validi escludendo dal computo gli astenuti\", allo stesso modo, su una popolazione di individui, potremo avere la \"maggioranza assoluta\" dei componenti la popolazione ma anche la \"maggioranza assoluta\" dei \"biondi\" definiti come un sottoinsieme della popolazione totale. \u00c8 dunque il contesto che definisce \"universo del discorso\". Nelle deliberazioni di organismi \u00e8 dunque il regolamento dell'organismo stesso che definisce l'universo di riferimento: il fatto che si faccia riferimento ai componenti l'organismo (aventi diritto al voto) oppure ai votanti escludendo gli astenuti che per loro scelta \"delegano\" agli altri il risultato della votazione non utilizzando le possibilit\u00e0 di voto favorevole o contrario che pur ci sono. Spesso i regolamenti definiscono differenti \"universi del discorso\" in funzione della importanza delle deliberazioni: \"maggioranza assoluta\" dei voti validi (esclusi quindi dal computo, dall\"'universo del discorso\", gli astenuti) per le deliberazioni \"semplici\"), \"maggioranza assoluta\" dei componenti l'organismo per votazioni \"complesse\" quali ad esempio le modifiche agli Statuti o a certe parti dei Regolamenti.\nMaggioranza qualificata.\nUn'opzione consegue una \"maggioranza qualificata\" se ottiene un numero di voti maggiore o uguale a un quorum funzionale fissato in una frazione superiore alla met\u00e0 del numero totale dei votanti o degli aventi diritto al voto. Le frazioni di solito utilizzate per fissare tale quorum sono 3/5, 2/3, 3/4 e 4/5. Qualche volta, se il numero degli aventi diritto al voto \u00e8 prestabilito, il quorum non viene espresso come frazione ma come numero minimo di voti da raggiungere (un esempio \u00e8 offerto dalla maggioranza di almeno 9 voti - su 15 membri - richiesta per le deliberazioni del Consiglio di sicurezza delle Nazioni Unite).\nLe maggioranze qualificate vengono solitamente richieste per decisioni di particolare importanza, in relazione alle quali si reputa necessario un ampio consenso; ad esempio, per la modifica degli atti che contengono le norme fondamentali sull'organizzazione e il funzionamento di un ente, come le costituzioni e gli statuti. In ambito parlamentare, il requisito della maggioranza qualificata, specie se elevata, \u00e8 generalmente volto a far s\u00ec che il partito o la coalizione che detiene la maggioranza debba acquisire il consenso dell'opposizione o, almeno, di una sua parte; non stupisce, quindi, che tali maggioranze vengano tipicamente richieste per l'elezione di cariche \"super partes\", come il presidente della Repubblica, i presidenti delle camere e i giudici della corte costituzionale, o per decisioni che potrebbero comprimere i diritti delle minoranze.\nPoich\u00e9 la difficolt\u00e0 di raggiungere la maggioranza qualificata pu\u00f2 portare a una situazione di stallo, talvolta si prevede che, se non \u00e8 stata raggiunta dopo un certo numero di votazioni, \u00e8 sufficiente la maggioranza assoluta. Un esempio \u00e8 offerto dal gi\u00e0 citato art. 83, 3\u00ba comma, della Costituzione italiana, secondo il quale \"L'elezione del Presidente della Repubblica ha luogo per scrutinio segreto a maggioranza di due terzi dell'assemblea. Dopo il terzo scrutinio \u00e8 sufficiente la maggioranza assoluta\".\nAltri esempi di maggioranza qualificata nell'ordinamento italiano sono quella dei 2/3 dei componenti di ciascuna camera, richiesta dalla Costituzione all'art. 79, per l'approvazione delle leggi che concedono l'amnistia o l'indulto, e all'art. 138, 3\u00ba comma, per evitare che una legge costituzionale possa essere sottoposta a referendum popolare; quella parimenti dei 2/3 dei componenti, richiesta dall'art. 3 della legge costituzionale 22 novembre 1967, n. 2, per l'elezione di cinque giudici costituzionali da parte del Parlamento in seduta comune; quella dei 3/5 dei componenti, richiesta dall'art. 22 della legge 24 marzo 1958, n. 195, per l'elezione, sempre da parte del Parlamento in seduta comune, dei membri cosiddetti laici del Consiglio Superiore della Magistratura; quella dei 3/4 degli associati, richiesta dall'art. 21, 3\u00ba comma, del Codice civile per la deliberazione dello scioglimento di un'associazione riconosciuta da parte dell'assemblea. Nel diritto canonico un noto esempio di maggioranza qualificata \u00e8 quella dei 2/3 dei votanti per l'elezione del Papa da parte dei cardinali riuniti in conclave, stabilita dal Concilio Lateranense III.\nUnanimit\u00e0.\nUn'opzione consegue l\"'unanimit\u00e0\" se ottiene un numero di voti pari al numero totale dei votanti o degli aventi diritto al voto.\nIl ruolo del voto ponderato.\nFinora si \u00e8 presupposto che il voto di ciascun avente diritto avesse lo stesso valore di quello degli altri, secondo il principio democratico \"una testa, un voto\". Il discorso, per\u00f2, \u00e8 facilmente estensibile ai casi di \"voto ponderato\", in cui i voti possono avere diverso peso, espresso come multiplo (pari, ad esempio, al numero di azioni detenute, nel caso delle assemblee delle societ\u00e0 per azioni) o frazione dell'unit\u00e0 (pari, ad esempio, alla quota di propriet\u00e0 in comune di un bene). In questi casi, il quorum funzionale (cos\u00ec come quello strutturale) non \u00e8 rapportato al numero dei votanti o degli aventi diritto al voto, ma al peso complessivo dei loro voti. Potrebbe cos\u00ec accadere che anche un solo votante sia in grado di raggiungere il quorum funzionale: si pensi all'azionista che detiene pi\u00f9 del 50% delle azioni di una societ\u00e0 con diritto di voto.\nEsistono anche casi di \"doppia maggioranza\", in cui \u00e8 richiesto il raggiungimento di un quorum rapportato al numero dei votanti o degli aventi diritto al voto e di un quorum rapportato al peso complessivo dei loro voti (si pensi alla disciplina delle deliberazioni dell'assemblea di condominio contenuta nell'art. 1136 del Codice civile italiano o al voto a maggioranza qualificata nell'Unione europea (previsto per il Consiglio dell'UE) o in cui i voti sono ponderati secondo pi\u00f9 di un criterio)."}
{"id": "989396", "revid": "63945", "url": "https://it.wikipedia.org/wiki?curid=989396", "title": "Stupido Hotel", "text": ""}
{"id": "989416", "revid": "1318658", "url": "https://it.wikipedia.org/wiki?curid=989416", "title": "XAS", "text": ""}
{"id": "989457", "revid": "599013", "url": "https://it.wikipedia.org/wiki?curid=989457", "title": "Transcamerunese", "text": "La Transcamerunese, principale linea ferroviaria del Camerun, collega Douala a Ngaound\u00e9r\u00e9 passando per la capitale Yaound\u00e9 ed \u00e8 attualmente gestita dalla Camrail, \nsociet\u00e0 del gruppo \"Comazar\" che ha ottenuto dal 1999 e per 20 anni la concessione per l'esercizio.\nStoria.\nIn Camerun i primi binari furono collocati attorno al 1900 per la costruzione della tratta ferroviaria Douala-Nkongsamba, primo troncone della linea Douala-Yaound\u00e9 ultimata nel 1930 e parte della futura transcamerunese.\nIl secondo troncone, Yaound\u00e9-Ngaound\u00e9r\u00e9, cominciato nel 1964 \u00e8 stato completato 10 anni dopo con l'inaugurazione della Transcamerunese, affidata alla \"Regifercam\", acronimo di \"R\u00e9gie des Chemins de fer Camerounais\", societ\u00e0 ferroviaria nazionale del Camerun.\nNel 1999 il governo nazionale, in seguito alla gestione semifallimentare della Regifercam, consegna l'esercizio della ferrovia alla Camrail, come gi\u00e0 accennato.\nEsercizio.\nAttualmente la Transcamerunese misura 918 km, \u00e8 costituita da 2 tronconi (la Douala-Yaound\u00e9 di 265 km e la Yaound\u00e9-Ngaound\u00e9r\u00e9 di 653 km) e la percorrenza totale del tragitto oscilla tra 15 e 20 ore."}
{"id": "989542", "revid": "339392", "url": "https://it.wikipedia.org/wiki?curid=989542", "title": "Brian Nahasapeemapetilon", "text": ""}
{"id": "989897", "revid": "110157", "url": "https://it.wikipedia.org/wiki?curid=989897", "title": "Akashi", "text": " \u00e8 una citt\u00e0 del Giappone di 292.700 abitanti, fa parte della prefettura di Hy\u014dgo ed \u00e8 situata nell'isola di Honsh\u016b.\nAkashi \u00e8 sede di uno dei siti produttivi della Kawasaki Heavy Industries. La fabbrica Kawasaki di Akashi \u00e8 in particolare concentrata sulla produzione di moto.\nAmministrazione.\nGemellaggi.\nAkashi \u00e8 gemellata con:"}
{"id": "990492", "revid": "1154737", "url": "https://it.wikipedia.org/wiki?curid=990492", "title": "Dumyat", "text": "Dumyat (scozzese: \"D\u00f9n Mh\u00e8ad\"; pronuncia: /d\u0259\u02c8ma\u026a.\u0268t/) \u00e8 una collina all'estremit\u00e0 occidentale delle Ochil Hills nella Scozia centrale. Si pensa che il nome derivi da \"Dun\" (fortezza) dei Meati.\nDescrizione.\nSebbene la collina non sia molto elevata (altezza 418 m), la sua forma caratteristica spicca nel panorama dell'area di Stirling ed \u00e8 spesso rappresentata assieme alla vicina Abbey Craig (in cartoline e calendari. La collina \u00e8 una meta turistica frequentata dagli appassionati di storia, data la vicinanza del Monumento di Wallace.\nDumyat ha due vette principali: Castle Law ad ovest e Dumyat ad est. Sulla cima di Castel Law sono ancora visibili i resti di un'antica fortezza collinare anticamente occupata dai Meati."}
{"id": "991018", "revid": "245276", "url": "https://it.wikipedia.org/wiki?curid=991018", "title": "Chiesa di Santa Maria della Grazia (Fasano)", "text": "La chiesa di Santa Maria della Grazia, detta anche Madonna delle Grazie, o anticamente Madonna dell'Arco, \u00e8 una chiesa di Fasano, in provincia di Brindisi. Secondo la tradizione \u00e8 la chiesa pi\u00f9 antica di Fasano.\nEra una chiesa alle porte dell'attuale centro storico. Di forma rettangolare, sull'altare in pietra, campeggia un affresco raffigurante la \"Vergine delle Grazie con il Bambino\" e angeli e anime purganti. Sulla parete laterale sinistra vi sono tracce di affreschi, molto lacunosi nella parte inferiore. Sono riconoscibili due dipinti: una \"Sacra Conversazione della Vergine\" e \"San Giuseppe al cospetto della Trinit\u00e0.\" In particolare, dinanzi alla \"Sacra Conversazione,\" risulta ancora leggibile un profilo di monaca, presumibilmente inginocchiata, senza segni evidenti di aureola. Data la stretta vicinanza topografica all\u2019ex Monastero carmelitano di S. Giuseppe (rimane il coro e qualche locale nella reintitolata chiesa di Maria Santissima del Rosario), dove visse una Venerabile, Madre Rosa Maria Serio (1674-1726), figlia spirituale di S. Maria Maddalena de' Pazzi non si pu\u00f2 escludere che si trattasse di un riferimento ad un episodio presente nella \"Vita\" (Gentili, 1738) di questa monaca della quale, dal 1728, si apr\u00ec il processo canonico per una eventuale beatificazione.\nSulla superficie di queste pitture furono sovrapposti strati di calce e al centro un altro dipinto realizzato all'inizio del XX secolo dal pittore locale Ferdinando Schiavone, che raffigura la famosa battaglia del 2 giugno 1678 (La Scamiciata), con l'effigie della Madonna che appare nel cielo per proteggere la citt\u00e0, cos\u00ec come vuole la leggenda popolare. Il dipinto \u00e8 stato rimosso nel 1978 per essere restaurato.\nEsistente gi\u00e0 nel 1696 \u00e8 posta di fronte all'ex convento delle monache. Detta anticamente \"Chiesetta della Madonna dell'arco\" poich\u00e9 in tempi antichi venne aperto un varco nelle mura, accanto ad essa, per mettere in comunicazione il convento con il centro cittadino. Aveva un campanile ed una cappella."}
{"id": "991040", "revid": "1414688", "url": "https://it.wikipedia.org/wiki?curid=991040", "title": "Antonio Esposito", "text": ""}
{"id": "991187", "revid": "580", "url": "https://it.wikipedia.org/wiki?curid=991187", "title": "Marginalit\u00e0", "text": ""}
{"id": "991212", "revid": "125722224", "url": "https://it.wikipedia.org/wiki?curid=991212", "title": "Scalatore (ciclismo)", "text": "Nello sport del ciclismo su strada, lo scalatore \u00e8 il corridore specializzato nelle corse e nelle tappe in salita, in particolare quando le pendenze si fanno molto ripide. Spesso per riferirsi ad uno scalatore si usa il francesismo \"grimpeur\".\nDescrizione.\nLo scalatore puro \u00e8 generalmente un atleta di statura non eccessiva, leggero e dalla muscolatura reattiva, capace di alzarsi sui pedali e scattare in salita per distanziare i passisti, i quali di solito affrontano le tappe di montagna ad un'andatura pi\u00f9 regolare, spesso seduti sul sellino. I passisti-scalatori hanno caratteristiche intermedie tra le due.\nGli scalatori sono fra i protagonisti pi\u00f9 amati dal pubblico nelle grandi corse a tappe, i cosiddetti \"grandi giri\" - come il Giro d'Italia, il Tour de France e la Vuelta a Espa\u00f1a - Tuttavia, non molti sono gli scalatori puri che sono riusciti ad imporsi nei grandi giri, soprattutto a causa della loro scarsa competitivit\u00e0 nelle frazioni a cronometro.\nLe grandi corse a tappe premiano gli scalatori con classifiche dedicate:\nTra i pi\u00f9 celebri scalatori che hanno fatto la storia del ciclismo vengono annoverati Alfredo Binda, Gino Bartali, Federico Bahamontes, Charly Gaul e Marco Pantani. Si elencano tra gli specialisti della montagna anche Ren\u00e9 Pottier, Lucien Buysse, Vicente Trueba, Ren\u00e9 Vietto, Fausto Coppi, Imerio Massignan, Eddy Merckx, Luis Oca\u00f1a, Jos\u00e9 Manuel Fuente, Lucien Van Impe, Claudio Chiappucci, Miguel Indurain, Alberto Contador, Vincenzo Nibali, Chris Froome, Nairo Quintana, Richard Carapaz, Egan Bernal e Tadej Poga\u010dar."}
{"id": "991318", "revid": "477249", "url": "https://it.wikipedia.org/wiki?curid=991318", "title": "Antoine B\u00e9champ", "text": "Biografia.\nB\u00e9champ nacque il 16 ottobre 1816 a Bassing, un piccolo villaggio nella regione della Mosella in Francia.\nDocente presso l'Universit\u00e0 di Montpellier, fu contemporaneo di Louis Pasteur, elaborando una teoria del pleomorfismo sui germi patogeni in contrasto con le conoscenze della biologia e di Pasteur. Fu il fondatore dell'enzimologia. Studi\u00f2 i parassiti del baco da seta e fu il primo a sintetizzare l'Atoxyl (dalla reazione di anilina e acido arsenico).\nMor\u00ec il 15 aprile 1908 a Parigi.\nContributo alla scienza.\nB\u00e9champ lavor\u00f2 sulle malattie del baco da seta, identificandone una dovuta a un parassita \u2014 un organismo pi\u00f9 piccolo separato, che penetrava nel corpo dall'esterno, in quel caso causando la patologia.\nTuttavia, in un periodo in cui a questo problema veniva applicato considerevole interesse e impegno scientifico, la sua comprensione pi\u00f9 complessa e accurata dell'interazione tra forme di vita colloidali e il loro ruolo nella malattia, come generalmente accettato oggi, non ebbe un riscontro presso il grande pubblico come la teoria di Pasteur.\nEgli era un contemporaneo di Louis Pasteur, che svilupp\u00f2 la teoria attualmente accettata sulla patogenesi, e di Robert Koch, i cui postulati sono la base per decidere se un microbo \u00e8 la causa di una malattia, . \nBechamp tuttavia sosteneva la teoria pleomorfica, \u2014 essenzialmente che i batteri cambiano forma e non sono la causa, ma piuttosto il risultato, della patologia, provenendo da tessuti piuttosto che da un germe di forma costante. Questa \u00e8 stata anche chiamata la teoria della patologia cellulare, in quanto si ritiene che i batteri-spazzini provengano da ci\u00f2 che egli chiamava \"microzimi\", che egli scopri. \"Micro\" con riferimento alle dimensioni e \"zimi\" con riferimento a una classe speciale di enzimi immortali. Egli postul\u00f2 che questi microzimi fossero normalmente presenti nella materia (compresi i tessuti) e che avessero la capacit\u00e0 di dare la vita o la morte, a seconda del terreno cellulare."}
{"id": "991491", "revid": "287204", "url": "https://it.wikipedia.org/wiki?curid=991491", "title": "Contea di Wayne (Michigan)", "text": "Wayne \u00e8 una contea dell'area sud-orientale dello Stato del Michigan, negli Stati Uniti.\nGeografia fisica.\nLa contea confina a nord con le contee di Oakland e di Macomb, a est si affaccia sul lago St. Clair e sul Detroit River che segnano il confine con la provincia canadese dell'Ontario. A sud confina con la contea di Monroe e a ovest con la contea di Washtenaw.\nLa contea ha una estensione di 1.741 km\u00b2 di cui oltre l'8% \u00e8 costituito da acque. Il territorio \u00e8 prevalentemente pianeggiante e in larga parte urbanizzato. I fiumi della contea defluiscono verso il Detroit River e il lago St. Clair a est. A sud scorre il fiume \"Huron\" che segna parte del confine meridionale. Nell'area centrale scorre il fiume Rouge (\"River Rouge\") che prima di sfociare nel Detroit River attraversa l'area metropolitana di Detroit.\nVarie isole fanno parte della contea, tra cui la principale \u00e8 \"Grosse Ile\".\nLa citt\u00e0 di Detroit \u00e8 posta a est sul Detroit River ed \u00e8 la citt\u00e0 pi\u00f9 popolosa dello Stato.\nStoria.\nI primi europei a penetrare nella regione furono i francesi che nel 1701 fondarono un insediamento sul sito dell'attuale citt\u00e0 di Detroit, chiamato \"Fort Pontchartrain du D\u00e9troit\". Il forte fu conquistato dagli inglesi guidati dal maggiore Robert Rogers nel 1760 nel corso della guerra dei sette anni. Nel 1763 il forte fu attaccato dagli indiani nel corso della rivolta guidata da Pontiac. Dal 1805 al 1847 Detroit fu la capitale del Michigan e si svilupp\u00f2 come uno dei principali centri industriali degli Stati Uniti.\nLa contea venne istituita nel 1796 e fu una delle prime contee del \"Territorio del Nord-Ovest\". Fu chiamata Wayne in onore del generale Anthony Wayne. Aveva a quel tempo una estensione molto maggiore di quella attuale che gradualmente si \u00e8 ridotta con la colonizzazione e la divisione amministrativa del territorio del nord-ovest."}
{"id": "991598", "revid": "124927808", "url": "https://it.wikipedia.org/wiki?curid=991598", "title": "Videogioco di simulazione", "text": "Un videogioco di simulazione \u00e8 una simulazione sotto forma di videogioco. Il gioco cerca di simulare un aspetto della realt\u00e0 e in genere richiede un misto di abilit\u00e0, fortuna e strategia. Si cerca per quanto possibile di riprodurre l'esperienza reale come se il giocatore fosse veramente nella situazione rappresentata. Il gioco pu\u00f2 essere ambientato anche in un mondo fantasioso, ma comunque il tema del gioco \u00e8 affrontato in dettaglio come se fosse reale. \nGeneri di simulatori.\nEsistono molti sottogeneri comunemente riconosciuti, a seconda del particolare aspetto simulato.\nSimulatori di mezzi.\nIn questo caso viene simulata la guida di un mezzo di trasporto, in gare di velocit\u00e0, combattimenti o normali viaggi di routine. In genere al giocatore \u00e8 presentata una visuale del cruscotto o della plancia di comando, come se si trovasse nella cabina di pilotaggio.\nA volte \"videogiochi\" di questo tipo sono utilizzati anche per fini non ludici, ma per addestrare i veri piloti. \nUn classico sottogenere \u00e8 il simulatore di volo, dove si pilota un aeroplano o un altro mezzo in grado di muoversi in tutte le direzioni dello spazio. In un simulatore di guida si pilota invece un mezzo di terra comune, come automobile e motocicletta. Praticamente ogni mezzo della realt\u00e0 e dell'immaginario \u00e8 stato simulato in qualche videogioco, esistono simulatori di sottomarini, treni, astronavi ecc.\nIn molti giochi non si ha una visuale in prima persona dall'interno del veicolo, ma questo viene visto da fuori. Naturalmente ci\u00f2 allontana in parte il concetto di simulazione, sebbene il realismo dei movimenti del veicolo venga conservato.\nSimulatori di vita.\nQuesto tipo di videogioco \u00e8 come una vera e propria \"vita secondaria\", dove \u00e8 possibile controllare l'intera vita dei personaggi e far loro vivere esistenze normali o fuori dal comune. Pu\u00f2 essere possibile ad esempio farli diventare popstar oppure fargli condurre una comoda vita in campagna circondati dalla famiglia, farli litigare e persino organizzare matrimoni o feste private. Un titolo molto celebre \u00e8 The Sims.\nEsistono anche realizzazioni on-line di questo genere, che possono rientrare tra gli MMORPG, ma spesso si tratta di comunit\u00e0 virtuali con grafica da videogioco, pi\u00f9 che di videogiochi veri e propri. \nSecond life \u00e8 un simulatore di vita on-line di grande successo.\nSimulatori di appuntamenti.\nSottogenere dei simulatori di vita, questo genere di videogiochi, solitamente giapponesi, vede come obiettivo principale la conquista di un partner, scelto quasi sempre fra diversi personaggi. Lo stile normalmente \u00e8 quello dell'avventura grafica o dell'avventura a diapositive, bench\u00e9 di solito questo genere non contempli tipi di simulazione. Per tale ragione i simulatori di appuntamenti si possono anche definire come giochi a \"generi misti\".\nVideogiochi gestionali.\nUn gestionale pu\u00f2 coprire diverse sottocategorie dei simulatori. Il termine \u00e8 usato quando i compiti del giocatore sono di tipo amministrativo, va gestita un'intera struttura o processo complesso, quindi anche i tempi rappresentati sono in genere lunghi. Un tipico esempio \u00e8 SimCity. Gli stessi simulatori di vita sopra citati sono in parte dei gestionali.\nVideogiochi manageriali.\nUn manageriale \u00e8 un sinonimo di un gestionale, ma pi\u00f9 adatto a quei campi dove viene usato comunemente il termine \"manager\", ovvero la gestione delle aziende e delle squadre sportive. Quest'ultimo genere soprattutto \u00e8 molto popolare: esistono videogiochi manageriali su ogni sport, che simulano sia la gestione economica che l'allenamento e lo schieramento in campo.\nSimulatori di animali.\nAnalogamente ai simulatori di vita umana, esistono simulatori di animali domestici o altre forme di vita.\nMolto popolare \u00e8 stato ad esempio il Tamagotchi, un videogioco portatile che simula la cura di un animale domestico, con ritmi giornalieri uguali a quelli reali. Il gioco contiene un orologio reale perci\u00f2 ad esempio quando \u00e8 notte, \u00e8 notte anche nel gioco e l'animaletto dorme.\nAltri.\nRientranti in questa categoria sono, fra altri, i simulatori di flipper, i simulatori di hacking e i simulatori di montagne russe.\nGeneri simili.\nTeoricamente qualunque videogioco con caratteristiche di realismo pu\u00f2 essere considerato, almeno in parte, un simulatore. Di seguito sono citati alcuni generi che spesso hanno componenti di simulazione.\nVideogiochi di sport.\nIn un videogioco sportivo vero e proprio, se si tratta di uno sport reale, si tenta di rappresentare fedelmente le regole e l'ambiente di gioco. Si tende verso la simulazione quando anche le meccaniche di gioco e la fisica sono riprodotte accuratamente. Naturalmente ci sono dei limiti dato che la visuale \u00e8 quasi sempre in terza persona e il giocatore controlla l'intera squadra se \u00e8 uno sport a squadre.\nVideogiochi di guerra.\nI wargame tentano di simulare ogni aspetto delle vere battaglie su vasta scala, e il giocatore deve gestire l'esercito in maniera realistica. In questi casi quindi il videogioco strategico si avvicina alla simulazione.\nAnche un gioco di combattimento individuale o a piccoli gruppi pu\u00f2 cercare di simulare l'esperienza dei soldati reali (es. Hidden and Dangerous per la seconda guerra mondiale). Naturalmente questo vale solo per alcuni titoli, non certo per un classico sparatutto dove un uomo solo stermina interi eserciti.\n\"God game\".\nIn un \"God game\" si simula un'intera comunit\u00e0, paese, o mondo, dal punto di vista di un Dio. Il ruolo del giocatore non \u00e8 certo un'esperienza realistica, ma il mondo sottostante pu\u00f2 essere una simulazione anche piuttosto accurata."}
{"id": "992053", "revid": "1305772", "url": "https://it.wikipedia.org/wiki?curid=992053", "title": "Gianluca Spinola", "text": "Biografia.\nFiglio del marchese Luigi e della contessa Luisa Elia, si arruol\u00f2 nell'arma della cavalleria della scuola di Pinerolo; nell'immediato seguito fu tenente nel Reggimento \"Guide\" a Parma. Uomo d'azione, si arruol\u00f2 volontario in Africa negli squadroni Spahis. Tornato in Italia per una grave malattia contratta sul suolo africano, nel periodo attorno all'8 settembre del 1943 lo coglie in servizio a Firenze. L'invasione dell'Italia da parte dell'esercito tedesco lo spinse, col suo carattere di fiero nazionalista, a combattere coerentemente contro gli invasori, per cui con la sua autoblindo, scorrazzando avanti ed indietro, decise di attaccare i soldati tedeschi che percorrevano la via Aretina. Successivamente si trasfer\u00ec a Volterra per tener la famiglia distante dal suo teatro di azione, nella villa di famiglia Elia-Formigli.\nAssieme al cugino Franco Stucchi Prinetti ed a due ex-soldati sardi, il suo attendente Vittorio Vargiu di Ulassai e Francesco Piredda di Nuoro, form\u00f2 una squadra \"volante\" partigiana che dopo aver preso contatti col CLN si aggreg\u00f2 alla brigata partigiana a maggioranza comunista Spartaco Lavagnini, dal nome del sindacalista di Empoli ucciso dai fascisti, operante anche nella zona di Volterra. La sua squadra era nota nella zona per spericolatezza e fulmineit\u00e0 dell'azione, per cui lo Spinola spost\u00f2 ancora la famiglia, con la moglie incinta ed il figlio piccolo, in Svizzera, ritenendo di esser stato individuato e temendo possibili rappresaglie.\nDurante un attacco ad una colonna motorizzata dell'esercito germanico vengono catturati nel mese di aprile quattro partigiani, che vengono portati al carcere del Mastio in Volterra e barbaramente torturati, per essere infine fucilati assieme a 77 minatori di Niccioleta e poi abbandonati sul terreno il 14 giugno 1944.\nPer anni l'identit\u00e0 dei partigiani rimarr\u00e0 ignota (sulla tomba dei partigiani verr\u00e0 scritto \"Partigiano sconosciuto\") fino a quando - grazie anche al cognato dello Spinola, Francesco Giuntini Antinori - sar\u00e0 ricostruita la storia della \"Volante\" partigiana cui appartenevano gli ignoti partigiani, chiamata \"Piccola Banda di Ariano\", costituita da due nobili di alto lignaggio e da due proletari sardi, con caratteri simili ad altre bande partigiane della regione, come la celebre banda Corbari."}
{"id": "992238", "revid": "79454", "url": "https://it.wikipedia.org/wiki?curid=992238", "title": "Torrione delle Fogge", "text": ""}
{"id": "992406", "revid": "1115371", "url": "https://it.wikipedia.org/wiki?curid=992406", "title": "Palazzo del Bal\u00ec (Fasano)", "text": "Il Palazzo del Bal\u00ec di Fasano \u00e8 un castello, gi\u00e0 residenza del Bal\u00ec dei Cavalieri di Malta e sede della guarnigione militare. Dai primi anni del '900 \u00e8 la sede municipale.\nStoria.\nIl palazzo era gi\u00e0 esistente nel 1589, quando il Bal\u00ec Avogrado lo restaur\u00f2. Nei secoli XVII e XVIII la sua mole, l'atrio, gli archi, le cupole e la chiesa sottostante lo rendevano simbolo del potere dei Cavalieri di Malta. Di spicco era la Loggia del Cavaliere con diciotto archi e balaustra. L'entrata dell'antico castello era situata in corrispondenza dell\u2019Arco del Cavaliere (oggi chiamato \"Arco del Bal\u00ec\"), un portale a cui si accede al cortile, oggi utilizzato come centro conferenze. Cos\u00ec descrivevano il palazzo nel 1777:\nNel 1897 si decise di abbattere la pericolante Loggia del Cavaliere ed edificare il Palazzo Municipale occupando buona parte dell'antico castello del Bal\u00ec. La facciata del palazzo, posta di fronte a Piazza Ignazio Ciaia, \u00e8 in severe forme neoclassiche, su due piani con il primo piano ornato da una balaustra dietro la quale si aprono tre eleganti archi\u2013finestre. Due enormi archi sorretti da una coppia di colonne accolgono nel primo piano, dove il salone di rappresentanza presenta raffinati ornamenti sulle volte, sulle pareti e sulle porte. \nIl nuovo Palazzo quindi soppiant\u00f2 lo storico loggiato baliale e questo cambio la fisionomia della nuova piazza, le critiche non mancarono:\nDa allora la sede del municipio venne spostata proprio nel nuovo palazzo lasciando il Palazzo dell'Orologio sede municipale dal XVIII secolo."}
{"id": "992454", "revid": "287204", "url": "https://it.wikipedia.org/wiki?curid=992454", "title": "Tournee", "text": ""}
{"id": "992455", "revid": "122428255", "url": "https://it.wikipedia.org/wiki?curid=992455", "title": "Salsola soda", "text": "La salsola soda (detta anche riscolo, barba di frate, barba del Negus o agretto) \u00e8 una pianta appartenente alla famiglia Chenopodiaceae (assegnata alle Amaranthaceae dalla classificazione APG). \u00c8 una specie di piccole dimensioni (massimo 70 centimetri), annuale, e possiede foglie e fusto succulenti. \u00c8 una pianta alofita, e in quanto tale richiede dei suoli ricchi di sale; cresce abitualmente nelle zone costiere ed \u00e8 originaria del bacino del Mediterraneo. Il loro ciclo di vita \u00e8 annuale e sono disponibili sul mercato nel periodo primaverile ed estivo precoce.\n\u00c8 una pianta dai molteplici usi; \u00e8 edibile e viene perci\u00f2 largamente usata in cucina e veniva inoltre usata, in passato, quale importante fonte di soda (carbonato di sodio), che veniva estratta dalle sue ceneri dopo combustione.\nDescrizione.\nQuesta pianta annuale succulenta forma piccoli cespugli che possono crescere fino ai 70\u00a0cm di altezza; possiede foglie e fusto generalmente tendente al rosso. Produce dei piccoli fiori che formano infiorescenze e che spuntano direttamente dal fusto, alla base delle foglie.\nDistribuzione e habitat.\nLa specie \u00e8 nativa dell'Eurasia e del Nord Africa, ed \u00e8 conosciuta soprattutto in Italia (in particolare in Sicilia) e Spagna, dove in passato si incentrava la sua coltivazione; \u00e8 diffusa anche sulla costa atlantica dell'Europa ed \u00e8 stata importata anche negli Stati Uniti, paese in cui sta diventando una specie invasiva, specialmente nei suoli salini della California. Esistono evidenze che il suo areale si stia estendendo anche all'America del sud.\nUsi industriali: la produzione della soda.\nIn passato, la combustione delle piante di \"S. soda\" era uno dei principali metodi di ottenere il carbonato di sodio, la soda. Questo \u00e8 un composto alcalino che veniva utilizzato, fra l'altro, per la lavorazione del vetro, per la produzione del sapone e per altri vari scopi. Dalle ceneri risultanti dalla combustione di \"S. soda\", con opportuna lavorazione si pu\u00f2 ottenere soda in percentuale pari al 30%.\nLe piante di questa specie tendono ad accumulare sodio in presenza di suoli ricchi di sali; in questo modo i loro tessuti arrivano a possedere un'alta concentrazione di ioni sodio. Quando la pianta viene bruciata, l'anidride carbonica che si produce reagisce, presumibilmente, con il sodio e forma il bicarbonato.\nQueste piante sono state un'importante -se non essenziale- fonte di soda per usi industriali fino all'inizio del XIX secolo; in particolare la Spagna possedeva larghe coltivazioni di \"S. soda\" (chiamata \"barrilla\" in spagnolo) atte alla produzione di questo composto. L'introduzione, agli inizi dell'Ottocento, di nuovi e pi\u00f9 convenienti processi di produzione della soda, quale il processo Leblanc, che permetteva di ottenerla dal calcare e dall'acido solforico, mise fine all'utilizzo industriale delle piante alofite.\nUsi alimentari.\nLe foglie e i fusti di \"S. soda\" sono commestibili e, principalmente le piantine giovani e i germogli, largamente usate in cucina. La pianta \u00e8 utilizzata soprattutto nella dieta mediterranea, e in particolare in Italia (dove \u00e8 una verdura nota con il nome di \"barba del frate\" o \"agretti\") e in Spagna (dove \u00e8 nota con il nome di \"barrilla\"). \u00c8 diffusa anche nella cucina anglosassone, dove viene chiamata con il nome italiano di \"agretti\". In Romagna viene popolarmente chiamata \"\"lischi\" o \"liscari\". Nelle Marche \u00e8 nota come \"rospici\", \"roscani\" o \"arescani\". In Umbria invece prende il nome di \"riscoli\"\"."}
{"id": "992514", "revid": "767487", "url": "https://it.wikipedia.org/wiki?curid=992514", "title": "Tourne\u00e9", "text": ""}
{"id": "992548", "revid": "287204", "url": "https://it.wikipedia.org/wiki?curid=992548", "title": "Tourn\u00e8e", "text": ""}
{"id": "992562", "revid": "767487", "url": "https://it.wikipedia.org/wiki?curid=992562", "title": "Tourne\u00e8", "text": ""}
{"id": "993413", "revid": "93066", "url": "https://it.wikipedia.org/wiki?curid=993413", "title": "Preistorici", "text": ""}
{"id": "993527", "revid": "1226", "url": "https://it.wikipedia.org/wiki?curid=993527", "title": "Neopalladianesimo", "text": ""}
{"id": "993684", "revid": "767487", "url": "https://it.wikipedia.org/wiki?curid=993684", "title": "Roberto Ciotti", "text": "Biografia.\nAvvicinandosi al jazz e al blues, Roberto Ciotti entra nel gruppo di rock progressivo dei Blue Morning, formato da Maurizio Giammarco (sax), Nino De Rose (vibrafono), Franco Tallarita (basso), Alvise Sacchi (Batteria). Nel 1973, dopo l'uscita di De Rose e Tallarita, al quale subentra Sandro Ponzoni, registra l'unico omonimo, prodotto da Antonello Venditti e pubblicato dalla IT, la casa discografica di Vincenzo Micocci, su etichetta Tomorrow. Con il gruppo partecipa, nello stesso anno, alle registrazioni dell'album \"Alice non lo sa\" di Francesco De Gregori.\nDopo l'incisione del disco forma, sempre con Ponzoni e Minotti, il trio Big Fat Mama, che effettua numerosi tour nel biennio 1974-1975, senza per\u00f2 incidere alcun album. Conosce quindi Edoardo Bennato, con cui collabora come chitarrista negli album \"La torre di Babele\" e \"Burattino senza fili\" (collaborer\u00e0 nuovamente con il cantautore partenopeo nel 1990); firma quindi un contratto con la Cramps, per cui pubblica i suoi primi due LP da solista, in cui si accosta al blues.\nIl 27 giugno del 1980, alle ore 16:00 circa, apre allo stadio di San Siro il concerto milanese di Bob Marley.\nIl terzo album, pubblicato con la RCA Italiana, \"Rockin' Blues\" del 1982, viene presentato interamente nel corso di 12 puntate del programma televisivo Mister Fantasy, condotto da Carlo Massarini.\nHa partecipato alla realizzazione delle colonne sonore dei film di Gabriele Salvatores, \"Marrakech Express\" e \"Turn\u00e9.\" Scrive anche la colonna sonora della commedia noir \" L'Anno prossimo...vado a letto alle dieci\", di Angelo Orlando, dove compare in una scena, mentre canta e suona la chitarra sotto la pioggia, sotto un ombrello piantato a terra. Firma anche la colonna sonora di \"Provocazione\" di Piero Vivarelli.\nNel 2006 scrive la sua autobiografia, edita da Castelvecchi ed intitolata \"Unplugged\" a cui allega un cd acustico con i suoi grandi successi. Il libro viene accolto positivamente dalla critica e permette di conoscere in modo pi\u00f9 approfondito la vita del bluesman romano. Nel 2010, il compositore-chitarrista amico Giovanni Tangorra gli dedica 'Blues my home', nel suo secondo cd.\nMuore nel 2013, all'et\u00e0 di 60 anni, per una malattia al pancreas. Riposa nel cimitero Flaminio."}
{"id": "993792", "revid": "94902", "url": "https://it.wikipedia.org/wiki?curid=993792", "title": "Agretti", "text": ""}
{"id": "993814", "revid": "94902", "url": "https://it.wikipedia.org/wiki?curid=993814", "title": "Agretto", "text": ""}
{"id": "993835", "revid": "94902", "url": "https://it.wikipedia.org/wiki?curid=993835", "title": "Barba di frate", "text": ""}
{"id": "993997", "revid": "287204", "url": "https://it.wikipedia.org/wiki?curid=993997", "title": "Presa di potenza", "text": "La presa di potenza o Pdp (o PTO - Power Take Off in inglese), detta anche \"presa di forza\", \u00e8 formata da un innesto presente nella parte posteriore dei trattori agricoli (in alcuni modelli \u00e8 presente anche nella parte anteriore), ove vengono agganciati gli accessori.\nLe prese di potenza possono avere diverse velocit\u00e0, generalmente 540 e 1000 giri al minuto e possono essere sia sincronizzate (la velocit\u00e0 di rotazione varia con il variare della velocit\u00e0 del trattore), che non sincronizzate (la velocit\u00e0 di rotazione rimane invariata, indipendentemente della velocit\u00e0 del trattore)."}
{"id": "994116", "revid": "287204", "url": "https://it.wikipedia.org/wiki?curid=994116", "title": "Laureto", "text": ""}
{"id": "994426", "revid": "92723", "url": "https://it.wikipedia.org/wiki?curid=994426", "title": "Classe Kapitan M. Izmaylov", "text": "Le unit\u00e0 appartenenti alla classe Kapitan M. Izmaylov sono rompighiaccio fluviali di piccole dimensioni, costruite in Finlandia negli anni settanta.\nUtilizzo.\nI classe Kapitan M. Izmaylov sono stati progettati per operare sia nei fiumi, sia nei mari interni, dove sono in grado di svolgere operazioni antincendio e di salvataggio.\nLa costruzione di queste navi \u00e8 avvenuta in Finlandia, presso i cantieri navali di Helsinki.\nLa classe \u00e8 composta da quattro unit\u00e0, tutte entrate in servizio nel 1976. Tre di queste sono in servizio tre con la Marina Russa.\nLa quarta unit\u00e0, la \"Kapitan A. Radzhabov\", dovrebbe essere in servizio con la marina dell'Azerbaigian, Paese a cui \u00e8 finita in seguito alla spartizione della Flottiglia del Caspio dopo il crollo dell'Unione Sovietica. La sua condizione operativa non \u00e8 nota.\nCollegamenti esterni.\nLe navi civili in servizio in Russia"}
{"id": "994758", "revid": "834", "url": "https://it.wikipedia.org/wiki?curid=994758", "title": "Cut", "text": ""}
{"id": "994779", "revid": "1632387", "url": "https://it.wikipedia.org/wiki?curid=994779", "title": "Accademico", "text": ""}
{"id": "994810", "revid": "697352", "url": "https://it.wikipedia.org/wiki?curid=994810", "title": "Palazzi", "text": ""}
{"id": "995404", "revid": "767487", "url": "https://it.wikipedia.org/wiki?curid=995404", "title": "End Is Forever", "text": "End Is Forever \u00e8 il terzo album del gruppo pop punk/alternative rock statunitense The Ataris, pubblicato nel 2001 dalla Kung Fu Records."}
{"id": "995422", "revid": "729019", "url": "https://it.wikipedia.org/wiki?curid=995422", "title": "Battaglia di W\u0153rth", "text": "La battaglia di W\u00f6rth, anche nota con il nome di battaglia di Reichshoffen (o battaglia di Fr\u00f6schwiller), fu combattuta il 6 agosto 1870 tra le truppe germaniche del Principe Federico, guidate dal generale Leonhard Graf von Blumenthal e le truppe francesi guidate dal Maresciallo Patrice de Mac-Mahon nei pressi del villaggio di W\u00f6rth, in Alsazia, lungo il corso del fiume S\u00fbre (o Sauer), a pochi chilometri a nord di Haguenau.\nMovimenti antecedenti alla battaglia.\nDopo Wissembourg la divisione martoriata del generale Abel Douay si era diretta a sud ovest in direzione di Strasburgo, mentre il Principe ereditario Federico avendo perso il contatto con Mac-Mahon, volle perlustrare il terreno ad est dei Vosgi, facendo un cambiamento difficile di fronte a sud. Il II corpo bavarese prese la via di Lembach, il V e XI corpo discesero verso W\u00f6rth e Soultz, mentre le divisioni del W\u00fcrttemberg e del Baden si posizionarono sulla sinistra a Aschbach.\nIl Principe ereditario ed Albrecht von Blumenthal ritenevano che Mac-Mahon si stesse ritirando su Strasburgo, ma un ussaro aveva osservato barricate sulla strada per Fr\u00f6schwiller, e lo Stato Maggiore prussiano comprese che MacMahon non era a Strasburgo, al contrario, si era appena spostato dalle posizioni che aveva tenuto durante la battaglia di Wissembourg, e permaneva a Fr\u00f6schwiller, che era considerata dai francesi una forte posizione anche se vulnerabile sui fianchi e facilmente aggirabile. Il Principe stava iniziando a scendere verso la citt\u00e0 con le sue truppe divise in tre grosse colonne. Mac-Mahon confidava nel fatto di poter riunire le proprie forze per contrattaccare, ma numericamente era svantaggiato, e l'eventualit\u00e0 di un passaggio attraverso i Vosgi dei prussiani, che avrebbe potuto impedirgli di sorprenderli passando di l\u00ec (intendeva dirigersi attraverso i Vosgi per cogliere di sorpresa il nemico), si era rivelata irrealistica. Il Maresciallo dispose i suoi generali in queste posizioni: Auguste Ducrot (1\u00aa divisione) e Jean Pell\u00e9 (2\u00aa divisione) come riserva, Noel Raoult (3\u00aa divisione) al centro presso Froeschwiller e Elsasshausen, infine Marie-Hippolyte de Lartigue (4\u00aa divisione) fu disposto sul fianco destro, il pi\u00f9 debole della formazione.\nSvolgimento.\nUnit\u00e0 del V corpo prussiano, del II corpo bavarese e dei corpi del Baden-W\u00fcrttemberg, aggirando a sud le formazioni nemiche, si imbatterono improvvisamente nei francesi il 6 agosto. La 4\u00aa divisione del generale Friedrich von Bothmer muovendosi sulla sinistra, fu sottoposta al fuoco dei veterani di Ducrot, mentre il generale August von Werder veniva colpito dalle armi di Raoult. La battaglia era scoppiata all'improvviso e contrariamente ai piani dei prussiani, i quali non desideravano che lo scontro iniziasse il 6, e furono preoccupati dall'ingaggio delle teste dell'armata quando i primi colpi di fucile iniziarono ad udirsi. Blumenthal invi\u00f2 messaggeri che avrebbero dovuto comunicare di abbandonare gli scontri, ma a causa delle difficolt\u00e0 del terreno non furono mai recapitati.\nIl comandante del V corpo prussiano Hugo von Kirchbach, veterano della guerra austro-prussiana, dette il via all'attacco prussiano, schierando l'intera sua artiglieria di sessanta cannoni in una linea a Woerth, e spingendo le proprie truppe al centro dei francesi. L'assalto iniziale fu una carneficina per i prussiani, i quali furono facili bersagli dei francesi. Le divisioni del Baden e del W\u00fcrttemberg oltretutto, non poterono fornire sostegno ai prussiani, perch\u00e9 ostacolati dal fiume. I bavaresi intanto, martellati dal fuoco di Ducrot, sul fianco destro dell'avanzata prussiana, riuscivano a malapena a mantenere le proprie posizioni. I 130 cannoni del generale Mac-Mahon avevano annullato qualsiasi tentativo delle forze nemiche di muoversi verso le posizioni francesi. Agli occhi dei prussiani, i francesi apparvero invisibili, e moltissimi soldati dell'esercito di Blumenthal erano caduti, senza neppure aver potuto osservare il proprio nemico. I francesi mantenevano una posizione strettamente difensiva, sfruttando il vantaggio dell'efficacia degli Chassepot, e questo era stato anche un bene per i prussiani, i quali difficilmente avrebbero potuto sostenere un contrattacco.\nSul fronte dell'assalto bavarese la situazione era cos\u00ec critica, che i soldati si rifiutavano di rispondere agli ordini dei propri superiori. Il generale Ludwig von der Tann non riusciva a spronare i propri uomini, e nella foresta di Froeschwiller le divisioni di Tann non fecero che soccombere, fino a quando non furono costrette ad arretrare.\nI prussiani poterono imprimere una svolta diversa alla battaglia solo attraverso l'uso delle proprie micidiali artiglierie, le quali esplosero numerosi colpi mettendo a tacere nel pomeriggio le mitragliatrici francesi. Gli iniziali vantaggi dei fucili francesi furono presto vanificati dall'intervento dei cannoni prussiani. I tedeschi iniziarono quindi l'avanzata verso Elsasshausen e Froeschwiller, con le forze francesi provate dalla violenza delle bocche da fuoco nemiche, ma ancora vivaci nel respingere i prussiani. Von Blumenthal ed il Principe Federico intanto avevano capito che rinunciare ad un attacco a questo punto non avrebbe avuto senso, e quindi sostennero i corpi avanzati inviando sul campo nuovi rinforzi fino ad impegnare 88.000 uomini nella battaglia contro i 50.000 francesi. Julius von Bose col suo XI corpo alla fine decise l'esito della battaglia attaccando Mac-Mahon sul suo punto debole, mediante l'aggiramento del suo fianco destro. Gli uomini del generale Lartigue presi dal panico si dettero alla fuga, mentre le divisioni di Raoult e Ducrot erano violentemente bersagliate dall'artiglieria. Numerosi soldati si dettero alla macchia verso ovest, abbandonando i propri fucili. La 1\u00aa e la 3\u00aa divisione furono intrappolate a Froeschwiller ed il generale Raoult, colpito alla coscia, venne catturato. I generali Ducrot e Gustave Conseil-Dumesnil non riuscirono a tirare fuori da Froeschwiller ed Elsasshausen le proprie divisioni. Gli 11.000 uomini di Mac-Mahon furono in gran numero uccisi o feriti dai cannoni nemici.\nI tedeschi, nelle ore successive, dividendo le forze del Maresciallo dall'Armata del Reno di Napoleone III, e nell'aprirsi definitivamente la strada per l'invasione della Francia, volsero a loro favore la battaglia."}
{"id": "995440", "revid": "1516566", "url": "https://it.wikipedia.org/wiki?curid=995440", "title": "Croce ugonotta", "text": "La croce ugonotta \u00e8 un simbolo religioso cristiano affermatosi prima in Francia e poi nel resto d'Europa, come uno dei segni distintivi pi\u00f9 popolari della fede evangelica riformata. La si ritrova oggi prevalentemente (d'oro o d'argento) in collane e distintivi, come pure a stampa, intarsiata su pulpiti e apposta a edifici di chiese evangeliche, come affermazione dell'identit\u00e0 protestante.\nIn seguito adottato anche da altre correnti del Protestantesimo, originalmente diventa il segno distintivo dei protestanti francesi (gli Ugonotti) non molto dopo la revoca dell'Editto di Nantes, avvenuta nel 1685 con l'Editto di Fontainebleau. Lo si ritrova oggi nel logo ufficiale della Chiesa Riformata di Francia. Si ritiene che la prima croce ugonotta sia stata disegnata e prodotta come gioiello da un certo orafo Mystre di N\u00eemes nel 1688. Permetteva a chi la portava di affermare pure la sua fedelt\u00e0 alla corona francese (\"mal consigliata\") e quindi allo stato (\"I protestanti vogliono essere cittadini fedeli e, al tempo stesso, testimoni di una fede autenticamente evangelica\").\nSimbologia.\nLa simbologia della croce ugonotta \u00e8 molto ricca:\nPrecedenti e leggende.\nLa croce ugonotta imita la croce dell'Ordine dello Spirito Santo. Essa trova dei precedenti nel simbolo dei Cavalieri di S. Giovanni, pure conosciuti come i Cavalieri di Malta, un ordine religioso di crociati fondato a Gerusalemme nel VII secolo d.C. Nel 1308 essi occupano l'isola di Rodi dopo la caduta degli stati crociati e nel 1530 formano l'ordine dei Cavalieri di Malta dopo che Rodi cade sotto il controllo dei turchi ottomani. Vivono cos\u00ec per 4 secoli sull'isola di Malta, da cui il nome Croce di Malta per la sua parte centrale. La Croce di Malta \u00e8 generalmente associata con il fuoco ed \u00e8, in molti paesi, simbolo della protezione dei pompieri.\nAltri predecessori della Croce ugonotta includono la cosiddetta Croce della Linguadoca e l'Ordine dello Spirito Santo, che Enrico III stabilisce il 31 dicembre 1578. Era in Francia l'ordine pi\u00f9 esclusivo fino al 1789. Perch\u00e9 i suoi membri, regali inclusi, ricevevano l'onorificenta della Croce del Santo Spirito che pendeva da un nastro azzurro, essi erano chiamati i \"nastri azzurri\". I sontuosi banchetti che accompagnavano le loro cerimonie, diventano leggendari per la raffinatezza dei cibi che vi venivano serviti, tanto che il \"Nastro azzurro\" ancora oggi \u00e8 un premio di eccellenza culinaria.\nSi racconta una storia (forse leggendaria) di quattro giovani coppie ugonotte che dovevano sposarsi nelle C\u00e9vennes quando appaiono i temibili soldati dragoni francesi. Due delle coppie di fidanzati sono arrestate e viene data loro la scelta: rinunciare alla loro fede protestante, o morire sul rogo. Si rifiutano di rinnegare la loro fede e tutti e quattro vengono bruciati a morte mentre cantano dei Salmi. Per commemorare la loro morte gloriosa, un orafo di N\u00eemes produce un medaglione. Il nucleo \u00e8 simile alla Croce di Malta, i quattro bracci sono legati con un \"cerchio\" pi\u00f9 piccolo, a significare il fuoco che li ha uniti. Lo spazio fra i bracci \u00e8 fatto a forma di cuore, per rammentare l'amore che unisce queste coppie che, fedeli alla loro fede, sono bruciate sul rogo proprio il giorno in cui si sarebbero dovute sposare.\nLa Croce ugonotta, con il suo ricco simbolismo, \u00e8 spesso portata dai discendenti stessi degli Ugonotti e pu\u00f2 essere vista ai raduni degli Ugonotti e dei Valdesi emigrati nel mondo intero.\nAraldica.\nAlcune delle citt\u00e0 e dei comuni francesi dominati dagli Ugonotti, e famiglie ugonotte, utilizzano ancora oggi la croce ugonotta come simbolo araldico."}
{"id": "995541", "revid": "117549593", "url": "https://it.wikipedia.org/wiki?curid=995541", "title": "Gammaglutammiltransferasi", "text": "La gamma glutamiltranspeptidasi (comunemente abbreviata come gamma-GT o GGT) \u00e8 un enzima, appartenente alla classe delle transferasi. Catalizza la seguente reazione:\n\"(5-L-glutammil)-peptide + un amminoacido = peptide + 5-L-glutammil amminoacido.\"\nFunzioni.\n\u00c8 implicata nel recupero degli amminoacidi attraverso la membrana cellulare e nel metabolismo del glutatione. Data la natura sostanzialmente antiossidante del glutatione stesso, la funzione della gamma-GT \u00e8 stata a lungo inscritta tra le difese antiossidanti della cellula. Nuove recenti evidenze sperimentali hanno per\u00f2 indicato un possibile ruolo \"proossidante\" dell'enzima, con effetti di regolazione a vari livelli nella trasduzione intracellulare dei segnali e nella fisiopatologia cellulare.\nLocalizzazione.\nLa gamma-GT si trova espressa in alte concentrazioni come proteina della membrana cellulare nel fegato, nei dotti biliari e nei reni. \u00c8 presente anche in altri tessuti, come l'epididimo, e in forma solubile nel siero.\nImportanza clinica.\nInnalzamenti dei livelli di attivit\u00e0 gamma-GT nel sangue indicano innanzitutto patologie a livello del fegato, anche se pu\u00f2 trattarsi di fenomeni secondari a numerose patologie quali:\nLe principali patologie che determinano un aumento dei valori sono l'alcolismo, la cirrosi e le epatopatie in genere (in particolare la steatosi), alcuni farmaci (barbiturici), la pancreatite e alcune forme tumorali. I valori variano normalmente fra 10 e 49 UI/L per gli uomini, fra 7 e 32 UI/L per le donne. Il valore maggiore negli uomini \u00e8 dovuto a un consumo alcolico mediamente maggiore. Infatti la gamma-GT dimostra come sia negativo per la salute assumere quantit\u00e0 ritenute anche modeste di alcolici (tre bicchieri di vino al giorno ad esempio). \nGi\u00e0 dopo un mese di assunzione alcolica oltre la soglia di tolleranza (che \u00e8 individuale, ma \u00e8 sempre inferiore a 0,5 L di vino al giorno) i valori della gamma-GT aumentano. Chi ha la gamma-GT superiore a 30 UI/L dovrebbe incominciare a moderare il consumo di alcolici; ricordiamo infatti che l'alcol \u00e8 tossico perch\u00e9 durante il processo di metabolizzazione da parte del fegato si formano acidi grassi che non vengono degradati: un elevarsi dei valori di gamma-GT indica che tale tossicit\u00e0 procura sofferenza epatica.\nStudi epidemiologici recenti hanno dimostrato che valori sierici di gamma-GT normali, ma spostati verso i limiti superiori, possono segnalare un rischio maggiore di comparsa ed evoluzione della malattia aterosclerotica, e delle patologie correlate: ipertensione, diabete di tipo II e sindrome metabolica. L'importanza della gamma-GT \u00e8 stata inoltre riconosciuta nella progressione tumorale e nella resistenza ai farmaci delle neoplasie maligne."}
{"id": "995591", "revid": "1543377", "url": "https://it.wikipedia.org/wiki?curid=995591", "title": "Malaria", "text": "La malaria (detta anche paludismo) \u00e8 una parassitosi, malattia provocata da parassiti protozoi del genere \"Plasmodium\" (Regno Protista, Phylum Apicomplexa, Classe Sporozoea, Ordine Eucoccidiida). Fra le varie specie di parassita \"Plasmodium\", quattro sono le pi\u00f9 diffuse, ma la pi\u00f9 pericolosa \u00e8 il \"Plasmodium falciparum\", con il pi\u00f9 alto tasso di mortalit\u00e0 fra i soggetti infestati. Il serbatoio del parassita \u00e8 costituito dagli individui infettati in maniera cronica. I vettori sono zanzare del genere \"Anopheles\".\nLa malaria \u00e8 la pi\u00f9 diffusa fra tutte le parassitosi, con il suo quadro clinico di malattia febbrile acuta che si manifesta con segni di gravit\u00e0 diversa a seconda della specie infettante. La sua diffusione attuale non si limita alle aree tropicali dell'America del sud, dell'Africa e dell'Asia, ma interessa sporadicamente anche gli USA e altri paesi industrializzati, in cui casi clinici della malattia possono apparire a seguito di spostamenti di persone che contraggono la malattia in zone in cui essa \u00e8 endemica.\nSi pensa che la malaria sia stata tra le cause dell\u2019affermazione della Talassemia minor (e conseguente major) poich\u00e9, durante il medioevo, la malaria era molto diffusa in Europa e la mutazione spontanea del gene corrispondente alla talassemia apportava il vantaggio di rendere la riproduzione del patogeno pi\u00f9 complessa nel corpo umano.\nPoich\u00e9 i sintomi della malaria sono aspecifici, e la diagnosi e il trattamento devono essere tempestivi, la malaria deve essere sospettata in tutti i pazienti con segni febbrili di ritorno dai tropici.\nEtimologia del nome.\nL'etimologia di \"malaria\" deriva da un termine medievale italiano \"mal aria\" ovvero cattiva aria mentre il termine \"paludismo\" deriva dalla convinzione che la malattia fosse provocata dai miasmi provenienti dalle zone paludose. Questo termine venne utilizzato nel Settecento anche fuori dall'Italia per descrivere una febbre che compariva solo d'estate e che era spesso mortale.\nStoria.\nLa malaria, secondo studi che hanno verificato la presenza del morbo anche negli scimpanz\u00e9, infetterebbe l'umanit\u00e0 da oltre anni. Le prime testimonianze verificate le troviamo nel 2700 a.C. in Cina, mentre la prima descrizione del quadro clinico della malaria risale a Ippocrate che nelle \"Epidemie\" e negli \"Aforismi\" descrive la tipica febbre intermittente.\nLo sviluppo della malaria si spost\u00f2 in seguito verso l'Italia, dove la sua diffusione venne ostacolata dall'abilit\u00e0 dei Romani nel curare i campi agricoli e dalle loro opere di bonifica. Al V secolo d.C., pressappoco in coincidenza con la data convenzionale di caduta dell'Impero romano d'Occidente, risale la prima evidenza storico-archeologica dell'arrivo in Europa del \"Plasmodium falciparum\", individuata a seguito degli scavi della Necropoli dei bambini di Lugnano in Teverina, nei pressi di una villa romana della media valle del Tevere. Quando l'impero romano perse i suoi antichi fasti, i focolai fecero nuovamente la loro comparsa, una circostanza che comport\u00f2 una lunga opera di bonifica fino al Medioevo.\nSecondo uno studio del 2016 esistono evidenze anche precedenti. I ricercatori (Canada, Italia e Australia) hanno analizzato 58 denti di individui adulti provenienti da tre cimiteri (Isola Sacra - Portus Romae, I\u2013III secolo, Velia I\u2013II secolo, e Vagnari I\u2013IV secolo. In 11 individui \u00e8 stata trovata la presenza di \"Plasmodium\" spp. mentre in due \u00e8 stata provata la presenza di \"Plasmodium falciparum\".\nIl primo medico che intu\u00ec il coinvolgimento delle zanzare nella diffusione della malattia fu Giovanni Maria Lancisi. Alla fine dell'Ottocento si avevano in Italia morti all'anno per malaria, con febbri estivo-autunnali, soprattutto nel Sud e nelle isole. La malaria in Italia \u00e8 stata eradicata intorno agli anni cinquanta, con campagne di eradicazione finanziate dalla Rockefeller Foundation. Nel 1880 Alphonse Laveran, a Costantina in Algeria, osserv\u00f2 per primo il parassita nelle cellule del sangue periferico umano delle persone che soffrivano di tale malattia. Egli propose che il morbo fosse causato da quel protozoo, intuizione che gli valse il premio Nobel per la medicina nel 1907. Ettore Marchiafava e Angelo Celli, un anno dopo a Roma, studiarono il protozoo e lo denominarono \"Plasmodium\".\nNel 1885, a Pavia, Camillo Golgi, insignito del premio Nobel nel 1906, dimostr\u00f2 l'associazione tra periodicit\u00e0 delle febbri malariche e il ciclo del plasmodio. Riusc\u00ec a provare come i due diversi tipi di febbre malarica, la terzana e la quartana, fossero provocati da due distinte specie di plasmodio: \"Plasmodium vivax\", responsabile della terzana benigna, e \"Plasmodium malariae\", responsabile della quartana. Nel 1889 dimostr\u00f2 che gli attacchi febbrili si verificavano nel momento in cui gli sporozoiti (stadio del ciclo del plasmodio) rompevano i globuli rossi e si liberavano nel circolo sanguigno. Ettore Marchiafava, Angelo Celli, Amico Bignami e Giuseppe Bastianelli, a Roma, dimostrarono l'esistenza del \"Plasmodium falciparum\", responsabile della terzana maligna. Nel 1894 Patrick Manson, in Cina, ipotizz\u00f2 per primo che il \"Plasmodium\" fosse trasmesso all'uomo da una zanzara. Questa tesi fu dimostrata nel 1897 da Ronald Ross (Nobel 1902), in India.\nNel 1898 Giovanni Battista Grassi, a Roma, identific\u00f2 il vettore della malaria, gli \"Anopheles\", e ottenne la prima trasmissione sperimentale. Nel 1899 descrisse il ciclo completo delle varie specie di \"Plasmodium\". Nel 1905, Carlos Chagas, che per primo aveva notato e studiato la trasmissione intradomiciliare del plasmodio, organizz\u00f2 all'et\u00e0 di 26 anni, e mise in atto a Itatinga, nell'interno dello stato di San Paolo (Brasile), la prima efficace campagna di profilassi antimalarica nella storia. Al 1925 risale la realizzazione a Roma della \"Stazione Sperimentale per la Lotta Antimalarica\", diretta dall'italiano Alberto Missiroli e dall'americano Lewis Hackett.\nSempre nel 1925 nell'ambito del Primo Congresso Internazionale della Malaria tenutosi a Roma si avanz\u00f2 la necessit\u00e0 di un istituto internazionale di malariologia, secondo quanto suggerito dalla Societ\u00e0 delle Nazioni; il Governo italiano non accolse il suggerimento, ma convert\u00ec la proposta fondando nel 1927 un nuovo Ente per la ricerca contro la malaria; la Scuola di Malariologia di Roma, fondata e diretta dal clinico prof. Vittorio Ascoli, che per anni aveva studiato e pubblicato letteratura medica circa la malaria. Alla sua morte, nel 1931, la Scuola venne poi diretta da Giuseppe Bastianelli. Nel 1933 la Scuola divenne l'Istituto di Malariologia, teso alla formazione di medici malariologi.\nEpidemiologia.\nLa malaria \u00e8 la pi\u00f9 importante parassitosi e la seconda malattia infettiva al mondo per morbilit\u00e0 e mortalit\u00e0 dopo la tubercolosi, con oltre 200 milioni di nuovi casi clinici all'anno e decessi all'anno (dati 2015).\nIl 40% della popolazione mondiale vive in zone in cui la malaria \u00e8 endemica, situate in aree tropicali e subtropicali e a un'altitudine inferiore ai .\nOgni anno circa - viaggiatori europei e americani si ammalano di malaria.\nLe donne in gravidanza sono particolarmente soggette a tale malattia e, malgrado gli sforzi per ridurre la trasmissione aumentando il trattamento, l'effetto ottenuto non corrisponde a quello sperato.\nLa sua frequenza \u00e8 dovuta a una serie di fattori fra le quali le condizioni climatiche favorevoli alla malattia e il numero di soggetti portatori di gametociti nel sangue periferico umano che si trovano nell'area di contagio, anche se uno studio esatto \u00e8 molto complesso vista l'estensione delle zone coinvolte.\nL'ambiente climatico influenza le caratteristiche epidemiologiche:\nCriteri statistici.\nPer valutare le aree di maggiore diffusione della malaria sono stati istituiti degli indici di prevalenza; essi sono innumerevoli ma i pi\u00f9 importanti sono:\nEziologia.\nLa maggior parte delle infezioni malariche sono dovute a quattro specie di \"Plasmodium\": il \"P. falciparum\", il \"P. vivax\", il \"P. ovale\" e il \"P. malariae\".\nLa diagnosi di specie \u00e8 importante perch\u00e9 la malaria da \"P. falciparum\" \u00e8 potenzialmente mortale.\nInizialmente si pensava che soltanto queste quattro specie di protozoi potessero interessare l'uomo e trasportare l'infezione, ma recentemente si sono studiate anche altre specie, anch'esse causa della malaria, come il \"Plasmodium simiovale\" e il \"Plasmodium knowlesi\", di difficile diagnosi, la cui epidemiologia risulta confinata nel sud-Asia e in particolare nella Malaysia. I vettori dell'infezione sono costituiti da \"Anopheles latens\" e da \"Anopheles hackeri\".\nEsistono anche altre forme derivate dalla prime che si manifestano negli animali come il \"Plasmodium brasilianum\", molte scimmie sudamericane sono infettate da questo parassita che sembra essere un derivato dalla forma \"malariae\". Esso si \u00e8 adattato per svilupparsi nelle scimmie, probabilmente dopo la scoperta del continente.\nLa cosiddetta \"malaria da aeroporto\" \u00e8 causata da zanzare infette, che provengono dai paesi epidemici, che infettano persone in paesi non soggetti normalmente all'epidemia: il primo caso si \u00e8 avuto nel 1977 e da allora si sono registrati quasi un centinaio di casi in Europa.\nPatogenesi.\nNella maggior parte dei casi si mantiene un equilibrio tra infezione e risposta immunitaria.\nNelle infezioni da \"P. falciparum\" l'equilibrio \u00e8 precario: la malattia pu\u00f2 precipitare in qualsiasi momento e la parassitemia aumentare in modo incontrollabile, provocando una disfunzione multiorgano (MOF, \u201cmulti-organ failure\u201d), o una subacuta progressiva emolisi intravascolare. In entrambi i casi si pu\u00f2 avere la morte. La mortalit\u00e0 in un paziente non-immune e non trattato pu\u00f2 arrivare fino al 20%.\nLe forme di malaria da \"P. falciparum\" sono pi\u00f9 gravi perch\u00e9 il plasmodio infetta tutti gli eritrociti e provoca parassitemie pi\u00f9 alte, a differenza di \"P. vivax\" e \"P. ovale\" che infettano i reticolociti (eritrociti giovani) e di \"P. malariae\" che infetta quelli vecchi.\nNella malaria cerebrale, gli eritrociti parassitati vengono sequestrati nel microcircolo cerebrale, diventano pi\u00f9 rigidi e indeformabili, aderiscono agli eritrociti sani, formando ammassi a forma di rosette, e agli endoteli dei capillari e delle venule cerebrali, e si impacchettano, ostruendone il lume. La citoaderenza \u00e8 determinata da proteine che vengono espresse sulla membrana delle emazie parassitate formando tubercoli evidenziabili solamente al microscopio elettronico. Di conseguenza si hanno congestione cerebrale e, in fasi avanzate, emorragie intraparenchimali. Alterazione della permeabilit\u00e0 dei vasi cerebrali \u00e8 causata dalla produzione endogena di sostanze vasoattive (NO, TNF, IFN\u03b3).\nL'anemia \u00e8 di tipo emolitico, normocromico e normocitico. Possono aversi drammatici cali dell'emoglobinemia, durante gli attacchi acuti, per emolisi da rottura dei globuli rossi da parte degli schizonti. Gli eritrociti parassitati aderiscono a quelli sani e gli ammassi vengono insieme fagocitati e distrutti. L'anemia non \u00e8 necessariamente proporzionale alla parassitemia. Gli eritrociti eventualmente trasfusi vengono distrutti pi\u00f9 rapidamente. Si verifica diseritropoiesi (distruzione di eritrociti prima del loro rilascio dal midollo osseo) e sequestro di ferro, poich\u00e9 il TNF stimola la fagocitosi e deprime l'eritropoiesi.\nModalit\u00e0 di trasmissione e ciclo vitale del Plasmodio.\nLa forma infettante del plasmodio \u00e8 lo sporozoita il quale \u00e8 presente all'interno delle ghiandole salivari di zanzare femmine appartenenti al genere \"Anopheles\" da cui vengono inoculati nell'ospite durante il pasto ematico.\nLe \"Anopheles labranchiae\", \"A. superpictus\", \"A. maculipennis\", \"A. atroparvus\" erano le zanzare vettore in Europa prima dell'eradicazione. Attualmente le specie coinvolte nella trasmissione sono: \"Anopheles gambiae\" e \"A. funestus\" in Africa equatoriale; \"Anopheles culicifacies\", \"A. minimus\" e \"A. maculatus\" in Asia; \"Anopheles darlingi\" e \"A. acquasalis\" in America del Sud. Il numero di sporozoiti rilasciati dalla zanzara \u00e8 alquanto variabile ma si ritiene che possa raggiungere un massimo di 100 per il \"Plasmodium falciparum\". Dopo una breve permanenza nel circolo ematico, entro 45 minuti dal pasto ematico gli sporozoiti invadono gli epatociti (cellule del fegato), per i quali hanno un tropismo elevato.\nA questo punto, all'interno dell'epatocita ha inizio la prima fase di moltiplicazione asessuata (fase esoeritrocitaria, ovvero esterna ai globuli rossi) detta anche schizogonica. Tale fase ha una durata variabile a seconda della specie in quanto va dai 5-7 giorni per \"P. falciparum\" a circa 15 per \"P. malariae\" e determina la formazione d'uno schizonte, che si rompe e che a seguito della lisi dell'epatocita, riversa in circolo migliaia di merozoiti mononucleati, che vanno a infettare gli eritrociti (il pi\u00f9 delle volte un merozoita per emazia ma in alcune infezioni da \"P. falciparum\" si pu\u00f2 arrivare fino a 4).\nAll'interno delle emazie (fase intraeritrocitaria) comincia un nuovo ciclo di riproduzione asessuata. Il merozoite, infatti, si muta in trofozoite (forma vegetativa) morfologicamente distinguibile in trofozoite immaturo (con una forma ad anello) e maturo (con citoplasma pi\u00f9 allargato e accumulo di emozoina).\nSuccessivamente il trofozoite si trasforma in uno schizonte di dimensioni pi\u00f9 piccole rispetto a quelli intraepatocitari e contenenti in genere fino a un massimo di 24 merozoiti.\nI merozoiti, dopo la rottura dello schizonte, determinano la lisi della membrana del globulo rosso infettato e si riversano in circolo pronti a infettare nuove specie e a incominciare un nuovo ciclo riproduttivo. Tale ciclo risulta essere regolare e, in particolare, dura 48 ore per \"P. falciparum\", \"P. vivax\" e \"P. ovale\", e 72 ore per \"P. malariae\". Durante la rottura dei globuli rossi vengono rilasciate sostanze pirogene (vedi sezione relativa alla patogenesi) che determinano la comparsa dei classici picchi febbrili qualora le infezioni degli eritrociti siano diventate sincrone.\nStudi recenti hanno dimostrato come i parassiti possano causare ricadute della malattia. Nelle infezioni da \"P. vivax\" e \"P. ovale\" alcuni degli sporozoiti possono persistere quiescenti nelle cellule epatiche (ipnozoiti, forme \"dormienti\") e rimanere in tale stato per mesi o anni per poi potersi riattivare ciclicamente determinando la comparsa di ricadute. Un fenomeno analogo pu\u00f2 presentarsi anche nel caso di \"P. falciparum\" e \"P. malariae\" solo che in tali casi la causa consiste nella persistenza, nel circolo ematico, d'una parassitemia troppo bassa per poter essere rivelata.\nDopo vari cicli alcuni trofozoiti si differenziano in forme eritrocitarie sessuate (gametociti). Sono queste le forme che permettono il mantenimento del ciclo del plasmodio nell'ambiente: l'uomo \u00e8 il serbatoio dei gametociti da dove pescano le zanzare, e tale rimane per circa un anno dopo il contagio. Il microgametocita (maschio) e il macrogametocita (femmina) vengono ingeriti dall'Anopheles alla puntura di un individuo infettato, durante un nuovo pasto ematico. Il ciclo sessuato nella zanzara \u00e8 detto sporogonico.\nNello stomaco dell'insetto, i gametociti escono dal globulo rosso che li ospita: il nucleo del microgametocita subisce varie divisioni mitotiche e forma otto microgameti maschi, flagellati. I macrogametociti, invece, non vanno incontro a processi di divisione e, comunque, la loro popolazione \u00e8 pi\u00f9 ampia d quella dei microgametociti.\nUn microgametocita flagellato penetra nel macrogametocita e successivamente, dopo una fase di meiosi, si forma lo zigote che poi diventa pi\u00f9 lungo e mobile (oocinete), invade la parete del medio intestino della zanzara, dove s'incista diventando un'oocisti. Questa va incontro a riproduzione asessuata che determina la formazione di migliaia di sporozoiti allorquando l'oocisti \u00e8 ormai matura. Successivamente l'oocisti si rompe e libera gli sporozoiti che raggiungono le ghiandole salivari della zanzara e vengono inoculati nell'uomo alla successiva puntura con reiterazione di tutto il ciclo.\nLa fase di sviluppo all'interno della zanzara dura da 8 giorni a un mese a seconda di vari fattori tra cui la specie infettante di plasmodio e anche fattori climatici.\nOltre alla modalit\u00e0 classica di trasmissione, esistono anche altre possibilit\u00e0 di contrarre tale malattia:\nStadi della malattia.\nIncubazione.\nIl tempo che va dall'infezione con la puntura di zanzara e la comparsa dei trofozoiti negli eritrociti circolanti \u00e8 detto \"tempo prepatente\", che \u00e8 fisso e costante per ogni specie:\nIl tempo che va dall'infezione con la puntura di zanzara alla comparsa dei segni e dei sintomi della malaria \u00e8 detto \"tempo d'incubazione\". Questo \u00e8 variabile e pi\u00f9 lungo o al massimo uguale al periodo prepatente e dipende dalla carica infettante iniziale di sporozoiti iniettati dalla zanzara:\nL'infezione da \"P. falciparum\" \u00e8 detta \"febbre terzana maligna\", quella da \"P. vivax\" e da \"P. ovale\" \u00e8 detta \"febbre terzana benigna\" e quella da \"P. malariae\" \u00e8 detta \"febbre quartana\" in base alla frequenza di febbre intermittente. Quelle di febbre \"terzana\" e \"quartana\" sono definizioni fuorvianti, perch\u00e9 solo una minima parte dei casi di malaria si presenta con febbre intermittente, ogni 48 ore (terzana, ogni terzo giorno) od ogni 72 ore (quartana, ogni quarto giorno). La febbre terzana si vedeva in Europa nelle zone endemiche per il \"P. vivax\" (terzana benigna) e negli immigrati: le navi infatti facevano viaggi di 1-2 settimane, e quando arrivavano in Europa, seguendo la storia naturale dell'infezione da \"P. falciparum\", da intermittente irregolare la febbre si faceva terzana, se il malato non era morto nel frattempo o se non era stato trattato. La febbre terzana si vede anche nei casi in cui si sia stati infettati da un unico ceppo di \"P. falciparum\", evento non comune nelle aree endemiche, dove si \u00e8 infettati pi\u00f9 volte in sequenza e i cicli dei vari ceppi si sovrappongono con attacchi febbrili ad andamento irregolare.\nFase invasiva.\nCorrisponde alla rottura dello schizonte e alla liberazione dei merozoiti che vanno a invadere altri eritrociti. Si manifesta con febbre intermittente, brivido scuotente, sudorazione, cefalea, artralgia, mialgia, talvolta riattivazioni di herpes labiale, prostrazione, dolore negli ipocondri, sindromi gastroenteriche (diarrea, vomito, dolore addominale). Nei bimbi si possono avere convulsioni febbrili.\nFase tardiva.\nQuando i cicli vitali dei vari ceppi presenti si sono sincronizzati, compare la febbre terzana (tipico attacco malarico): brivido scuotente seguito da rialzo termico che si risolve dopo qualche ora con sudorazione profusa e uno stato di vaga euforia, e si ripete ogni 48 ore. La splenomegalia di solito compare dopo giorni o settimane; all'inizio \u00e8 pi\u00f9 comune l'epatomegalia. Pallore muco-cutaneo, ittero, urine ipercromiche (fortemente colorate) sono segni prognostici sfavorevoli. Nella maggioranza dei casi non trattati la malaria si risolve spontaneamente dopo 2 settimane; raramente dura pi\u00f9 di un anno (mai pi\u00f9 di 2 anni).\nRecrudescenza.\n\u00c8 la ricaduta causata dalla persistenza in circolo di forme intra-eritrocitarie (nei globuli rossi). \u00c8 tipica delle infezioni da \"P.falciparum\" trattate in modo inadeguato (per qualit\u00e0 e/o durata del trattamento e per posologia) e pu\u00f2 avere una latenza da qualche giorno a qualche settimana. Si pu\u00f2 avere anche nelle infezioni da \"P. malariae\" con una latenza anche di molti anni.\nRecidiva.\nPer recidiva si intende una ricaduta causata dalla persistenza di merozoiti nel fegato (ipnozoiti) che ricominciano un nuovo ciclo eso-eritrocitario, 5-6 mesi dopo l'infezione. \u00c8 tipica delle infezioni da \"P. vivax\" e \"P. ovale\" nelle quali non sono state trattate le forme intraepatiche (con primachina).\nDifferenze tra le specie.\nLa malaria da \"P. vivax\" ha un tempo di incubazione pi\u00f9 lungo. Si presenta come quella da \"P. falciparum\" con attacchi febbrili irregolari, seguiti da sudorazioni profuse e defervescenza. Si pu\u00f2 avere splenomegalia (raramente rottura splenica). Dopo qualche attacco si esaurisce, ma pu\u00f2 avere ricadute per la persistenza degli ipnozoiti. Allora compare la febbre terzana benigna. Se i ceppi sono due e hanno un ritmo sfasato si pu\u00f2 avere una doppia terzana, che \u00e8 quotidiana. La terapia con clorochina cura l'attacco malarico ma non previene le ricadute. Nelle regioni africane (Golfo di Guinea) dove mancano individui portatori dell'antigene eritrocitario duffy, \"P. vivax\" \u00e8 assente ed \u00e8 rimpiazzato da \"P. ovale\". Il quadro clinico \u00e8 sostanzialmente sovrapponibile a quello di \"P. vivax\".\nLa malaria da \"P. malariae\" \u00e8 la forma meno grave di malaria. Il plasmodio pu\u00f2 persistere per anni negli eritrociti, a parassitemia bassissima, e nelle recrudescenze la febbre \u00e8 quartana. Tuttavia, nei bimbi tra i 4 e gli 8 anni, come conseguenza di infezioni ripetute o continue, si possono avere gravi patologie renali, come glomerulonefriti membrano-proliferative, con proliferazione dell'endotelio glomerulare e del mesangio. Il danno \u00e8 causato da deposizione di immunocomplessi a livello delle aree mesangiali e subendoteliali del glomerulo renale. Clinicamente, in fase acuta, la malattia si presenta con proteinuria importante, edema generalizzato e versamento ascitico (sindrome nefrosica): nella maggior parte dei casi la nefropatia non \u00e8 reversibile dopo il trattamento dell'infezione malarica. La prognosi \u00e8 sfavorevole e i pazienti progrediscono verso l'insufficienza renale cronica nel giro di 5 anni dall'esordio.\nClinica.\nSegni e sintomi.\nIl decorso classico dei sintomi nella malaria \u00e8 un ciclo che prevede oscillazioni termiche e quindi brividi improvvisi (per una-due ore), che avvengono quando la temperatura corporea sale, cui fanno seguito irrigidimento e febbre; anche se la persona non avverte la sensazione di calore, ma anzi prova benessere, la febbre pu\u00f2 superare i 40 gradi (due-sette ore). L'ultima fase \u00e8 una sudorazione eccessiva (due-tre ore), quando la temperatura scende. Il ciclo, che non osserva quasi mai intervalli regolari, dura dalle quattro alle sei ore e si ripete ogni due giorni nella \"P. vivax\" e \"P. ovale\", mentre ogni tre per \"P. malariae\".\nLa \"P. falciparum\" pu\u00f2 mostrarsi con febbre ricorrente ed alta ogni 36-48 ore o una febbre meno pronunciata e quasi continua. Per ragioni ancora sconosciute, ma che possono essere collegate con l'alta pressione intracranica, bambini affetti da malaria mostrano una postura anormale, un segno che indica danni molto gravi al cervello.\nLa malaria severa pu\u00f2 progredire in modo estremamente veloce e causare la morte in poche ore o in qualche giorno, ed \u00e8 causata da \"P. falciparum\" da 6 a 14 giorni dopo l'infezione.\nForme gravi.\nLe forme gravi sono tutte provocate da \"P. falciparum\". La mortalit\u00e0 per malaria severa \u00e8 maggiore nei bimbi tra i 6 mesi e 3 anni di et\u00e0 nelle aree endemiche. I viaggiatori non-immuni hanno un'alta mortalit\u00e0 indipendentemente dall'et\u00e0.\nSegni prognostici sfavorevoli sono lo stato comatoso non risvegliabile, l'anemia normocitica severa (ematocrito &lt;15%, emoglobinemia &lt;5g/dL), l'insufficienza renale (creatininemia &gt;3\u00a0mg/dL, diuresi 24 h &lt;400 cc negli adulti o &lt;12 cc/kg nei bimbi), edema polmonare, ipoglicemia (&lt;40\u00a0mg/dL), collasso cardiocircolatorio, shock, coagulopatia da consumo, sanguinamenti spontanei, convulsioni generalizzate ripetute (&gt;2/24 h, nonostante il raffreddamento con impacchi bagnati), acidosi, emoglobinuria, iperparassitemia (&gt;5% RBC infetti, &gt; parassiti/cc), ittero muco-cutaneo (bilirubinemia totale &gt;3\u00a0mg/dL), leucocitosi (non necessariamente per complicanze batteriche).\nSplenomegalia malarica iperreattiva (HMS).\nDetta in passato \"sindrome splenomegalica tropicale\" \u00e8 una condizione patologica conseguente a una risposta immunologica aberrante agli attacchi ripetuti di malaria ed \u00e8 molto diffusa nel Sudan. L'HMS si manifesta con severa splenomegalia in ragazzi o adulti, alti livelli di anticorpi anti-Plasmodium, alti livelli sierici di IgM, di tipo policlonale, e risposta clinica e immunologica a un'appropriata terapia anti-malarica a lungo termine. L'ipersplenismo \u00e8 responsabile dell'anemia emolitica cronica, della leucopenia e trombocitopenia. Si hanno calo ponderale, astenia, tachicardia, dispnea dopo sforzo, senso di peso e dolenzia in ipocondrio sinistro. Solitamente l'esame diretto della goccia spessa del sangue periferico non rivela la presenza di plasmodi e gli esami bioumorali indicano uno spiccato stato flogistico (aumento della VES e delle proteine plasmatiche di fase acuta).\nMalaria cerebrale.\nLa malaria cerebrale \u00e8 un'encefalopatia acuta diffusa. Il paziente si presenta comatoso (varia gravit\u00e0 e durata da 6 a 96 ore); solitamente la parassitemia \u00e8 alta e possono aversi convulsioni. Le emorragie retiniche sono associate a una prognosi peggiore. Possono aversi disturbi temporanei (strabismo divergente, riflessi patologici, lieve rigor nucale). Il quadro neurologico pi\u00f9 comune nell'adulto \u00e8 quello della lesione simmetrica del motoneurone superiore. Possono aversi rigidit\u00e0 da decerebrazione (braccia e gambe distese), da decorticazione (braccia flesse e gambe distese), opistotono. \nAlla rachicentesi la pressione liquorale \u00e8 solitamente normale. Il liquido cefalorachidiano \u00e8 limpido (&lt;10cell/\u00b5L), la protidorrachia e acido lattico possono essere aumentati. L'elettro-encefalogramma mostra reperti anormali ma aspecifici. Il reperto TC \u00e8 del tutto normale. I riflessi cutanei addominali sono sempre assenti. Pu\u00f2 aversi una modesta epato-splenomegalia.\nNei bimbi l'esordio \u00e8 con febbre (37,5 - 41\u00a0\u00b0C), anoressia, vomito, tosse, raramente diarrea. La sintomatologia di solito precede il coma di 1 o 2 giorni (se il coma dura pi\u00f9 di mezz'ora dopo un episodio convulsivo febbrile bisogna sospettare la malaria cerebrale). Il respiro profondo pu\u00f2 essere segno di acidosi metabolica. L'opistotono pu\u00f2 essere importante e simulare il tetano o la meningite. La pressione liquorale pu\u00f2 aumentare molto a differenza degli adulti. Il 10% dei bimbi che sopravvivono alla malaria cerebrale hanno sequele neurologiche persistenti (emiparesi, atassia cerebellare, cecit\u00e0 corticale, ipotonia severa, ritardo mentale, afasia, spasticit\u00e0 generalizzata).\nAnemia.\nMolto comune nella malaria severa, soprattutto nei bimbi africani e nelle gravide, nei quali spesso \u00e8 il segno di presentazione. La parassitemia spesso \u00e8 bassa, ma c'\u00e8 abbondante pigmento malarico nei monociti-macrofagi. L'anemia \u00e8 spesso associata a sovrinfezioni batteriche.\nNei deficit congeniti di glucosio-6-fosfato deidrogenasi e in altri difetti enzimatici (deficit di piruvato chinasi), alcuni farmaci antimalarici, a effetto ossidante (es. primachina), possono provocare emolisi intravascolare e anemia importante, anche in assenza di malaria. Si riscontrano esempi di ittero, febbricola o apiressia, con minima o nulla parassitemia (a differenza dell'emolisi massiva, che \u00e8 abbastanza rara, in corso di iperparassitemia). \u00c8 probabilmente scatenata dalla terapia con chinino e sono stati segnalati recentemente casi associati a meflochina e alofantrina. Tuttavia il test di Coombs diretto \u00e8 negativo, a differenza delle comuni emolisi indotte dai farmaci.\nIperparassitemia.\nNei soggetti non immuni, parassitemie &gt;5% con schizontemia periferica sono segno prognostico sfavorevole. Nelle aree altamente endemiche, i bimbi semi-immuni possono sopportare parassitemie anche &gt;20%, senza segni clinici evidenti.\nInsufficienza renale.\nComplicanza quasi esclusiva dell'adulto. Aumentano la creatininemia, l'azotemia. Compaiono oliguria o anuria per necrosi tubulare acuta: si verifica un danno al microcircolo renale per un meccanismo simile a quello del danno cerebrale (ischemia corticale e congestione midollare). A volte pu\u00f2 esserci poliuria. L'insufficienza renale \u00e8 reversibile.\nIpoglicemia.\nL'ipoglicemia si verifica principalmente in tre gruppi di pazienti: nei bambini, nelle donne gravide, in pazienti trattati con chinino o chinidina (iperinsulinemia iatrogena). Nei pazienti coscienti si presenta classicamente con ansiet\u00e0 e disturbi del sensorio, sudorazione e senso di freddo, midriasi, dispnea, tachicardia, oliguria. Pu\u00f2 precipitare rapidamente in coma ipoglicemico e convulsioni generalizzate e spesso pu\u00f2 sfuggire perch\u00e9 nascosta o confusa dai segni della malaria cerebrale.\nAlterazioni idro-elettrolitiche e dell'equilibrio acido-base.\nL'ipovolemia da disidratazione si manifesta con bassa pressione venosa giugulare, ipotensione posturale, oliguria con urine concentrate e ridotto turgore cutaneo. La cosiddetta \u201cmalaria algida\u201d consiste in un collasso cardiocircolatorio, con ipotensione sistolica (&lt;80 mmHg), cute fredda e cianotica, vasocostrizione periferica, polso flebile e rapido. Spesso \u00e8 dovuta a una complicanza settica (setticemia da batteri Gram negativi).\nAcidosi lattica.\nL'acidosi lattica, ovvero l'accumulazione di acido lattico nel corpo, \u00e8 una complicanza pericolosa per la prognosi della persona. Si manifesta per via della glicosi anaerobia nei tessuti infetti. si rende evidente con comparsa di respiro profondo (di Kussmaul) e iperventilazione. Si verifica nei pazienti con shock, ipoglicemia, iperparassitemia, insufficienza renale.\nEdema polmonare.\n\u00c8 una complicanza grave (mortalit\u00e0 &gt;50%) e tipica della malaria da \"P. falciparum\" (3-10%). Ricorda la sindrome da \u201cdistress\u201d respiratorio acuto dell'adulto (\"Adult Respiratory Distress Syndrome\", ARDS). Ha un'insorgenza relativamente tardiva e improvvisa durante la malaria da P. falciparum, anche alcuni giorni dopo che si sia instaurata un'adeguata terapia antiparassitaria, quando le condizioni cliniche migliorano e la parassitemia periferica sta diminuendo. Tuttavia spesso \u00e8 associata alle altre forme di malaria severa. Si manifesta con tachipnea e dispnea. Pu\u00f2 precipitare rapidamente con deterioramento del sensorio, convulsioni e morte in poche ore. \nSono stati proposti diversi meccanismi patogenetici: l'aumento della permeabilit\u00e0 capillare da microemboli in corso di CID, lo scompenso dei capillari alveolari, lo scompenso del microcircolo polmonare, per aumento delle resistenze vascolari, conseguenza di fenomeni immunomediati, il sovraccarico iatrogeno di fluidi, l'ipoalbuminemia. Gli alveoli polmonari vengono inondati da liquido trasudatizio rendendo impossibili gli scambi gassosi. La radiografia del torace nei casi pi\u00f9 gravi, mostra diffusi bilaterali infiltrati alveolari e interstiziali, periferici e confluenti.\nCoagulopatia da consumo.\n\u00c8 detta coagulazione intravascolare disseminata (CID), in senso improprio, perch\u00e9 si hanno manifestazioni trombotiche alternate a manifestazioni emorragiche, sanguinamenti spontanei: gengivorragie, epistassi, petecchie, emorragie sottocongiuntivali, ematemesi, melena (&lt;10% dei casi, soprattutto nei non immuni). La trombocitopenia pu\u00f2 essere presente (sequestro splenico, consumo), ma non \u00e8 la causa dei sanguinamenti (la conta piastrinica torna normale con il trattamento della malaria), i quali invece sono provocati dal consumo dei fattori della coagulazione attivati in modo incontrollato.\nIpertermia.\nIl notevole aumento della temperatura corporea, molto comune nei bimbi, \u00e8 associato a convulsioni, delirio, coma. Entra in diagnosi differenziale con il colpo di calore. Temperature corporee &gt;42\u00a0\u00b0C possono dare danni neurologici permanenti.\nMalaria in gravidanza.\nLa malaria durante la gravidanza \u00e8 molto pericolosa, con una mortalit\u00e0 fino a 10 volte pi\u00f9 alta che nella popolazione generale, caratterizzata da alta parassitemia, con pericoli per madre e feto (stress fetale, aborto, parto prematuro, basso peso alla nascita). Le gravide sono particolarmente suscettibili all'ipoglicemia e all'edema polmonare. Nelle semi-immuni (soprattutto primigravide) \u00e8 pi\u00f9 comune l'anemia. Complicanze settiche comuni sono le polmoniti e le infezioni urinarie.\nDiagnosi.\nEsami di laboratorio e strumentali.\nEsami bioumorali.\nAnemia normocromica e normocitica progressiva, aumento dei reticolociti, bassa aptoglobina, alte bilirubinemia indiretta e LDH. Trombocitopenia (100,000/mm3). Leucocitosi o leucopenia. L'aumento della transaminasemia e bilirubinemia diretta, se importanti, sono segno prognostico sfavorevole di insufficienza epatica. Fibrinogenemia elevata (se bassa \u00e8 segno sfavorevole per consumo o insufficiente produzione), PCR elevata, \u03b3-globuline elevate, albuminemia ridotta.\nEsami microbiologici.\nLa microscopia ottica, i test diagnostici rapidi immunocromatografici e i metodi molecolari sono ampiamente utilizzati per diagnosticare la malaria. La diagnosi microbiologica d'infezione da plasmodi trova tuttora il suo punto di riferimento nell'emoscopia tramite striscio sottile e goccia spessa ed opportuna colorazione (soprattutto tramite colorazione di Giemsa, Wright o Field).\nIl campione da sottoporre ad indagine emoscopica dovrebbe essere prelevato dai capillari periferici (ad esempio tramite puntura su polpastrello o su lobo auricolare) ove i plasmodi tendono a concentrarsi maggiormente. Il prelievo di sangue venoso periferico raccolto in provette contenenti anticoagulanti (tipo EDTA ed eparina) potrebbe creare qualche problema in caso di bassa parassitemia, e quindi dare un risultato falsamente negativo, e dovrebbe, comunque, essere sottoposto ad indagine in breve tempo, massimo un'ora, onde evitare alterazioni nella morfologia dei globuli bianchi e dei plasmodi. \u00c8 da ricordare, inoltre, che l'anticoagulante non permette una defibrinizzazione ottimale durante la preparazione d'una goccia spessa che risulter\u00e0 cos\u00ec, maggiormente ricca di detriti e di pi\u00f9 difficile interpretazione.\nOltre a queste metodiche se ne sono aggiunte successivamente altre le quali, comunque, possono presentare alcuni inconvenienti quali una sensibilit\u00e0 ridotta rispetto all'emoscopia oppure essere al di fuori della portata dei laboratori comuni soprattutto nei paesi a risorse limitate. Tra le metodologie diagnostiche alternative ritroviamo: \nLo striscio sottile.\nL'emoscopia tramite striscio sottile, \u00e8 una metodica di facile preparazione ed alla portata di pressoch\u00e9 tutti i laboratori. \u00c8 un esame indispensabile per la diagnosi di specie in quanto consente l'identificazione morfologica dei parassiti ematici (\u00e8 da ricordare, inoltre, che tale esame viene utilizzato anche per la diagnosi delle altre emoparassitosi come la tripanosomiasi, la leishmaniosi e la babesiosi).\nPer preparare uno striscio sottile basta pungere, con un aghetto sterile, un polpastrello od un lobo auricolare, dopo averli sgrassati e disinfettati, e porre una goccia di sangue ad un'estremit\u00e0 d'un vetrino accuratamente pulito e sgrassato.\nSi utilizza, poi, un secondo vetrino il cui bordo pi\u00f9 piccolo viene messo a contatto della goccia formando un angolo acuto col vetrino precedente in maniera tale che la goccia si disponga lungo tutta la linea del bordo stesso. Successivamente il secondo vetrino viene strisciato sul primo in maniera tale che tutti i globuli rossi si dispongano a formare un singolo strato. A questo punto il vetrino viene asciugato all'aria, fissato in metanolo e colorato in maniera opportuna.\nLa lettura d'uno striscio sottile richiede una buona dose d'esperienza in quanto bisogna osservare un elevato numero di campi microscopici, muovendosi a serpentina su tutto il vetrino, prima di stilare un referto di negativit\u00e0 e prestare molta attenzione in quanto talvolta i globuli rossi infetti possono assumere una morfologia altamente atipica e confondersi con altri elementi cellulari. Un altro fattore da considerare \u00e8 la possibilit\u00e0 d'una carica parassitaria bassa per cui bisogna prestare molta attenzione ad individuare gli eventuali pochi globuli rossi infetti od i possibili elementi extraeritrocitari.\nLa metodica dello striscio sottile permette anche una quantificazione della carica parassitaria il che rappresenta un elemento utile nella valutazione della risposta terapeutica.\nPer effettuare la quantificazione si contano i globuli rossi parassitati in 25 campi microscopici (usando l'oculare ad immersione) e lo si rapporta al numero totali di globuli rossi negli stessi campi e si moltiplica il risultato per 100.\nformula_1\nIn caso di presenza di numerosi plasmodi, preferenzialmente in aree endemiche, si pu\u00f2 effettuare il conteggio su 10 campi.\nLa goccia spessa.\nLa metodica della goccia spessa permette d'esaminare una quantit\u00e0 di sangue molto maggiore rispetto allo striscio sottile (circa 20 volte) determinando, cos\u00ec, un aumento della sensibilit\u00e0 soprattutto in caso di parassitemia bassa. L'identificazione morfologica, invece, risulta essere molto pi\u00f9 difficoltosa in quanto, con la rottura dei globuli rossi che si determina, vari elementi utili per la diagnosi di specie, come ad esempio le granulazioni intraeritrocitarie, vengono persi. \u00c8 proprio per ovviare a tale problema che nella prassi quotidiana vengono effettuate entrambe le metodiche.\nPer preparare una goccia spessa si depongono su un vetrino 2 o 3 gocce di sangue, prelevate con le stesse modalit\u00e0 dello striscio sottile. Con un oggetto appuntito come un aghetto o l'angolo d'un altro vetrino si eseguono movimenti circolari che miscelano le gocce e le spianano su un'area di circa 2\u00a0cm di diametro. Tale operazione risulta necessaria al fine d'eliminare i frustoletti di fibrina.\nSuccessivamente il vetrino viene lasciato all'aria per circa 12 ore e dopo di ci\u00f2 si procede direttamente alla colorazione. Il vetrino non va asciugato al calore n\u00e9 fissato. Ci\u00f2 \u00e8 dovuto al fatto che i globuli rossi durante la fase di colorazione si lisano ed un precedente fissaggio impedisce che tale fenomeno si verifichi.\nLa fase di lettura di una goccia spessa richiede un'elevata accuratezza ed esperienza in quanto i plasmodi possono confondersi con detriti cellulari e piastrine\nAnche tramite la goccia spessa \u00e8 possibile valutare la parassitemia. Ci\u00f2 viene fatto contando via via il numero di parassiti ed il numero di globuli bianchi presenti (si devono conteggiare almeno 200 globuli bianchi o 500). Il risultato del rapporto di questi due valori viene poi moltiplicato con il valore dei globuli bianchi per microlitro di sangue. Nel caso in cui la formula leucocitaria non sia disponibile si pu\u00f2 usare un valore medio di globuli bianchi per microlitro.\nParassiti/\u03bcl = (Numero parassiti contati/ Numero globuli bianchi contati (200 oppure 500)) x Numero dei globuli bianchi/\u03bcl (in mancanza di esso globuli bianchi/\u03bcl)\n\u00c8 da notare che i valori di parassitemia espressa in percentuale e in numero di parassiti/\u03bcl sono intercambiabili conoscendo il numero totale dei globuli rossi oppure utilizzando un valore medio (formula_2).\nAd esempio, una parassitemia dell'1% corrisponde ad un valore di parassiti per microlitro (infatti, 1/100= 0,01 da cui 0,01 X = parassiti/\u03bcl).\nMetodiche basate sulla fluorescenza.\nL'utilizzo del microscopio a fluorescenza nella diagnostica della malaria si basa sull'uso di coloranti fluorescenti in grado di legarsi preferenzialmente al DNA o all'RNA che andranno a colorare il materiale genetico del plasmodio che spiccher\u00e0 rispetto al globulo rosso.\nI coloranti maggiormente utilizzati a livello internazionale sono l'arancio di acridina, la benzotiocarbossipurina od il DAPI-PI (4,6-diamidino-2-fenilindolo propidio ioduro).\nLa rodamina-123, invece, viene utilizzata per la sua capacit\u00e0 di legarsi alla membrana dei plasmodi ancora attivi permettendo, pertanto, una valutazione della loro vitalit\u00e0.\nUna variante delle metodiche a fluorescenza \u00e8 stata proposta da Kawamoto nel 1991. Essa prevede non pi\u00f9 l'uso della lampada a fluorescenza, costosa e di manutenzione difficile, ma l'uso di una serie di lenti interferenti che convogliano, sul preparato colorato con arancio di acridina, una luce di lunghezza d'onda tale da poter eccitare il colorante.\nTali metodiche risultano essere assai rapide e facili da eseguire ed presentano una sensibilit\u00e0 maggiore rispetto alla colorazione con Giemsa ma si tratta, comunque, di metodologie che richiedono un'attrezzatura di difficile reperimento in paesi a risorse limitate e che necessitano di operatori esperti che sappiano distinguere i plasmodi da cellule o frammenti cellulari contenenti materiale genetico.\nSi consiglia, comunque, sempre un affiancamento con le metodiche dello striscio sottile e della goccia spessa.\nUna metodica simile, il \"quantitative buffy coat\", si basa sulla valutazione del sangue in un capillare da ematocrito, centrifugato, in modo da separarne le componenti, e studiato al microscopio a fluorescenza: nello strato dei globuli rossi, separato dai globuli bianchi, risalteranno i globuli rossi parassitati.\nAltre metodiche.\nL'esame emoscopico non consente sempre di fare diagnosi o di escludere la malaria. La presenza dei plasmodi nel sangue di turisti o pazienti che non vivono in zona endemica \u00e8 segno inequivocabile di malaria, ma \u00e8 possibile che, temporaneamente, non si trovino parassiti in circolo, perch\u00e9 sequestrati nei capillari, o per autotrattamenti empirici e inadeguati. Nelle zone di endemia la diagnosi di malaria pu\u00f2 essere controversa. Gli indigeni possono vivere, con parassitemie che raggiungono anche il 20%, in completo benessere, pertanto la positivit\u00e0 dell'esame emoscopico non consente con certezza la diagnosi di malaria. Il fatto che i sintomi tipici di malaria eventualmente regrediscano con il trattamento anti-malarico, non consente la diagnosi \u201cex-juvantibus\u201d, poich\u00e9 molte virosi guariscono spontaneamente e molti antimalarici hanno anche un'azione antiflogistica.\nRecentemente, sfruttando le metodiche immuno-isto-chimiche, sono stati introdotti nuovi test rapidi per la diagnosi di infezione. Una si basa sulla ricerca nel siero del paziente di un antigene del plasmodio (histidine rich protein-2, HRP-2) specialmente di \"P. falciparum\" e \"P. vivax\" (es. ParaSight, ICT Pf). Un'altra si basa sulla ricerca della lattato-deidrogenasi specifica di \"Plasmodium\" (pLDH) sia evidenziando la sua attivit\u00e0 enzimatica, sia con \u201cimmunoassay\u201d (es. Optimal).\nDiagnosi differenziale.\nUno stato di malessere generale con febbre, insorto in viaggiatori tornati da almeno un mese da zone endemiche, deve far pensare principalmente alla malaria, ma vanno considerate anche la tripanosomiasi africana (malattia del sonno), la febbre dengue, leptospirosi, la febbre tifoide e altre patologie febbrili d'importazione, influenza e altre virosi, infezione acuta da HIV, batteriemia, polmonite.\nDiagnosi precoce.\nL'anamnesi \u00e8 la raccolta di tutti gli elementi utili da parte del medico attraverso un interrogatorio al paziente. Il medico deve chiedere se la persona che accusa i sintomi di malaria abbia soggiornato di recente (per i turisti) in paesi ad alto rischio o se abbia soggiornato per molto tempo (per gli immigrati) in regioni endemiche per malaria. Il medico deve poi comprendere quale possa essere stata l'eventuale modalit\u00e0 di trasmissione del microorganismo e chiedere quindi di punture di insetti o trasfusioni eseguite.\nTrattamento.\nTrattamento farmacologico.\nIl farmaco pi\u00f9 efficace nel trattamento dell'infezione da \"P. falciparum\" \u00e8 l'artemisinina, in combinazione con altri antimalarici quali:\nI farmaci anti-malarici impiegati nella terapia della malaria non sono necessariamente gli stessi validi per la profilassi anti-malarica e non lo sono le posologie con cui sono impiegati. Alcuni di essi hanno importanti controindicazioni ed effetti collaterali.\nI principi attivi utilizzati sono: \nEsistono anche alcuni principi attivi che sono stati utilizzati in aggiunta sperimentale:\nPattern di resistenza ai farmaci anti-malarici.\nDistribuzione delle farmaco-resistenze: \nQuesta \u00e8 una classificazione a grandi linee, perch\u00e9 l'epidemiologia della malaria e i \"pattern\" di farmaco-resistenza variano molto, spesso anche a distanza di pochi chilometri, e sono in continua evoluzione, a causa dell'impiego intensivo e spesso improprio dei farmaci antimalarici, ma anche influenzati da sconvolgimenti ecologici e disastri naturali (per esempio uragani e tifoni). Inoltre, va considerata la recente comparsa di meflochino-resistenza nelle zone silvestri al confine tra Thailandia e Birmania e Thailandia e Cambogia.\nPrevenzione.\nIl sistema migliore per non ammalarsi di malaria \u00e8 evitare di essere punti dalla zanzara vettore.\nComprendendo fin dai tempi antichi le cause che favoriscono il nascere della malaria negli ultimi tempi si \u00e8 pensato a come prevenire l'insorgere del morbo nei paesi industrializzati come in quelli in via di sviluppo. Fino al 1945 le tecniche furono le continue bonifiche e la distruzione delle larve mediante sali d'arsenico.\nNegli anni cinquanta e negli anni sessanta, c'\u00e8 stato un notevole sforzo della sanit\u00e0 pubblica per eradicare la malaria distruggendo le zanzare nelle zone dove la malattia era diffusa, anche se questi sforzi non sono riusciti a sradicare la malaria in molte parti del mondo, soprattutto in molte zone dell'Africa, per via dello sviluppo di zanzare che resistono agli insetticidi.\nNel 1998 l'OMS cambi\u00f2 la sua strategia istituendo la \"Roll Back Malaria\" dove fra le varie iniziative tuttora si tende all'istruzione della popolazione africana, come ad esempio a far riconoscere ai bambini le larve delle zanzare e convincere le madri a far visitare i loro bambini quando presentano i primi sintomi.\nLa zanzara femmina dell\"'Anopheles\" punge preferibilmente di notte, tra il tramonto e l'alba, pertanto i viaggiatori dovrebbero evitare le punture d'insetto soprattutto in queste ore. Si consiglia di vestirsi evitando i colori scuri, coprendosi il pi\u00f9 possibile, e di usare sulla pelle esposta (volto e mani) \"spray\" e sostanze repellenti per gli insetti, di dormire in stanze trattate precedentemente con insetticida, dormendo coperti dalle apposite reti protettive impregnate con insetticida o con repellente. Il repellente pi\u00f9 efficace \u00e8 il DEET (N,N-dietilmetatoluamide). Tra gli insetticidi si pu\u00f2 usare la permetrina.\nInoltre, l'aria condizionata rende gli insetti meno attivi e quindi meno pericolosi.\nImmunit\u00e0 passiva.\nNelle aree endemiche i bimbi sono protetti per i primi 6 mesi dall'immunit\u00e0 passiva materna, data dagli anticorpi ereditati dalla madre, poi si ha una progressiva acquisizione di una \"semi-immunit\u00e0\", per successive esposizioni alle infezioni del plasmodio. Si hanno ricorrenti attacchi di malaria, dall'et\u00e0 di pochi mesi fino a 5-10 anni, prima di raggiungere uno stato di semi-immunit\u00e0. Molti bimbi soffrono di ritardo di crescita e altri muoiono. Se i bimbi sopravvivono, mantengono la semi-immunit\u00e0 per continue reinfezioni, per tutta la vita, finch\u00e9 risiedono in area endemica.\nLa semi-immunit\u00e0 pu\u00f2 calare temporaneamente durante la gravidanza (con conseguenza anche drammatiche, soprattutto nelle primigravide) e si attenua col tempo negli individui che abbandonano le zone endemiche (scompare dopo 2 anni di distanza). Questa viene considerata una semi-immunit\u00e0 perch\u00e9 durante la vita si hanno ugualmente ricorrenti episodi di parassitemia, di breve durata e bassa carica, per lo pi\u00f9 asintomatici o paucisintomatici (con pochi sintomi).\nFenomeni genetici e biochimici.\nMutazioni dell'emoglobina (S,C, beta e alfa talassemie), degli enzimi glucosio-6-fosfato deidrogenasi e piruvato chinasi, proteggono dalle forme gravi di malaria provocate da \"P. falciparum\" in portatori eterozigoti e nel caso dell'emoglobina C soprattutto in omozigosi. Le particolari propriet\u00e0 delle catene dell'emoglobina e le condizioni di stress ossidativo provocate dell'infezione stessa, possono provocare l'emolisi degli eritrociti ostacolando la maturazione dei trofozoiti. Nonostante queste mutazioni siano dannose (quasi sempre in omozigosi sono letali), grazie alla protezione conferita nei confronti della malaria si trovano ad alte frequenze in popolazioni che vivono in zone endemiche (o ex endemiche) per malaria (bacino del mediterraneo, Africa sub-sahariana, sud-est asiatico). Tranne per l'emoglobina C, in queste popolazioni la frequenza delle mutazioni di resistenza \u00e8 comunque destinata ad arrivare ad un valore di equilibrio (intorno al 15-20%) che rispecchia lo svantaggio dovuto alla letalit\u00e0 della mutazione ed il vantaggio rispetto alla malaria. Nelle zone non malariche, queste mutazioni generalmente sono molto rare o assenti poich\u00e9 la loro letalit\u00e0 non \u00e8 controbilanciata da effetti positivi.\nUn esempio molto interessante \u00e8 quello dell'evoluzione dell'antigene eritrocitario Duffy, il recettore attraverso il quale i merozoiti di \"P. vivax\" penetrano il globulo rosso. Gli eritrociti che non hanno questo antigene (Duffy negativi) sono refrattari all'infezione da parte di quel plasmodio. In Africa occidentale, una mutazione che elimina l'antigene dalla superficie degli eritrociti ma che non ha altre conseguenze cliniche ha raggiunto (probabilmente in varie migliaia di anni) la frequenza del 100% e quindi la maggior parte degli abitanti dell'Africa centrale e occidentale non viene infettata da questa specie di plasmodio.\nChemio-profilassi.\nLa chemioprofilassi antimalarica si basa sul principio secondo il quale si raggiunge e si mantiene una concentrazione plasmatica di un farmaco anti-malarico a livelli bassi per essere curativi ma sufficienti a impedire che si sviluppi la malattia dopo una puntura della zanzara e l'infezione da parte del plasmodio. Tale concentrazione deve essere mantenuta per tutto il periodo in cui si \u00e8 potenzialmente esposti alla malattia, cio\u00e8 per tutto il periodo di permanenza in zona malarica e fino almeno a 4 settimane dopo il ritorno, pertanto solitamente si inizia la profilassi per tempo, 1 o 2 settimane prima di partire.\nVaccini.\nCi sono molti progetti per lo sviluppo di un vaccino efficace, ma nessuno ancora disponibile e impiegabile in larga scala.\nMolte associazioni sono nate con il preciso scopo di individuare un vaccino che possa ostacolare efficacemente la malaria, o sono state incaricate di farlo, ma secondo la ricerca scientifica lo sviluppo di un vaccino dovrebbe essere accompagnato da un impegno parallelo per migliorare gli strumenti diagnostici e la loro disponibilit\u00e0 nelle zone a rischio.\nMolte discussioni di carattere economico nascono attorno allo studio della malaria, fra le tante alcune di esse affermano che con lo stesso importo che si sta utilizzando per la ricerca dell'AIDS si potrebbero avere pi\u00f9 benefici per la popolazione africana se tali entrate venissero dirottate verso lo studio del paludismo.\nTra 2019 e 2021 \u00e8 stato sperimentato un vaccino, realizzato dalla multinazionale farmaceutica GlaxoSmithKline, chiamato Mosquirix, indirizzato a sviluppare immunit\u00e0 contro \"P. falciparum\" nei bambini che vivono in paesi ad alto rischio. Si somministra in 4 dosi a partire dai 5 mesi d\u2019et\u00e0. L'Organizzazione mondiale della sanit\u00e0 il 6 ottobre 2021 ne ha raccomandato l'uso di massa come primo vaccino contro la malaria per i bambini.\nNell\u2019aprile 2019 \u00e8 stato annunciato l\u2019inizio della fase III di un test clinico nell\u2019isola di Bioko, cominciato all\u2019inizio del 2020, da parte di Sanaria del vaccino PfSPZ.\nPrevenzione primaria.\nFra i metodi alternativi si sta studiando la possibilit\u00e0 di sterilizzare gli insetti, in tali casi serve un'applicazione continua e rapida. Vi sono stati dei risultati, ma bisogna confrontare i dati rapportandoli ad un progetto di pi\u00f9 lunga durata. Particolarmente promettenti appaiono due filoni di ricerche nell'ambito della tecnica CRISPR Cas: uno che mira alla scomparsa delle specie di zanzara tramite la diffusione di maschi geneticamente modificati per dare una progenie esclusivamente maschile, portandole all'estinzione in circa 6 generazioni, e un altro che induce nei loro sistemi immunitari la produzione di un anticorpo anti plasmodio.\nPrognosi.\nSe trattati correttamente, gli individui colpiti da malaria, solitamente possono aspettarsi un completo recupero. Tuttavia, la malaria severa pu\u00f2 progredire molto rapidamente e causare la morte entro poche ore o giorni. Nei casi pi\u00f9 gravi della malattia, il tasso di mortalit\u00e0 pu\u00f2 raggiungere il 20 %, anche con il trattamento e il ricorso alla terapia intensiva.\n Nel lungo periodo, menomazioni di sviluppo sono state documentate nei bambini che hanno sofferto di episodi di malaria grave. L'infezione cronica pu\u00f2 verificarsi, una forma di immunodeficienza acquisita, dove il sistema immunitario \u00e8 anche meno sensibile alla Salmonella e al virus di Epstein-Barr.\nLa malaria provoca anemia diffusa durante un periodo di rapido sviluppo del cervello e danni cerebrali, anche diretti. I bambini risultano pi\u00f9 vulnerabili a questi attacchi. Alcuni superstiti di malaria cerebrale presentano un aumentato rischio di sviluppare deficit neurologici e cognitivi, disturbi del comportamento ed epilessia. Gli studi clinici hanno dimostrato che la profilassi della malaria \u00e8 in grado di migliorare la funzione cognitiva e il rendimento scolastico, rispetto al gruppo placebo.\nNell'arte.\nLetteratura.\nLa malaria viene spesso citata nella letteratura, spesso correlata ad ambientazioni esotiche, come nei romanzi di Emilio Salgari, ma anche in contesti occidentali, come nelle \"Novelle rusticane\" di Giovanni Verga (1883).\nLa malattia compare anche come morbo endemico nel libro di Carlo Levi, Cristo si \u00e8 fermato a Eboli: l'autore, in quanto medico, cura i malati del piccolo paese in cui trascorre il confino a causa della sua avversione al fascismo. Celebre, inoltre, \u00e8 la descrizione dell'arrivo a Matera della sorella dello scrittore, a cui si fanno incontro i bambini della citt\u00e0 chiedendo il Chinino, uno dei farmaci pi\u00f9 efficaci di allora contro la malaria.\nLa malattia \u00e8 riportata anche nel libro \"Ebano\" del reporter polacco Ryszard Kapu\u015bci\u0144ski, sia per l'esperienza personale sia per la descrizione, in poche righe ma estremamente vivida, di persone in fase terminale in un villaggio africano.\nLa malaria in Italia.\nNel 1882, solo in due provincie Italiane (Imperia e Macerata) non si registrarono infezioni. La mappa delle aree malariche pubblicata nello stesso anno per volont\u00e0 del senatore Luigi Torelli evidenziava come le aree dove la malattia era presente rappresentavano un terzo della superficie totale del Paese, mentre erano regolarmente colpiti 3.075 comuni su 8.362. Nel 1887 i decessi dovuti alla malattia furono 21.033, di cui 18.730 nelle sole regioni meridionali e nel Lazio.\nPoich\u00e9 oggi in Italia la malaria \u00e8 stata eradicata, vi si registrano solo sporadici singoli casi autoctoni. La maggior parte degli episodi che si manifestano \u00e8 di importazione: colpisce turisti, viaggiatori o immigrati provenienti dalle aree endemiche. Per quanto riguarda i casi registrati internamente al paese, nel 1970 l'Organizzazione mondiale della sanit\u00e0 (OMS) ha dichiarato l'Italia come zona indenne dal pericolo della comparsa di focolai di malaria. Gli eventi erano gi\u00e0 comunque molto ridotti. Nel 1962 era stato segnalato in Sicilia un focolaio autoctono di malaria da \"P. vivax\", quasi 40 anni dopo l'ultimo focolaio registrato. Ormai in Italia si verificano soltanto sporadicamente singoli casi autoctoni, soprattutto nelle regioni centro-meridionali e insulari. L'ultimo decesso per malaria in Italia \u00e8 stato registrato a Brescia nel 2017."}
{"id": "995763", "revid": "767487", "url": "https://it.wikipedia.org/wiki?curid=995763", "title": "Mo' Better Blues", "text": "Mo' Better Blues \u00e8 un film del 1990, scritto e diretto da Spike Lee.\nLa colonna sonora del film ottenne la nomination ai Grammy Awards, nel 1990. In Europa fu presentato alla Mostra Internazionale d'Arte Cinematografica di Venezia, in assenza del regista, offeso per il trattamento subito da \"Fa' la cosa giusta\" al festival di Cannes del 1989.\nIn origine il titolo del film doveva essere \"Beneath the Underdog\", dal titolo dell'autobiografia di Charles Mingus, quindi \"Variations on the Mo' Better Blues\". Alla fine Lee decise per una forma abbreviata di quest'ultimo.\nTrama.\nNel 1969 un gruppo di bambini sta per giocare un'importante partita di baseball. Per farsi aiutare chiamano un amico, Bleek Gilliam, che per\u00f2 \u00e8 impegnato in una lezione di musica. Bleek vorrebbe andare con gli amici, ma la madre, Lillian glielo impedisce, zittendo anche il marito, Big Stop. Il piccolo Bleek, con le lacrime agli occhi, riprende quindi la sua lezione.\nVenti anni dopo, Bleek \u00e8 il trombettista, nonch\u00e9 leader, di una band composta da altri quattro musicisti: Shadow Henderson al sassofono, Bottom Hammer al contrabbasso, Rhythm Jones alle percussioni, e Left Hand Lacey al pianoforte.\nBleek suona al Beneath the Underdog, locale gestito da due fratelli ebrei: Moe e Josh Flatbush. Il suo manager \u00e8 Giant, un suo vecchio amico perennemente senza soldi perch\u00e9 dedito al gioco d'azzardo, e dallo scarso fiuto per gli affari.\nBleek ha due amanti: Clarke, commessa in un negozio di dischi che aspira a diventare una musicista e per questo trascorre ore a studiare musica e frequenta sempre il Beneath the Underdog, e Indigo, un'insegnante che non ama i locali notturni e non segue il suo uomo. Una sera Bleek chiama una donna con il nome dell'altra, ma le cose precipitano quando entrambe si presentano al locale con lo stesso vestito, comprato da Bleek per loro a Parigi. Ne segue una lite, in cui Indigo fa notare a Bleek che il suo non \u00e8 amore ma mancanza di rispetto, mentre Clarke viene consolata da Shadow, che le offre di cantare nel suo nuovo gruppo e le chiede di essere la sua donna. Shadow cerca di togliere la leadership del gruppo a Bleek e questa gli sembra l'occasione giusta.\nIntanto Giant si trova sempre di pi\u00f9 nei guai con i creditori. Una sera due uomini gli spezzano tre dita della mano sinistra. Incontrato Bleek, Giant gli dice che \u00e8 caduto, ma poi gli dice la verit\u00e0. Bleek gli d\u00e0 ancora una volta il denaro necessario per saldare i debiti, ma nello stesso tempo lo licenzia.\nUna sera Bleek si reca al locale per suonare. Viene accolto da Giant, che non ha ancora saldato il suo debito. Mentre Bleek inizia a suonare, due uomini prendono Giant, lo portano sul retro e lo picchiano a sangue. Quando Bleek arriva ormai \u00e8 troppo tardi. Bleek si ribella e viene picchiato anche lui, selvaggiamente, con la sua stessa tromba. Il risultato \u00e8 che entra in coma.\nQuando si risveglia, Bleek si ritrova a casa sua ma non \u00e8 pi\u00f9 lo stesso. Non pu\u00f2 suonare, poich\u00e9 il labbro rotto si \u00e8 cicatrizzato malamente. Entra in depressione e distrugge tutti i suoi nastri.\nUna sera torna al locale, con la tromba a tracolla. Il locale \u00e8 pieno e sul palco c'\u00e8 il gruppo di Shadow e Clarke. I due lo invitano a salire, per suonare con loro. Bleek ci prova, ma non ci riesce. Uscito dal locale, umiliato e disperato, torna da Indigo e le chiede di sposarlo: lei accetta.\nI due hanno un figlio, Miles, a cui Bleek insegna a suonare la tromba. Un pomeriggio un gruppo di bambini inizia a chiamare Miles, per andare a giocare. Miles chiede il permesso a Bleek, che si dice d'accordo.\nStile.\nIn \"Mo' Better Blues\" Spike Lee utilizz\u00f2 per la prima volta quella che sarebbe divenuta una sua tecnica ricorrente: la carrellata, nella quale l'attore e la macchina da presa vengono posti entrambi su un carrello in movimento, dando la sensazione di disorientamento nello spettatore.\nProduzione.\nIl film fu prodotto dalla 40 Acres &amp; a Mule Filmworks, la casa di produzione del regista, e dalla Universal Pictures, che mise a disposizione di Spike Lee il pi\u00f9 grande budget che egli aveva avuto fino ad allora: dieci milioni di dollari. Lee per\u00f2 aveva chiesto undici milioni e mezzo, ma la Universal rifiut\u00f2, a causa dei flop di \"Bird\", diretto da Clint Eastwood nel 1988.\nPer \"Mo' Better Blues\", Spike Lee aveva bisogno di un nuovo montatore, poich\u00e9 Barry Alexander Brown, suo montatore di fiducia, stava girando un film. Lee chiam\u00f2 cos\u00ec Sam Pollard, che per\u00f2 rifiut\u00f2 inizialmente la sua offerta, perch\u00e9 impegnato con un altro film. Spike Lee non si scoraggi\u00f2 e dopo un mese lo richiam\u00f2, domandandogli se era ancora impegnato. I due s'incontrarono in un bar e trovarono un accordo.\nSceneggiatura.\nPer documentarsi, Lee lesse l'autobiografia di Charles Mingus e quella di Miles Davis. Uno dei fatti narrati da Davis \u00e8 stato citato nel film, nella scena in cui Bleek sgrida Shadows perch\u00e9 suona assoli troppo lunghi.\nCast.\nSpike Lee contatt\u00f2 Gregory Hines e Branford Marsalis, per il ruolo di Shadow Henderson. Lee trovava interessante far recitare un vero musicista. Ma Marsalis rifiut\u00f2 l'offerta, in quanto aveva poca esperienza nella recitazione. Comunque il musicista fece un cameo, nel ruolo di se stesso. Il ruolo di Shadow and\u00f2 cos\u00ec a Wesley Snipes, che aveva rifiutato un ruolo in \"Fa' la cosa giusta\", per interpretare un film sul baseball, \"Major League\".\nPer il ruolo del protagonista, Spike Lee pens\u00f2 subito a Denzel Washington: \"\u00abTi bastava vederlo per sapere che era destinato a grandi cose\u00bb\", disse il regista. Il ruolo di Bleek fu per Washington la prima parte da protagonista in un film.\nIl resto della band di Bleek fu composto da attori che avevano gi\u00e0 lavorato con Lee: Bill Nunn e Giancarlo Esposito. Per il quinto membro del gruppo, Lee scrittur\u00f2 il batterista Jeff \"Tain\" Watts. Il regista assunse un insegnante di musica per gli attori della band. Anche Branford Marsalis diede molti consigli. Il compito si rivel\u00f2 molto difficile soprattutto per Giancarlo Esposito, che comunque era l'unico a saper usare uno strumento musicale. \"\u00abLa musica che avremmo dovuto suonare superava di gran lunga le mie capacit\u00e0. Fu una sfida incredibile e non sono sicuro di aver superato la prova come avrei voluto. Un giorno eravamo a vedere le riprese, e Spike scoppi\u00f2 a ridere: le mie mani facevano una cosa e il pianoforte ne suonava un'altra... fortunatamente quella sequenza \u00e8 stata tagliata\u00bb\", dichiar\u00f2 l'attore.\nSamuel L. Jackson, altro attore che aveva gi\u00e0 lavorato con Spike Lee, interpret\u00f2 il ruolo di Madlock, un malavitoso zoppo. Jackson aveva problemi con le droghe, ma sembra che Spike Lee non ne fosse al corrente.\nSpike Lee interpret\u00f2 il ruolo di Giant, il manager di Bleek, e scelse la sorella Joie per il ruolo di Indigo. Per quanto riguarda Clarke, Lee scelse l'esordiente Cynda Williams. Questa scelta non fu condivisa da Marsalis: \"\u00abL'ho implorato di non far cantare Cynda Williams. Raymond Jones aveva creato un arrangiamento magnifico per \"Harlem Blues\", e quella canzone avrebbe potuto riscuotere un successo ancora pi\u00f9 grande se l'avesse interpretata una vera cantante, non lei\u00bb\", dichiar\u00f2 il musicista. I proprietari del club furono interpretati dai fratelli Turturro, il pi\u00f9 noto John e Nick.\nPer il ruolo di Big Stop, padre di Bleek, Spike Lee voleva Ossie Davis, ma l'attore era impegnato nelle riprese di un altro film, cos\u00ec la parte fu affidata a Dick Anthony Williams.\nRiprese.\nLe riprese del film iniziarono il 24 settembre 1989 e terminarono il 1\u00ba dicembre dello stesso anno. Il film fu interamente girato a New York. Gli esterni furono girati a Brooklyn, Manhattan e Harlem.\nFurono molte le discussioni tra Lee e suo padre, Bill, che si occupava della colonna sonora. Bill Lee era un purista del jazz, e non voleva usare effetti elettronici o altri effetti imposti dalle nuove tecnologie. Per questo fu allontanato varie volte dal set. I dissidi con il padre portarono Spike Lee a cercare un altro compositore per le musiche del film. Contatt\u00f2 cos\u00ec Terence Blanchard, chiedendogli se poteva usare una sua melodia, intitolata \"Sing Soweto\", creata per i bambini del Sudafrica. Blanchard rispose positivamente, ma in seguito il brano non fu inserito nel montaggio finale del film. Blanchard invece scrisse un nuovo arrangiamento, appositamente creato per il film. Lee, nella sua autobiografia, sostiene che comunque fu suo padre a offrire a Blanchard l'opportunit\u00e0 di dirigere l'orchestra.\nOltre alle difficolt\u00e0 con il padre, Spike Lee dovette affrontare altri problemi con la sorella Joie. Il ruolo di Indigo era il pi\u00f9 importante mai interpretato da essa, e l'attrice dichiar\u00f2 che quella fu la sua esperienza pi\u00f9 dura, soprattutto per quanto riguarda la scena di sesso interpretata con Denzel Washington. \"\u00ab\u00c8 stata un'esperienza davvero terribile. Non credo di essere riuscita a sentirmi davvero in intimit\u00e0 con lui, e penso che nel film si veda. La presenza di Spike ha creato una vera e propria tensione tra noi. Mi fa sentire a disagio ancora adesso, \u00e8 una scena che non riesco assolutamente a guardare\u00bb\", dichiar\u00f2 l'attrice.\nDurante la festa per la fine della postproduzione, il 18 marzo 1990, mor\u00ec Robin Harris, che era stato Sweet Dick Willie in \"Fa' la cosa giusta\" e che in \"Mo' Better Blues\" interpreta il comico che intrettiene il pubblico durante le pause dei numeri musicali. Harris aveva solo tre anni in pi\u00f9 di Spike Lee. Il film e il libro sulla lavorazione della pellicola furono dedicati a lui.\nAccoglienza.\nIl film usc\u00ec nelle sale cinematografiche statunitensi il 3 agosto 1990. L'incasso complessivo fu di 16.153.593 $.\nCritica.\nIl film ebbe recensioni contrastanti. Nessuno contest\u00f2 la riuscita del film come studio sul jazz, ma molti sembrarono preoccuparsi dei due manager ebrei del Beneath the Underdog, indecisi se il loro ritratto fosse antisemita oppure no. La Anti-Defamation League of B'nai B'rith giudic\u00f2 l'insistere sull'avarizia dei due fratelli come uno dei pi\u00f9 offensivi stereotipi sugli ebrei. John Turturro, che interpret\u00f2 uno dei due fratelli, si dichiar\u00f2 molto sorpreso per le lamentele dell'associazione. \"\u00abRimasi scioccato da quella reazione. Mia moglie \u00e8 ebrea. Noi non ne abbiamo mai discusso come un problema. Sono stati i media a definire \"tirchi bastardi\" i fratelli Flatbush\u00bb\", dichiar\u00f2 l'attore. L'avvocato di Spike Lee consigli\u00f2 al regista di scrivere una lettera aperta al \"New York Times\", nella quale dichiarare di non essere antisemita, ma Lee si rifiut\u00f2: \"\u00abPersonalmente ritenevo fosse sciocco, e in parte anche buffo, sostenere che in tutta la storia musicale americana nessun ebreo avesse mai sfruttato un musicista afroamericano\u00bb\", dichiar\u00f2.\nIn Europa il film \u00e8 stato accolto dalla critica con molte riserve, ed \u00e8 stato definito perlopi\u00f9 come un lungo videoclip.\nPer Fernanda Moneta il film \"\u00abnon \u00e8 una storia d'amore, bens\u00ec un film sulle relazioni: quella tra Bleek e il suo manager, suo padre, le sue donne, la sua band, la sua musica. Andando pi\u00f9 in profondit\u00e0, \u00e8 un film sulla relazione tra Spike Lee e il jazz, suo padre, la sua ossessione per il cinema\u00bb\".\nTra chi non apprezz\u00f2 il film ci fu anche la vedova di John Coltrane, a causa del linguaggio utilizzato, considerato da essa troppo volgare. Anche per questo motivo la vedova neg\u00f2 la possibilit\u00e0 di usare A Love Supreme, titolo di un album dell'artista, come titolo del film. Questo rese vano parte del lavoro di merchandising, che era stato impostato sullo slogan \"A Love Supreme - John Coltrane\" e su migliaia di magliette e poster che andarono al macero.\nColonna sonora.\nLa colonna sonora del film \u00e8 composta dai seguenti brani:"}
{"id": "996102", "revid": "729019", "url": "https://it.wikipedia.org/wiki?curid=996102", "title": "Legio XVIII", "text": "La Legio XVIII era una legione romana arruolata probabilmente nel 41-40 a.C. da Ottaviano, il futuro primo imperatore romano Augusto, e distrutta nella battaglia della foresta di Teutoburgo nell'anno 9. L'emblema della XVIII non \u00e8 noto.\nStoria.\nSono note diverse XVIII legioni prima di quella radunata da Ottaviano. Una prima Legio XVIII combatt\u00e9 in Cilicia, nel 56-53, agli ordini del governatore Gaio Cornelio Lentulo; sia Gaio Giulio Cesare che Pompeo Magno ebbero delle Legio XVIII nei propri eserciti nel corso della loro guerra civile, ed \u00e8 possibile che la XVIII di Pompeo fosse quella di Lentulo, dato che entrambi avevano comandato in oriente, mentre la XVIII di Cesare, se non fu distrutta sotto il comando di Caio Scribonio Curione in Africa, potrebbe essere stata la capostipite di quella di Ottaviano.\nQuale che sia l'ascendenza, la legione di Augusto fu probabilmente arruolata da Ottaviano dopo la battaglia di Filippi, probabilmente per far fronte alla minaccia di Sesto Pompeo, il figlio di Pompeo Magno che tenne sotto controllo la Sicilia e la relativa fornitura di grano per la citt\u00e0 di Roma. In seguito la legione combatt\u00e9 per Ottaviano contro Marco Antonio, fino alla vittoria definitiva nella battaglia di Azio (31 a.C.). In seguito i veterani della legione ricevettero come premio per il congedo delle terre in Veneto: \u00e8 possibile quindi che fossero stati reclutati in Gallia Cisalpina.\nDopo una possibile, ma non documentata, permanenza in Aquitania, la XVIII fu inviata, probabilmente attorno al 15 a.C., sulla frontiera del Reno, assieme alle legioni XVI \"Gallica\" e XVII. Le legioni germaniche furono impegnate nelle campagne di Augusto: sotto gli ordini dei generali Druso maggiore (13-9 a.C.) e Tiberio (8 a.C. e 4-5 d.C.) portarono a termine la conquista della Germania. Durante questo periodo il probabile campo della XVIII fu \"Castra Vetera\".\nCon la fine della campagna di Tiberio, le nuove conquiste vennero organizzate a provincia, e Publio Quintilio Varo fu scelto come governatore. Nel 9 il capo dei Cherusci, nonch\u00e9 alleato romano, Arminio organizz\u00f2 una trappola contro i Romani: inform\u00f2 Varo di una inesistente rivolta delle trib\u00f9 occidentali, e lo consigli\u00f2 di portare l'esercito sul Reno. Varo si mosse con tre legioni, la XVII, la XVIII e la XIX, ma il tradimento di Arminio fece scattare la trappola: le legioni, bloccate vicino Osnabr\u00fcck, vennero sconfitte e distrutte nella battaglia della foresta di Teutoburgo.\nFu solo sotto i regni di Tiberio e Caligola che le aquile della legione sterminata furono riconquistate. Mai pi\u00f9 una legione romana ricevette il numero XVIII."}
{"id": "996224", "revid": "767487", "url": "https://it.wikipedia.org/wiki?curid=996224", "title": "Camuffamento", "text": "Il camuffamento \u00e8 un metodo di occultamento che consente ad animali, mezzi militari ed altri oggetti altrimenti potenzialmente visibili, di non attirare l'attenzione, confondendosi con l'ambiente circostante.\nDifferente del camuffamento \u00e8 la mimetizzazione, una delle tecniche di mimetismo, cio\u00e8 di imitazione, che intende la capacit\u00e0 di ingannare per trarne un vantaggio evolutivo nella specie animale e/o vegetale. Il camuffamento invece \u00e8 una tecnica con la quale alcune specie, veicoli e persone, tentano di dissimulare la loro natura, imitando gli aspetti esteriori di altre.\nTecnica.\nI fattori che vengono presi in considerazione quando si camuffa un oggetto sono tre: colore, brillantezza e forma. Un oggetto camuffato deve avere un colore il pi\u00f9 possibile somigliante a quello dell'ambiente in cui si trova, le superfici riflettenti vengono coperte o brunite in modo da evitare riflessi luminosi, la forma viene dissimulata, ad esempio mediante l'applicazione di strisce di stoffa irregolari, in modo si confonda con lo sfondo della vegetazione e l'identificazione dell'oggetto da una certa distanza risulti assai difficile.\nCamuffamento degli animali.\nGli animali ricorrono al camuffamento o mimetismo criptico in molti altri ambiti con tecniche di mimetismo nascondendosi sotto la sabbia o con altri metodi, come le mosche imitatrici.\nTra gli esempi si possono annoverare il manto chiazzato del leopardo e le farfalle che assomigliano a foglie. Il camuffamento \u00e8 una forma di inganno visivo;\nSecondo la teoria della selezione naturale concepita da Charles Darwin, un tratto fenotipico come quello del camuffamento, ovvero possedere caratteristiche tali da confondersi con l'ambiente circostante, possono aiutare un animale a sopravvivere e la propriet\u00e0 tender\u00e0 a propagarsi a tutte le generazioni successive.\nIl camuffamento militare.\nIl camuffamento militare \u00e8 una della vasta serie di tecniche di inganno e occultamento da tutti i metodi di scoperta, compresi quelli che utilizzano il suono o sono basati sul radar, casi in cui vengono usati dei dispositivi ingannatori (\"decoy\" in inglese) o di disturbo elettronico (in inglese \"radar jamming\").\nEsempio tipico \u00e8 la tenuta detta \"mimetica\" dei soldati moderni."}
{"id": "996244", "revid": "125683984", "url": "https://it.wikipedia.org/wiki?curid=996244", "title": "Matteo Garrone", "text": "Ottiene grande successo grazie al suo film trasposizione cinematografica di \"Gomorra\", vincitore del Grand Prix Speciale della Giuria al Festival di Cannes, di cinque European Film Awards, sette David di Donatello e nominato ai Golden Globe per il miglior film straniero.\nBiografia.\nL'esordio nel documentario.\nFiglio del critico teatrale romano Nico Garrone e della fotografa Donatella Rimoldi, figlia a sua volta dell'attore spezzino degli anni quaranta Adriano Rimoldi, si dedica al cinema fin da giovane: dopo il diploma al Liceo artistico Ripetta nel 1986 lavora come aiuto-operatore, per poi dedicarsi a tempo pieno alla pittura. Nel 1996 vince il \"Sacher d'Oro\" con il cortometraggio \"Silhouette\", che l'anno successivo diventer\u00e0 uno dei tre episodi del suo primo lungometraggio \"Terra di mezzo\", un collage di tre storie di immigrazione a Roma in cui i confini tra fiction e documentario tendono a sfumare. Lo stesso anno gira con Carlo Cresto-Dina un documentario a New York sul pentecostalismo dal titolo \"Bienvenido espirito santo\".\nI primi film.\nNel 1998 gira a Napoli, sempre per Cresto-Dina, il documentario \"Oreste Pipolo, fotografo di matrimoni\". Con Massimo Gaudioso e Fabio Nunziata, reduci dal film indipendente \"Il caricatore\", gira \"Il caso di forza maggiore\", tratto da un racconto di Massimo Bontempelli. Dello stesso anno \u00e8 il suo secondo lungometraggio, \"Ospiti\", che viene premiato alla Mostra d'Arte Cinematografica di Venezia: un'altra storia di emigrazione che conferma l'interesse del regista per il realismo, questa volta pi\u00f9 attento all'incertezza esistenziale dei personaggi che alle condizioni sociali. Il film conferma un metodo di lavorazione che Garrone seguir\u00e0 anche nei suoi film pi\u00f9 ambiziosi: troupe ridotta al minimo, riprese in ambienti reali, uso della cinepresa a spalla, del sonoro in presa diretta e di attori non professionisti. Ne deriva un cinema aperto all'improvvisazione, che rifiuta la spettacolarit\u00e0 fine a se stessa per mettersi al servizio della realt\u00e0.\nLa stessa poetica \u00e8 evidente anche in \"Estate romana\" (2000), che pur avvicinandosi pi\u00f9 dei precedenti al genere della commedia mantiene uno stile quasi documentaristico: pi\u00f9 che alla narrazione, Garrone sembra interessato all'ambientazione unica (una Roma sconvolta dai cantieri alla vigilia del Giubileo), e all'omaggio alla stagione dei teatri underground degli anni settanta, da cui provengono molti degli interpreti.\nLa svolta.\nIl successo di critica (ma non ancora di pubblico) arriva nel 2002 con \"L'imbalsamatore\", con cui si aggiudica il David di Donatello per la migliore sceneggiatura. Il film segna una svolta nella carriera e nella poetica di Garrone. Grazie al budget pi\u00f9 consistente rispetto ai lavori precedenti (la societ\u00e0 di produzione \u00e8 la Fandango di Domenico Procacci che produrr\u00e0 anche i film successivi), all'attenzione per lo scorrere della realt\u00e0 si unisce una rigorosa ricerca formale, influenzata dagli studi artistici di Garrone e dai suoi dipinti su tavole. Liberamente ispirato a un fatto di cronaca, \"L'imbalsamatore\" ricombina gli elementi del noir in una storia in bilico tra il realismo e astrazione pittorica.\nLa stessa tensione formale sta alla base di \"Primo amore\" (2004), drammatica storia, ancora una volta tratta dalla cronaca, di un uomo ossessionato dalla magrezza femminile e dal desiderio di controllo assoluto sull'essere amato. Il film esaspera le caratteristiche del precedente: la storia \u00e8 divisa tra la registrazione neutra della realt\u00e0 (evidente in una delle scene iniziali, interamente realizzata da un'unica inquadratura a cinepresa quasi immobile per oltre tre minuti) e un'elaborazione visiva che tende all'astrattismo. Il film si avvale della collaborazione dello scrittore vicentino Vitaliano Trevisan nel duplice ruolo di attore e sceneggiatore.\nNel 2006 fa un cameo nel film \"Il caimano\" di Nanni Moretti, nel ruolo di un direttore della fotografia.\nIl successo.\nNel 2008 esce nei cinema italiani \" Gomorra\", tratto dal libro-inchiesta di Roberto Saviano, che consacra definitivamente il regista: il film vince il Grand Prix al Festival di Cannes, oltre che riconoscimenti di miglior film, regia, sceneggiatura, fotografie, interpretazione maschile agli European Film Awards e una nomination al Golden Globe. Lo stesso anno produce anche \"Pranzo di ferragosto\", esordio del suo sceneggiatore e aiuto-regista Gianni Di Gregorio.\nNel 2012 gira \"Reality\", che gli fa vincere nuovamente il Grand Prix a Cannes. Il film \u00e8 una commedia grottesca sull'influenza negativa che hanno i reality show sulle persone, mentre nel 2013 gira uno spot pubblicitario per Bulgari interpretato da Eric Bana.\nNel 2015 dirige un cast internazionale comprendente tra gli altri Salma Hayek, Vincent Cassel, John C. Reilly e Toby Jones ne \"Il racconto dei racconti - Tale of Tales\", in concorso al Festival di Cannes 2015. Il film, un adattamento di tre racconti della raccolta di fiabe \"Lo cunto de li cunti\" di Giambattista Basile, \u00e8 un fantasy dalle tinte horror.\nNel 2016 viene proiettato il suo cortometraggio \"Before Design: Classic\" al Salone del mobile di Milano.\nNel 2018 esce \"Dogman\", ispirato alle vicende del cosiddetto \"delitto del Canaro\" compiuto da Pietro De Negri; presentato in concorso al Festival di Cannes 2018, \u00e8 valso al suo protagonista, Marcello Fonte, il Prix d'interpr\u00e9tation masculine. Il film viene in seguito selezionato come candidato dell'Italia per l'Oscar al miglior film straniero per il 2019.\nA dicembre 2019 esce la sua versione di Pinocchio, che tra gli interpreti vede Roberto Benigni nei panni di Geppetto. Il film ottiene due candidature ai Premi Oscar 2021: Migliori costumi e Miglior trucco.\nArchimede.\nNel 2000, Garrone ha fondato la propria casa di produzione cinematografica denominata \"Archimede\". Con essa il regista romano ha co-prodotto \"Estate romana\" (2000), \"Pranzo di ferragosto\" (2008)\", Reality\" (2012), \"Il racconto dei racconti - Tale of Tales\" (2015) e \"Dogman\" (2018).\nDal 2016 Garrone e Archimede stanno sviluppando un nuovo adattamento sul grande schermo della favola di \"Pinocchio\", diretto da Garrone stesso, che vedr\u00e0 tra gli interpreti Roberto Benigni (il quale ne aveva gi\u00e0 realizzato una sua trasposizione cinematografica nel 2002) nel ruolo di Geppetto. Il regista rilascia la prima immagine del film il 29 marzo 2019, e il teaser trailer il 3 luglio dello stesso anno.\nNel 2018 diventa docente all'Universit\u00e0 IULM di Milano nel master di Arti del racconto, tenendo il corso \"Il racconto cinematografico: il film di finzione\" in collaborazione con Mario Martone.\nLa fiaba nel cinema di Garrone.\nAnalizzando i personaggi e le rispettive funzioni attribuite in maniera ricorrente nella filmografia di Garrone, si assiste al suo intento di voler sublimare anche argomenti di pressante attualit\u00e0 presenti nel cinema contemporaneo, con elementi chiaramente riferibili alla tradizione favolistica.\nA partire da \"L'imbalsamatore\" del 2002 infatti, \u00e8 possibile ravvisare un filo rosso che accomuna gran parte della sua produzione, con una chiara propensione a questa tendenza narrativa, quella della fiaba europea, perpetuandone la trasmissione dei contenuti alla maniera orale, attraverso la macchina da cinepresa.\nIl riferimento non si limita alla messa in scena di nani, giganti, principesse, castelli e orchi come pi\u00f9 esplicitamente si assiste ne \"Il racconto dei racconti - Tale of Tales\" del 2015, ma anche in altri lungometraggi del cineasta romano, come \"Reality\" del 2012, dove il protagonista si fa accecare da un repentino successo dubbio e frivolo, o prima ancora in \"Primo amore\" del 2004, dove Sonia \u00e8 vittima dei giochi di seduzione di un uomo ambiguo che pur non possedendo alcun fascino, riesce a soggiogare la protagonista; o pi\u00f9 direttamente, il giovane Valerio, apprendista presso il nano repulsivo Peppino, ne \"L'imbalsamatore\"."}
{"id": "996601", "revid": "834", "url": "https://it.wikipedia.org/wiki?curid=996601", "title": "One-time pad", "text": ""}
{"id": "996678", "revid": "123765999", "url": "https://it.wikipedia.org/wiki?curid=996678", "title": "Il bugiardo", "text": "Il bugiardo \u00e8 un'opera teatrale in tre atti in prosa di Carlo Goldoni, andata in scena con successo per la prima volta a Mantova nella primavera del 1750.\nPur sviluppando la vicenda in modo del tutto originale, l'autore trasse ispirazione, dopo averlo visto a teatro nel 1742 a Firenze in una traduzione poco felice, da \"Il bugiardo\" di Corneille, che a sua volta si era rifatto a \"La verdad sospechosa\" del messicano Juan Ruiz de Alarc\u00f3n.\nRimasta nel repertorio teatrale durante tutto l\u2019Ottocento, la commedia viene riproposta anche ai giorni nostri.\nTrama.\nVenezia. Lelio, figlio di Pantalone, \u00e8 un ribaldo mentitore compulsivo che fa delle bugie, da lui definite \"spiritose invenzioni\", una specie di missione. Cerca di conquistare Rosaura, ma alla fine rimarr\u00e0 vittima delle sue stesse menzogne.\nPoetica.\nPer Giuseppe Ortolani, si tratta, nel rifacimento, di un'opera inconfondibilmente goldoniana, \u00e8 nell'insieme riuscita.\nHa scritto l'autore nella prefazione per l'edizione a stampa: \"Io ho dato un giro assai pi\u00f9 brillante ad una tale Commedia. Ho posto al confronto dell'uomo franco un timido, che lo fa risaltare. Ho posto il mentitore in impegni molto ardui e difficili da superare, per maggiormente intralciarlo nelle bugie medesime, le quali sono per natura cos\u00ec feconde, che una ne suol produr pi\u00f9 di cento, e l'une han bisogno dell'altre per sostenersi\"."}
{"id": "996885", "revid": "729019", "url": "https://it.wikipedia.org/wiki?curid=996885", "title": "Domenico Bruni (cantante)", "text": "Nato a Fratta (cittadina che in seguito adotter\u00e0 il nome Umbertide) da una modesta famiglia. Studi\u00f2 canto a Urbania alle direttive del maestro Paciotti, divenendo quasi subito una celebrit\u00e0 nel suo ramo, tanto che a sedici anni era gi\u00e0 una voce affermata della lirica.\nPer conservare il suo magnifico timbro vocale fu castrato, secondo un'usanza all'epoca molto diffusa.\nCos\u00ec part\u00ec per Roma per esibirsi nei teatri pi\u00f9 importanti. Lavor\u00f2 anche al Teatro San Carlo di Napoli e alla Scala di Milano.\nDal 1787 al 1790, fu in Russia con il maestro di cappella Domenico Cimarosa, al servizio della zarina Caterina II di Russia; nel 1778 cant\u00f2 al teatro imperiale di San Pietroburgo. Raggiunse l'apice esibendosi a Londra nel 1793, primo tra tutti i lirici italiani."}
{"id": "996905", "revid": "2519", "url": "https://it.wikipedia.org/wiki?curid=996905", "title": "La casa nova", "text": "La casa nova \u00e8 un'opera teatrale in tre atti in dialetto veneziano di Carlo Goldoni scritta nel 1760 e rappresentata per la prima volta nel Teatro San Luca l'11 dicembre di quell'anno. L'accoglienza del pubblico fu particolarmente calorosa e venne successivamente replicata molte volte fino alla chiusura del Carnevale dell'anno successivo. \nL'opera \u00e8 stata definita una commedia veneziana di ambiente alto-borghese e costituisce un sorta di prolungamento de \"I rusteghi\".\nTrama.\nL'azione scenica prende avvio dalla descrizione di un trasloco: Anzoletto e Cecilia, una coppia di giovani sposi, si apprestano a trasferirsi in una casa pi\u00f9 ricca proprio quando sono ridotti al massimo della povert\u00e0, avendo dissipato tutto il patrimonio di cui disponevano. Anzoletto, per mantenere lo stile di vita della sua altezzosa moglie Cecilia, si \u00e8 indebitato fino al collo, facendo molto arrabbiare il suo ricco zio Cristoforo che non \u00e8 pi\u00f9 disposto a foraggiarlo. Quando i creditori stanno per procedere al sequestro dei beni di Anzoletto (abbandonato anche dagli \"amici\" di comodo di cui i coniugi si erano circondati, compreso un conte), Cecilia - ravvedutasi - riesce a convincere Cristoforo ad intervenire: lo zio paga i debiti del nipote, a patto che abbandoni la nuova casa, troppo grande e costosa per le sue possibilit\u00e0.\nPoetica.\nScrisse l'autore nella prefazione all'edizione a stampa: \"S'io non avessi composto che questa sola commedia, credo che essa bastato avrebbe a procurarmi quella riputazione che acquistata mi sono con tante altre. Mi pare di non aver niente in essa da rimproverarmi, ed oserei proporla altrui per modello, se lusingar mi potessi che le opere mie fossero degne di imitazione\".\nL'opera, che costituisce uno dei maturi capolavori di Goldoni, \u00e8 incentrata su due temi-chiave della vita della sua Repubblica: lo sperpero economico (interi patrimoni dissolti, ad esempio, nel giro di una notte al tavolo da gioco: tema affrontato anche ne \"Il giuocatore\") e l'inutile smania di \"pompa\" e \"gala\" quando autocontrollo e dirittura morale della borghesia di un tempo paiono ai pi\u00f9 un lontano ricordo."}
{"id": "996930", "revid": "125659526", "url": "https://it.wikipedia.org/wiki?curid=996930", "title": "Boemondo III d'Antiochia", "text": "Biografia.\nBoemondo era figlio di Costanza d'Antiochia e del suo primo marito Raimondo di Poitiers. Il padre perse la vita nella Battaglia d'Inab il 29 giugno 1149 e sua madre Costanza tenne la reggenza fino alla sua maggiore et\u00e0. Nel frattempo Costanza aveva contratto un secondo matrimonio con Rinaldo di Ch\u00e2tillon, che govern\u00f2 in qualit\u00e0 di Principe di Antiochia fino al 1160 quando fu catturato ad Aleppo, dove rimase prigioniero fino al 1176. Nonostante Boemondo fosse ormai in et\u00e0 per ottenere la reggenza, sua madre Costanza si oppose e fu necessario l'intervento di re Baldovino III di Gerusalemme che dichiar\u00f2 Boemondo il legittimo erede al principato. Nel 1163 Costanza chiese l'aiuto del Regno armeno di Cilicia per rivendicare la reggenza ma gli stessi cittadini di Antiochia le si ribellarono costringendola alla fuga e all'esilio. In quello stesso anno Costanza mor\u00ec lasciando il pieno controllo del principato al legittimo erede Boemondo.\nIn qualit\u00e0 di Principe di Antiochia, Boemondo marci\u00f2 nel 1164, insieme alle truppe di Raimondo III di Tripoli alla volta di Harim posta sotto assedio dall'esercito di Norandino; quando costui lev\u00f2 l'assedio dalla citt\u00e0, Boemondo e Raimondo lo inseguirono e nella conseguente battaglia di Harim entrambi caddero prigionieri del nemico.\nRe Amalrico I di Gerusalemme torn\u00f2 dalla sua campagna per l'invasione dell'Egitto per prendere la reggenza del Principato d'Antiochia e grazie al suo intervento e a quello del cognato di Boemondo, l'imperatore bizantino Manuele I Comneno e ad un lauto riscatto, nel 1165 Boemondo venne rilasciato.\nLa liberazione di Boemondo \u00e8 da spiegarsi innanzitutto con la paura di Norandino di un intervento bizantino in Siria, proprio per questo motivo lo stesso Boemondo, appena liberato, fece presto visita a Costantinopoli, dove accett\u00f2 incondizionatamente la richiesta di Manuele di permettere il rientro al patriarca ortodosso di Antiochia, Atanasio II, nonostante le rimostranze del patriarca latino Aimerico di Limoges che abbandon\u00f2 la citt\u00e0, dopo aver proclamato l'interdetto e non torn\u00f2 se non dopo la morte di Atanasio nel 1170.\nNel 1166 il futuro imperatore bizantino Andronico I Comneno, allora governatore della Cilicia, giunse ad Antiochia attratto dalle voci sulla bellezza della sorella di Boemondo, Filippa. Tra i due nacque una relazione che suscit\u00f2 le ire sia di Boemondo che di Manuele I, visto che la donna era sua cognata e per la Chiesa il rapporto amoroso tra i due era considerato incestuoso. Per questo motivo Andronico venne costretto a fuggire a Gerusalemme dove sedusse anche la regina Teodora Comnena, nipote di Manuele I e moglie di Baldovino III di Gerusalemme.\nNel 1172 Boemondo invase l'Armenia in rappresaglia all'alleanza di Mleh d'Armenia, sovrano del Regno armeno di Cilicia con il suo avversario Norandino, e nel 1177, insieme all'esercito di Raimondo III e di Filippo, Conte delle Fiandre, allora in Terrasanta in pellegrinaggio, assedi\u00f2 nuovamente Harim senza per\u00f2 riuscire a riconquistarla.\nNel 1180 Boemondo e Raimondo III cercarono di influenzare le vicende interne del Regno di Gerusalemme, allora governato da Baldovino IV ammalato di lebbra. Poich\u00e9 il sovrano di Gerusalemme non aveva eredi, era opportuno che Sibilla di Gerusalemme contraesse seconde nozze con un candidato opportuno ed alleato di Boemondo e Raimondo, che i due alleati individuarono in Baldovino di Ibelin, un nobile cavaliere del regno di Gerusalemme, ma lo stesso Baldovino anticip\u00f2 le loro mosse facendo sposare sua sorella con Guido di Lusignano.\nIn quello stesso periodo Boemondo ripudi\u00f2 sua moglie Teodora, nipote dell'imperatore Manuele I, da poco deceduto, e spos\u00f2 una donna di nome Sibilla, la quale, secondo le cronache di Guglielmo di Tiro aveva la cattiva fama di \"praticare le arti stregonesche\". Per questo motivo Boemondo venne scomunicato dal papa Alessandro III e la citt\u00e0 di Antiochia sub\u00ec un nuovo interdetto. Ci\u00f2 non scoraggi\u00f2 affatto Boemondo che in rappresaglia alla scomunica imprigion\u00f2 il patriarca latino Aimerico e gli altri vescovi saccheggiandone le chiese.\nA lui cerc\u00f2 di opporsi il Arcivescovo di Cesarea Eraclio che venne inviato dalla Chiesa Cattolica nel 1181 per tentare una mediazione insieme alla collaborazione di Rinaldo di Ch\u00e2tillon, Raimondo III, al Gran Maestro dei Cavalieri Templari Arnoldo de Toroja e al Gran Maestro degli Ospitalieri Roger de Moulins, ma le trattative non ebbero seguito e Boemondo scacci\u00f2 tutti gli emissari.\nNel 1183 Antiochia venne minacciata dall'avanzata di Saladino con il quale Boemondo fu costretto a stipulare un trattato di pace.\nNel contempo acquist\u00f2 la citt\u00e0 di Tarso dal sovrano armeno Ruben III per rendere Antiochia maggiormente difendibile.\nIntanto a Gerusalemme la sempre maggiore incapacit\u00e0 di Baldovino IV di sostenere il peso della corona lo indussero a nominare co-reggente al trono il figlio di primo letto di Sibilla, con il titolo di Baldovino V insieme a Raimondo III, sostenuto da gran parte dei nobili del regno e dallo stesso Boemondo.\nTuttavia la morte improvvisa di Baldovino IV e di suo nipote subito dopo nel 1185 impedirono una pronta risposta dei nobili e di Boemondo e Raimondo III al tentativo, riuscito, di ottenere la corona da parte di Sibilla e di suo marito Guido di Lusignano nel 1186.\nIl regno dei due sposi si rivel\u00f2 davvero disastroso per Gerusalemme che cadde sotto l'assalto di Saladino dopo la battaglia di Hattin del 1187. Boemondo non era presente alla sconfitta delle armate cristiane, mentre lo era suo figlio Raimondo che riusc\u00ec a fuggire insieme a Raimondo III di Tripoli.\nSubito dopo la presa di Gerusalemme Saladino tent\u00f2 l'invasione di Antiochia che fu sventata solo grazie all'aiuto della flotta normanna di Margarito da Brindisi inviata dal re di Sicilia, Guglielmo II.\nIl suo alleato di sempre, Raimondo III di Tripoli mor\u00ec subito dopo, lasciando come erede al principato di Antiochia il figlio maggiore di Boemondo e suo pupillo, Raimondo. Tuttavia Boemondo ignor\u00f2 il volere di Raimondo e nomin\u00f2 come erede al titolo di Conte di Tripoli l'altro suo figlio, il futuro Boemondo IV d'Antiochia.\nNel 1190 Boemondo accolse nel suo principato ci\u00f2 che restava del contingente germanico della Terza Crociata, che aveva assistito alla morte del loro comandante, l'Imperatore del Sacro Romano Impero Federico Barbarossa, morto durante il viaggio ed i cui resti vennero sepolti proprio ad Antiochia. Boemondo partecip\u00f2 molto marginalmente alla crociata, temendo la rappresaglia di Saladino.\nNel 1194 Boemondo venne fatto prigioniero dal sovrano armeno Leone II d'Armenia, il quale, dopo aver conquistato il castello di Bagras lungo il confine settentrionale del principato di Antiochia, togliendolo dalle mani di Saladino, ricevette la richiesta di restituzione da parte di Boemondo e dei Templari che ne erano i legittimi detentori. Con il pretesto di una trattativa Leone attir\u00f2 Boemondo al castello di Bagras facendolo cadere in una trappola e imprigionandolo successivamente a Sis. Durante la prigionia Boemondo venne costretto a cedere il titolo del principato a Leone II e venne liberato solo grazie all'intercessione del nuovo sovrano del Regno di Gerusalemme, Enrico II di Champagne, con la promessa ulteriore di abbandonare ogni pretesa sul Regno d'Armenia.\nIn aggiunta a ci\u00f2 nel 1195 Boemondo fu costretto a rafforzare la sua \"alleanza\" con il sovrano d'Armenia facendo sposare suo figlio Raimondo con la nipote di Leone II, Alice d'Armenia, figlia di Ruben III d'Armenia.\nBoemondo mor\u00ec nel 1201 e la successione al principato d'Antiochia venne contesa tra suo figlio secondogenito Boemondo IV e Raimondo Rupeno, figlio di Alice d'Armenia e Raimondo IV."}
{"id": "996981", "revid": "228587", "url": "https://it.wikipedia.org/wiki?curid=996981", "title": "Mesh (unit\u00e0 di misura)", "text": "Le mesh (o materiali a maglia) sono unit\u00e0 di misura anglosassone corrispondente al numero di maglie per pollice lineare, generalmente utilizzate per determinare distribuzione di dimensione di particelle di materiali granulari. \nPer esempio, un campione di un carico di noccioline americane pu\u00f2 essere posizionato sopra una griglia a maglie di 5 mm di apertura. \nQuando la griglia \u00e8 agitata i pezzi piccoli rotti e la polvere passano attraverso le maglie mentre le noccioline intere rimangono trattenute. \nUn compratore commerciale di noccioline pu\u00f2 usare un test come questo per determinare se un lotto di noccioline ha troppi pezzi rotti. Questo test \u00e8 tipico in alcune industrie, e per facilitare i test in modo uniforme sono state stabilite varie serie standardizzate di mesh.\nScala Tyler Equivalent.\nLa serie pi\u00f9 conosciuta. La dimensione in mesh di Tyler indica esattamente il numero di aperture per pollice lineare di maglia. Per esempio, una maglia 4 secondo Tyler \u00e8 una maglia che ha esattamente 4 aperture per pollice lineare e 16 per pollice quadro. Questo sistema di numerazione porta ad avere maglie pi\u00f9 strette per numeri di mesh maggiori. Le aperture di due mesh adiacenti in scala differiscono per un valore formula_1.\nPer calcolare la grandezza di apertura in una mesh la larghezza dei fili che formano la griglia va tenuta in conto. In pratica le aperture di mesh si determinano con la tabella sottostante.\nMateriali granulari.\nPolveri e materiali granulari sono descritti come aventi una certa dimensione in mesh (usata quindi come unit\u00e0 di misura). Ad esempio sabbia a 30 mesh. Di per s\u00e9 questa descrizione \u00e8 un po' ambigua, una specifica pi\u00f9 precisa indica che un materiale passa attraverso una specifica griglia (mesh) ma viene trattenuta da una griglia pi\u00f9 fine. Questa descrizione ha portato a stabilire un range di dimensione delle particelle."}
{"id": "997054", "revid": "834", "url": "https://it.wikipedia.org/wiki?curid=997054", "title": "Rss", "text": ""}
{"id": "997175", "revid": "599013", "url": "https://it.wikipedia.org/wiki?curid=997175", "title": "Calamb\u00e1 (Laguna)", "text": ""}
{"id": "997210", "revid": "287204", "url": "https://it.wikipedia.org/wiki?curid=997210", "title": "Onde sinusoidali", "text": "\u00c8 una descrizione in termini matematici di un'onda con un unico movimento oscillatorio, la cui forma pu\u00f2 essere descritta quindi grazie a questa sua essenzialit\u00e0 attraverso una funzione sinusoidale (da cui il nome).\nIn termini acustico-musicali indica un suono cosiddetto \"puro\", composto cio\u00e8 da una sola frequenza, praticamente non riscontrabile in natura.\nIn questo senso \u00e8 un termine spesso legato al concetto di \"mattone del suono\".\nSi rimanda ad approfondimenti di \"fisica acustica\" ed in particolare di \"composizione del suono\"."}
{"id": "997338", "revid": "116495822", "url": "https://it.wikipedia.org/wiki?curid=997338", "title": "La Betulia Liberata", "text": "La Betulia Liberata (K 118) \u00e8 un oratorio in due parti per solisti, coro e orchestra, composto nel 1771 (perci\u00f2 a 15 anni) da Wolfgang Amadeus Mozart su testo di Pietro Metastasio e ispirato al biblico \"Libro di Giuditta\".\n\u00c8 l'unica composizione di questo genere realizzata dal grande maestro austriaco, in occasione di un suo soggiorno a Padova. Stilisticamente prende a modello Josef Myslive\u010dek, Leonardo Leo e Johann Adolph Hasse. \u00c8 composta di sedici arie con parti per solisti o coro, recitativi accompagnati con l'orchestra e recitativi secchi con il clavicembalo.\nNon fu rappresentata durante la vita di Mozart.\nL'opera.\nParte prima\nParte seconda\nRegistrazioni.\nTutte le registrazioni sono riversate in doppio CD."}
{"id": "997378", "revid": "712828", "url": "https://it.wikipedia.org/wiki?curid=997378", "title": "Amon Hen", "text": ""}
{"id": "997436", "revid": "251304", "url": "https://it.wikipedia.org/wiki?curid=997436", "title": "Classe Ingul", "text": "Le unit\u00e0 appartenenti alla classe Ingul (progetto 1452-1453 secondo la classificazione russa) sono rimorchiatori di grandi dimensioni progettati per svolgere compiti di salvataggio e recupero.\nLa classificazione russa per queste navi \u00e8 \"Spastel'niy Buksir\" (SB: rimorchiatore da salvataggio).\nTecnica.\nI classe Ingul hanno dimensioni notevoli, e sono molto ben equipaggiati. Infatti, le dotazioni di bordo comprendono due argani per il rimorchio, un sistema per il trasferimento a bordo dell'equipaggio di navi in difficolt\u00e0, pompe di salvataggio, quattro cannoni ad acqua con ruolo antincendio ed alcune piccole imbarcazioni.\nInoltre, hanno anche una buona capacit\u00e0 di carico.\nLe loro dotazioni rendono questi rimorchiatori estremamente efficaci, e li mettono in grado di agire con notevoli possibilit\u00e0 di successo.\nUtilizzo.\nQuesti rimorchiatori vengono utilizzati prevalentemente per compiti di salvataggio e recupero.\nLa classe comprende sei unit\u00e0, tutte costruite nei cantieri navali di San Pietroburgo. Quattro di queste sono in servizio con la Marina Russa.\nAltri due esemplari sono in servizio con compiti civili."}
{"id": "997506", "revid": "1013865", "url": "https://it.wikipedia.org/wiki?curid=997506", "title": "Calabarzon", "text": "Calabarzon \u00e8 una regione delle Filippine, posta nella parte meridionale dell'isola di Luzon. Il suo nome ufficiale \u00e8 Regione IV-A; il capoluogo regionale \u00e8 la citt\u00e0 di Calamba.\nIl termine \"Calabarzon\" \u00e8 un acronimo dei nomi delle varie provincie che ne fanno parte: Cavite, Laguna, Batangas, Rizal e QueZon.\nStoria.\nIl 17 maggio 2002 la regione IV di Southern Tagalog \u00e8 stata divisa per formare due nuove regioni distinte, la IV-A, Calabarzon, e la IV-B, Mimaropa.\nGeografia fisica.\nLa regione \u00e8 compresa tra Luzon Centrale e la Regione Capitale Nazionale a nord, e Bicol a sud. Solo la provincia di Quezon, la pi\u00f9 grande, si affaccia sia sul mare delle Filippine ad est che sul mar Cinese Meridionale ad ovest. Batangas si affaccia solo su quest'ultimo, Cavite anche sulle acque interne del lago di Laguna de Bay, Rizal e Laguna solo sul suddetto lago.\nCalabarzon \u00e8 attraversata dalla catena montuosa della Sierra Madre e presenta numerosi vulcani, attivi e spenti. Nella provincia di Quezon, sul Mare delle Filippine ci sono le isole maggiori di questa regione: le isole Alabat e le isole Polillo.\nSuddivisioni politiche.\nLa regione si divide in 5 province e in 14 citt\u00e0 componenti e 131 municipalit\u00e0.\nCitt\u00e0.\nCitt\u00e0 privilegiate:\nCitt\u00e0 componenti:\nEconomia.\nLa parte settentrionale della Regione risente moltissimo dell'influenza della vicina area metropolitana di Manila con la quale contribuisce al mantenimento della maggiore e pi\u00f9 avanzata area industriale delle Filippine.\nGeneralmente \u00e8 molto sviluppata la pesca mentre nell'agricoltura sono in netta diminuzione la coltivazione di canna da zucchero e caff\u00e8, prodotti di cui questa zona era particolarmente ricca, mentre soprattutto Quezon \u00e8 tuttora molto attiva nella produzione di noci di cocco e suoi derivati come l'olio di cocco e la copra.\nIn crescita anche il turismo legato alle bellezze naturali dell'interno, alle spiagge e agli appassionati di immersioni subacquee."}
{"id": "997525", "revid": "2110845", "url": "https://it.wikipedia.org/wiki?curid=997525", "title": "Eugenio Lecaldano", "text": "Biografia.\nNel 1964 consegue la laurea in Filosofia presso l'Universit\u00e0 degli Studi di Roma \"La Sapienza\" e nello stesso ateneo frequenta il corso di perfezionamento nella medesima disciplina, conseguendo il diploma nel 1968. Successivamente \u00e8 ricercatore per il CNR presso il \"Lessico intellettuale europeo\" a Roma. Dapprima docente di Storia della filosofia moderna e contemporanea e poi di Filosofia morale a Siena, prosegue la sua attivit\u00e0 presso la Sapienza dal 1986, ove insegna anche Bioetica dal 1999 al 2002 ed \u00e8 Direttore del Master di II livello di \"Etica pratica e Bioetica\" dal 2002 al 2010. Dal 2010 \u00e8 professore emerito di Filosofia morale presso il Dipartimento di Filosofia dell'Universit\u00e0 Sapienza di Roma. Dall'aprile 2015 \u00e8 socio corrispondente della Classe di Scienze Morali, Storiche e Filologiche - sezione I Filosofia - dell'Accademia delle Scienze di Torino. \n\u00c8 membro dei comitati scientifici delle riviste \"Ethical Theory and Moral Practice. An International Forum\" (dal 1998), \"Iride. Filosofia e discussione pubblica\" (dal 1987), \"Ragion Pratica\" e dei comitati direttivi di \"Bioetica. Rivista interdisciplinare\" (dal 1995), \"Filosofia e questioni pubbliche\", \"Rivista di Filosofia\" (dal 1998), \"Hume Studies\" (2006-2011). \u00c8 stato membro del Comitato Nazionale di Bioetica. \u00c8 stato fra i fondatori della Societ\u00e0 Italiana di Filosofia Analitica, che ha presieduto dal 1992 al 1994; e membro del direttivo della Societ\u00e0 Filosofica Italiana sezione di Roma dal 1991 al 1993 e poi dal 2006. Ha diretto la collana \"Etica Pratica\" per l'editore Laterza, e la collana \"Etica pratica e bioetica\" per l'editore Le Lettere di Firenze. Nel 1997 per il volume \"Etica\" (UTET Libreria, 1995) \u00e8 stato insignito dall'Accademia delle Scienze di Torino del premio \"Cesare Gautieri\" per la Filosofia del centenario 1896-1996.\nPensiero.\nLe riflessioni di Lecaldano spaziano dalla storia della filosofia morale sino alle discussioni contemporanee sulla bioetica. Avvalendosi anche del rigore concettuale della filosofia analitica, indirizza la sua ricerca alla ricostruzione storiografica della morale anglosassone dal XVII al XIX secolo, con particolare riferimento ai filosofi scozzesi (David Hume, Adam Smith). Ha inoltre indagato criticamente i problemi della metaetica. In bioetica, Lecaldano si prefigge l'obiettivo di una chiarificazione delle implicazioni morali legate alle biotecnologie, che sfocia in una prospettiva laica per la pacifica gestione dei conflitti morali che le \"tecnologie della vita\" hanno prodotto."}
{"id": "997664", "revid": "295921", "url": "https://it.wikipedia.org/wiki?curid=997664", "title": "Premio Kleist", "text": "Il premio Kleist \u00e8 un riconoscimento letterario tedesco.\nStoria.\nIl premio Kleist venne attribuito a partire dal 1912, e rappresentava il maggior riconoscimento letterario della Repubblica di Weimar. Il nome \u00e8 un chiaro riconoscimento all'opera dello scrittore e drammaturgo Heinrich von Kleist.\nIl premio venne assegnato fino al 1932; tra il 1933 ed il 1934, infatti, la fondazione Kleist, che si occupava dell'organizzazione del premio, fu sciolta per cause sconosciute.\nDal 1985 si \u00e8 deciso di reinserire il premio come riconoscimento all'attivit\u00e0 letteraria degli scrittori di lingua tedesca."}
{"id": "997667", "revid": "767487", "url": "https://it.wikipedia.org/wiki?curid=997667", "title": "Etnostoria", "text": "L'etnostoria \u00e8 una scienza etnoantropologica che studia le culture e la loro evoluzione in base ad una matrice complessa: nella ricerca \u00e8 necessario affidarsi a diverse fonti, non solo a quelle canoniche, solitamente in forma scritta, ma anche alle tradizioni orali e da altre informazioni.\nVa precisato che l'etnostoria non \u00e8 uno strumento di studio dei popoli passati, fine a se stesso; l'etnostoria \u00e8 lo studio analitico del presente, e della sua fenomenologia, fondato sulla retrospezione e, per questo, legata alle manifestazioni plurime della cultura popolare. Essa contribuisce alla focalizzazione dell'ontologia di un popolo, purch\u00e9 questa sia connessa alla realt\u00e0.\nQuesto consente all'etnostoria di proporsi come etnografia ed antropologia interpretativa con particolare attenzione ad eventi e fenomeni locali e territoriali."}
{"id": "997889", "revid": "1226", "url": "https://it.wikipedia.org/wiki?curid=997889", "title": "Jean-Baptiste Le Ronde d'Alembert", "text": ""}
{"id": "997910", "revid": "78273", "url": "https://it.wikipedia.org/wiki?curid=997910", "title": "K 118", "text": ""}
{"id": "997944", "revid": "122563658", "url": "https://it.wikipedia.org/wiki?curid=997944", "title": "Slow, Deep and Hard", "text": "Slow, Deep and Hard, prodotto nel 1991 dalla Roadrunner Records, \u00e8 l'album di debutto della band statunitense Type O Negative.\n\u00c8 considerato da una parte della critica uno dei capolavori dell'heavy metal e della musica rock in generale..\n\u00c8 stato inserito dal critico Piero Scaruffi al primo posto nella classifica dei migliori album metal della storia."}
{"id": "997952", "revid": "77682753", "url": "https://it.wikipedia.org/wiki?curid=997952", "title": "Sliding stop", "text": "Lo sliding stop (letteralmente \"fermata o arresto scivolando\") \u00e8 forse la manovra pi\u00f9 conosciuta del reining, disciplina dell'equitazione western.\nIl cavallo viene condotto in una dirittura ad un galoppo progressivo e, al comando del cavaliere, l'animale blocca i posteriori compiendo una vera e propria scivolata.\nLa manovra, oltre ad essere particolarmente adatta allo spettacolo verso il pubblico, \u00e8 molto complessa.\nRichiede un ottimo addestramento del cavallo, abilit\u00e0 del cavaliere ed un terreno adatto per la corretta esecuzione della manovra.\nIl cavallo deve avere le seguenti caratteristiche fondamentali per una esecuzione apprezzabile:\nSequenza della manovra:"}
{"id": "998075", "revid": "126333", "url": "https://it.wikipedia.org/wiki?curid=998075", "title": "Prodotti ecologici", "text": ""}
{"id": "998101", "revid": "124123", "url": "https://it.wikipedia.org/wiki?curid=998101", "title": "Christophe Neff", "text": " \u00c8 considerato uno specialista degli ecosistemi mediterranei e della foresta mediterranea sempreverde, oltre che uno specialista dell'Africa francofona. Sul web \u00e8 attivo con un blog personale, denominato paysages (Paesaggio /Paese in italiano) a Le Monde.fr \nBiografia.\nGran parte della sua vita si svolge a Schramberg, citt\u00e0 della Foresta Nera, in Germania. \u00c8 uno dei figli di Evelyne Marie France Neff, politica franco-tedesca."}
{"id": "998151", "revid": "1433186", "url": "https://it.wikipedia.org/wiki?curid=998151", "title": "Toa Baja", "text": "Toa Baja \u00e8 una citt\u00e0 di Porto Rico situata sulla costa settentrionale dell'isola. L'area comunale confina a est con Cata\u00f1o e Bayam\u00f3n, a sud con Toa Alta e a ovest con Dorado. \u00c8 bagnata a nord dalle acque dell'oceano Atlantico. Il comune, che fu fondato nel 1745, oggi conta una popolazione di quasi 95.000 abitanti ed \u00e8 suddiviso in 6 circoscrizioni (\"barrios\").\nAssieme ai comuni di Bayam\u00f3n, Caguas, Can\u00f3vanas, Carolina, Cata\u00f1o, Guaynabo, San Juan, Toa Alta e Trujillo Alto forma la grande area metropolitana di Porto Rico che raggiunge i 2.000.000 di persone, circa la met\u00e0 dell'intera popolazione dell'isola."}
{"id": "998225", "revid": "181699", "url": "https://it.wikipedia.org/wiki?curid=998225", "title": "Juli\u00e1n Gorkin", "text": " Milit\u00f2 in diverse formazioni politiche socialiste e comuniste: il suo soprannome \u00e8 un omaggio a Maksim Gor'kij e a Lenin.\nBiografia.\nEntr\u00f2 in giovent\u00f9 nel Partito Socialista Operaio Spagnolo, di cui a soli 17 anni divenne segretario della organizzazione giovanile di Valencia. Dopo la rivoluzione russa, si un\u00ec al Partito Comunista di Spagna. A causa della dittatura militare di Primo de Rivera, fu costretto a fuggire in Francia, dove si stabil\u00ec a Parigi. Nella capitale francese Gorkin lavor\u00f2 per l'Internazionale Comunista come organizzatore di lotte in differenti paesi europei.\nNel 1929, a causa del suo dissenso con le posizioni staliniane dell'Internazionale, venne espulso da questa organizzazione e si trov\u00f2 da lavorare come traduttore.\nDi ritorno in Spagna nel 1931, si stabil\u00ec a Madrid dove continu\u00f2 nel suo lavoro di traduttore. Nonostante la sua vicinanza con le tesi di Lev Trotsky, nel 1933 si un\u00ec al Blocco Operaio e Contadino, principale formazione comunista alternativa al PCE, e si trasfer\u00ec di nuovo a Valencia, dove lavor\u00f2 con l'organo di partito \"La Batalla\". Nel 1934 fu di nuovo costretto a riparare in Francia, dove lavor\u00f2 organizzando i rifugiati politici spagnoli.\nTornato nuovamente in Spagna nel 1935, segu\u00ec il BOC nella confluenza con la Sinistra Comunista di Spagna nel neo costituito Partido Obrero de Unificaci\u00f3n Marxista. Candidato nelle liste del Fronte popolare a Valencia, allo scoppio della guerra civile si occup\u00f2 principalmente dalle colonne de \"La Batalla\" di contrastare la deriva stalinista e anti-rivoluzionaria che la Repubblica stava attraversando. Arrestato, come altri dirigenti del POUM, venne incarcerato in Catalogna, da dove riusc\u00ec a fuggire nel 1937 per poi riparare di nuovo al di l\u00e0 dei Pirenei.\nDurante la seconda guerra mondiale, con l'occupazione nazista della Francia, fu costretto a rifugiarsi in Messico. Da questa esperienza nacque una sua opera molto nota, \"Cos\u00ec fu assassinato Trotsky\".\nTornato definitivamente in Francia, prosegu\u00ec i suoi studi e pubblicazioni fino alla morte, avvenuta nel 1987 all'et\u00e0 di 86 anni."}
{"id": "998273", "revid": "1514393", "url": "https://it.wikipedia.org/wiki?curid=998273", "title": "Julian Gomez Garcia", "text": ""}
{"id": "998281", "revid": "1514393", "url": "https://it.wikipedia.org/wiki?curid=998281", "title": "Gorkin", "text": ""}
{"id": "998416", "revid": "1318658", "url": "https://it.wikipedia.org/wiki?curid=998416", "title": "WEB", "text": ""}
{"id": "998454", "revid": "339392", "url": "https://it.wikipedia.org/wiki?curid=998454", "title": "MAIL", "text": ""}
{"id": "998492", "revid": "339392", "url": "https://it.wikipedia.org/wiki?curid=998492", "title": "Maria Teresa di Spagna", "text": ""}
{"id": "998497", "revid": "1915706", "url": "https://it.wikipedia.org/wiki?curid=998497", "title": "Acido xenico", "text": "L'acido xenico \u00e8 l'ipotetico acido inorganico di formula H2XeO4, acido diprotico dello xeno che non \u00e8 mai stato isolato o evidenziato. Con il nome \"acido xenico\" si indica anche una soluzione di XeO3 in acqua, soluzione che formalmente porta alla formazione di H2XeO4. Queste soluzioni non conducono elettricit\u00e0, mostrando che lo XeO3 presente non \u00e8 dissociato.\nLe soluzioni di acido xenico sono fortemente ossidanti, dato che contengono XeO3:\nXenati.\nAnche se l'acido diprotico H2XeO4 non \u00e8 mai stato evidenziato, esistono i suoi sali detti xenati, contenenti l'anione HXeO4\u2013 dove lo xeno ha numero di ossidazione +6. Gli xenati si ottengono per reazione di XeO3 con alcali in soluzione acquosa (M = K, Rb, Cs):\nGli xenati disproporzionano lentamente formando xeno gassoso e perxenati XeO64\u2013, dove lo xeno ha numero di ossidazione +8:\nNon si conoscono sali dell'anione completamente deprotonato XeO42\u2013."}
{"id": "998595", "revid": "599013", "url": "https://it.wikipedia.org/wiki?curid=998595", "title": "Ga\u00ebl Givet", "text": "Caratteristiche tecniche.\nDopo avere iniziato la carriera come terzino sinistro \u00e8 stato spostato nel ruolo di difensore centrale.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nIl 15 gennaio 2009 \u00e8 passato in prestito con diritto di riscatto dall' al Blackburn.\nIl 26 giugno 2009 viene riscattato completamente dal Blackburn.\nNazionale.\nHa collezionato 12 presenze con la nazionale francese ed \u00e8 stato convocato per i Mondiali 2006 in Germania."}
{"id": "998616", "revid": "547034", "url": "https://it.wikipedia.org/wiki?curid=998616", "title": "Augusto Baldesi", "text": "Biografia.\nSi form\u00f2 presso la scuola allievi di via Farina, dove - per meriti di guerra - fu promosso prima ufficiale e poi nominato al comando della citt\u00e0.\n. Prima di allora, gli interventi di estinzione fuoco venivano eseguiti solo con acqua, portata in depositi o presa dagli attacchi per strada. Assieme ad alcuni tecnici dell'Istituto Medico Militare, studi\u00f2 la possibilit\u00e0 - sperimentata durante il conflitto - di mescolare all'acqua sostanze chimiche che potessero impedire la ripresa delle fiamme. La differenza si era notata soprattutto nel caso di lamiere arroventate laddove il fuoco riprendeva subito vita, a causa dell'alta temperatura dei materiali. \nIl 12 agosto 1920, in virt\u00f9 del suo lavoro e delle sue competenze sullo spegnimento chimico delle fiamme, si trovava presso una polveriera militare nel tentativo di domarne l'incendio, nell'area dove attualmente sorge l'Istituto Agronomico d'Oltremare, a poca distanza dalla Chiesa di San Gervasio a Firenze (una lapide posta sulle mura perimetrali dell'abitazione del sacrestano, accanto alla chiesa ricorda il fatto). La bonifica delle strutture in cemento e metallo con le \"schiume\" limit\u00f2 i danni alla prima esplosione, dove gli unici effetti collaterali furono i proiettili vacanti che, per alcune ore ancora, esplosero dall'interno della polveriera. Fu uno di questi a raggiungere e uccidere Baldesi.\nA lui fu dedicata la via omonima e la sua morte celebrata in una copertina di Walter Molino. "}
{"id": "998623", "revid": "438678", "url": "https://it.wikipedia.org/wiki?curid=998623", "title": "La soldatessa alla visita militare", "text": "La soldatessa alla visita militare \u00e8 un film del 1977 diretto da Nando Cicero.\nTrama.\nL'abituale confusione di un campo militare viene scossa dall'arrivo di un ufficiale medico decisamente piccante: la bella soldatessa straborda nella sua divisa, e con le sue forme prorompenti turba gli animi dei commilitoni e scatena le fantasie erotiche dell'irreprensibile colonnello. Come vuole il copione, sar\u00e0 il solito giovane soldatino, ribelle e bistrattato a conquistare la preda. Alla truppa non rester\u00e0 che consolarsi con un gruppo di giovani ausiliarie in una girandola di spassosi equivoci."}
{"id": "998737", "revid": "1632387", "url": "https://it.wikipedia.org/wiki?curid=998737", "title": "The Origin of the Feces", "text": "The Origin of the Feces, prodotto nel 1992 dalla Roadrunner Records, \u00e8 il secondo album della band statunitense doom metal Type O Negative.\nL'album \u00e8 stato prodotto come se fosse la registrazione di un concerto; alcune canzoni sono le stesse dell'album precedente con nomi diversi (\"Unsuccessfully Coping With The Natural Beauty of Infidelity\" qui diventa \"I Know You're Fucking Someone Else\" e \"Gravitational Constant: G = 6.67 x 10-8 cm-3 gm-1 sec-2\" si trasforma in \"Gravity\"). Inoltre, questo \u00e8 il primo album in cui sono presenti delle cover di canzoni famose suonate nello stile dei Type 0 Negative: \"Hey Joe\" di Jimi Hendrix, che qui diventa \"Hey Pete\" (dal nome del cantante della band) e \"Paranoid\" dei Black Sabbath.\nIl titolo dell'album fa riferimento al libro di Charles Darwin \"L'origine delle specie\" che, nel tipico sarcasmo della band, diventa \"L'origine delle feci\": la prima copertina del disco era infatti la fotografia in primo piano di un ano maschile."}
{"id": "998806", "revid": "287204", "url": "https://it.wikipedia.org/wiki?curid=998806", "title": "Gael Givet", "text": ""}
{"id": "998852", "revid": "287204", "url": "https://it.wikipedia.org/wiki?curid=998852", "title": "Franco Angeli", "text": ""}
{"id": "998902", "revid": "63756", "url": "https://it.wikipedia.org/wiki?curid=998902", "title": "Quich\u00e8", "text": ""}
{"id": "998954", "revid": "1632387", "url": "https://it.wikipedia.org/wiki?curid=998954", "title": "Bloody Kisses", "text": "Bloody Kisses \u00e8 il terzo album della band statunitense doom metal Type O Negative, prodotto nel 1993 dalla Roadrunner Records. \u00c8 l'ultimo album della band per il batterista Sal Abruscato, pi\u00f9 tardi sostituito da Johnny Kelly. Tra le altre tracce, \u00e8 presente una cover dei Seals and Crofts, \"Summer Breeze\"."}
{"id": "998956", "revid": "438678", "url": "https://it.wikipedia.org/wiki?curid=998956", "title": "La poliziotta della squadra del buon costume", "text": "La poliziotta della squadra del buon costume \u00e8 un film italiano del 1979 diretto da Michele Massimo Tarantini\nTrama.\nL'agente Gianna D'Amico vuol far carriera, cercando in tutti i modi di farsi assegnare alla squadra della buon costume; deve mettersi in luce e guadagnare il rispetto del commissario Nardecchia, ma non \u00e8 cosa semplice per un'agente di polizia in gonnella, soprattutto per via del fatto che la D'Amico \u00e8 talmente svampita da arrestare il suo diretto superiore, il commissario Scappavia. Finalmente, le capita l'occasione giusta per dimostrare la sua bravura: quando si imbatte in un giro di prostituzione e di tratta delle bianche che si nasconde dietro la facciata di un night club, sceglie di entrare in azione senza avvisare nessuno. Per compiere questa impresa, sfrutta la propria bellezza facendosi assumere nel locale come cantante.\nSaputala in pericolo, in suo soccorso giungono sia il fidanzato, l'agente Arturo, sia la coppia di colleghi composta dal commissario Scappavia e dall'imbranato agente Tarallo, i quali si travestono da donne per fare ingresso nel locale: ma, avvicinati da due clienti, i due vengono smascherati. Ne nasce una zuffa nella quale il boss fugge, inseguito da Gianna e Tarallo, cui si accodano Scappavia e Arturo: dopo un lungo inseguimento, i malviventi vengono tutti arrestati. Il commissario Scappavia viene quindi nominato capo della buoncostume e Gianna riesce a entrare nella squadra.\nDistribuzione.\nIl film arriv\u00f2 nelle sale cinematografiche italiane il 10 agosto 1979, distribuito dalla Medusa."}
{"id": "999006", "revid": "767487", "url": "https://it.wikipedia.org/wiki?curid=999006", "title": "Il ritorno di Superfly", "text": "Il ritorno di Superfly \u00e8 un film di blaxploitation del 1990, diretto da Sig Shore. \u00c8 il sequel di \"Superfly\" e si avvale delle interpretazioni di Samuel L. Jackson e Nathan Purdee, tornato dopo il successo della prima pellicola.\nTrama.\nSuperfly \u00e8 un ex-trafficante di droga residente in Europa, ma nato a New York. Un suo amico fidato viene ucciso da alcuni trafficanti, e per questo Superfly torna in patria. Viene fermato all'aeroporto, privato del passaporto e costretto a partecipare a delle operazioni miranti a sventare una potente organizzazione malavitosa."}
{"id": "999010", "revid": "123518513", "url": "https://it.wikipedia.org/wiki?curid=999010", "title": "Andrea Ardito", "text": "Carriera.\nGli esordi.\nEsordisce nel calcio professionistico nel Pontedera nella Serie C1 1994-1995. Dopo una breve parentesi nel Campionato Nazionale Dilettanti con il Camaiore, Ardito continua a giocare tra le file del Pontedera fino alla stagione 1998-1999 collezionando 77 presenze in Serie C2 e realizzando la prima rete tra i professionisti il 21 settembre 1997 nella trasferta persa per 4-1 contro la SPAL.\nComo.\nNel 1999 approda al nel quale gioca con continuit\u00e0, riuscendo a ottenere la promozione in Serie B nel 2000-2001 e quella in Serie A l'anno seguente vincendo il campionato di Serie B 2001-2002, dove scende in campo in 22 occasioni.\nBologna e Siena.\nNell'estate del 2002 passa al con cui disputa la Coppa Intertoto 2002 (una presenza). Pochi mesi dopo la squadra bolognese lo cede al con cui conquista il secondo campionato cadetto e la seconda promozione consecutiva in Serie A. Nella stagione 2003-2004, dopo un buon inizio di stagione nel quale realizza la storica prima rete in Serie A del Siena contro il , subisce la rottura del legamento crociato anteriore del ginocchio sinistro ed \u00e8 costretto a saltare tutte le rimanenti partite della stagione. Nella stagione seguente si infortuna nuovamente nel mese di novembre per una dura entrata di De Rossi durante una partita di Coppa Italia che gli ha procurato la frattura del secondo metatarso del piede destro. Rientra nel marzo seguente e in totale disputer\u00e0 solo 5 partite in campionato (4 prima dell'infortunio e una dopo).\nTorino.\nNel 2005 viene ceduto al Torino, squadra in cui torna a giocare con continuit\u00e0 nella stagione 2005-2006 e con cui conquista la sua terza promozione in Serie A dopo la vittoria dei play-off.\nLecce.\nNell'estate del 2007 viene acquistato a titolo definitivo dal Lecce, squadra con la quale vince ancor i play-off di Serie B guadagnando la quarta promozione personale in A. La stagione successiva \u00e8 poco impiegato sia da Beretta che da De Canio (14 presenze in campionato) e al termine dell'annata il Lecce decide di non rinnovargli il contratto.\nRitorno al Como.\nDopo essere rimasto svincolato per alcuni mesi, il 4 settembre 2009 firma per il un quadriennale che lo riporta in riva al Lario a 7 anni di distanza dalla precedente esperienza con i lombardi. L'11 maggio 2014, in occasione della partita dei quarti di finale dei play-off del girone A di Lega Pro Prima Divisione 2013-2014 contro il S\u00fcdtirol, ha raggiunto quota 200 presenze con la maglia lariana.\nSi ritira dal calcio giocato il 7 luglio 2015 dopo 6 anni di permanenza al Como entrando comunque a far parte della dirigenza comasca.\nAllenatore.\nNel luglio 2015 assume la guida della formazione Primavera del , in coppia con Roberto Galia.\nDue anni dopo viene inizialmente scelto dalla nuova cordata della Nicastro Group come allenatore della prima squadra, esclusa dalla Serie C per la mancata fidejussione della precedente propriet\u00e0,in Serie D ma successivamente declina tale invito per motivi tecnici,\nscegliendo di diventare tecnico del Under 17 del , club di Serie C.\nNel luglio 2018 firma per il militante nel campionato di Serie D con cui giunge ottavo.\nL'anno successivo, a dicembre subentra sulla panchina del , penultimo in classifica e nonostante un discreto andamento, il blocco del campionato di fine febbraio 2020, causa la Pandemia del Covid 19, trova il club al terz'ultimo posto decretandone la retrocessione.\nNell'autunno 2020 viene ingaggiato dalla , club di Gorgonzola come viceallenatore, per affiancare Cesare Alb\u00e8, storica guida del club milanese, militante in Serie C. Il 20 novembre 2020 viene esonerato.\nIl 3 luglio 2021 assume la guida della Castellanzese, in Serie D. Il 17 ottobre , dopo la sconfitta contro la Casatese viene esonerato."}
{"id": "999030", "revid": "438678", "url": "https://it.wikipedia.org/wiki?curid=999030", "title": "La moglie in vacanza... l'amante in citt\u00e0", "text": "La moglie in vacanza... l'amante in citt\u00e0 \u00e8 un film commedia del 1980 diretto da Sergio Martino con Edwige Fenech, Barbara Bouchet, Renzo Montagnani, Lino Banfi e Tullio Solenghi.\nTrama.\nLa bella Giulia \u00e8 l'amante di Andrea, un ricco industriale parmigiano sposato con Valeria che a sua volta \u00e8 attratta dal sedicente conte Giovanni. Durante una vacanza a Courmayeur molti nodi verranno al pettine.\nDistribuzione.\nUscito nelle sale italiane il 14 agosto 1980 e distribuito anche sul mercato francese dal 22 aprile 1981.\nEdizioni home video.\nIl 6 ottobre 2004 \u00e8 stato pubblicato in DVD, distribuito da Cecchi Gori Home Video."}
{"id": "999033", "revid": "13261", "url": "https://it.wikipedia.org/wiki?curid=999033", "title": "Fuoco olimpico", "text": ""}
{"id": "999042", "revid": "125429750", "url": "https://it.wikipedia.org/wiki?curid=999042", "title": "Biddrina", "text": "La biddrina \u00e8 un animale mitico che secondo la leggenda vive nelle zone umide della campagna della provincia di Caltanissetta.\nEtimologia.\nIl termine \"Biddrina\" potrebbe derivare da una parola araba che indicherebbe un grosso serpente d'acqua. Secondo altre fonti, invece, potrebbe originare da \"belluino\", bestiale. In alcune zone della Sicilia viene chiamata \"Culobbia\" o \"Culofia\".\nDescrizione.\nQuesto ferocissimo rettile avrebbe una colorazione tra il verde e il blu, occhi rossi e una bocca talmente grande da consentirgli di ingoiare capretti, agnelli e bambini. Viene spesso descritta come un'enorme biscia oppure come un'idra o, ancora, come un incrocio tra un drago e un coccodrillo. Possiede una robusta corazza di squame luminose che la rende praticamente indistruttibile.\nHabitat.\nA Montedoro il suo habitat sarebbe un luogo paludoso alimentato dalle acque sulfuree della vicina miniera di zolfo, mentre nei pressi di Riesi, veniva avvistata in grotte. \nAttualmente a Butera, la vigilia della festa di San Rocco, \u00e8 costume portare in giro per le strade \"u sirpintazzu\", uno spauracchio in carta pesta simile per fattezze al drago della tradizione cinese, , uccidendo bestiame e selvaggina ed impedendo ai contadini di coltivare le proprie terre. \n narra che l'animale fu ucciso da alcuni buteresi coraggiosi che lo adescarono mediante un'oca il giorno della Madonna Assunta (il 15 agosto).\nComportamento.\nLa leggenda vuole che una biscia che rimanga nascosta per sette anni si tramuta in biddrina, diventando gigantesca come per magia. Questa serpe ammaliatrice vive nascosta presso le fonti e le paludi e riesce ad attirare i malcapitati che passino da quei luoghi incantandoli con lo sguardo.\nL'invenzione di questa creatura rispondeva probabilmente all'esigenza di evitare che i bambini andassero a fare il bagno in questi laghetti paludosi col pericolo di annegarvi. La sua evocazione, infatti, \u00e8 sempre stata lo spauracchio dei bambini.\nAvvistamenti.\nSi dice che una biddrina sarebbe stata uccisa a Cammuto, dove esiste scolpita in una fontana la sua figura con la data dell'evento. Un'altra nella contrada Cosciu negli anni sessanta. Sempre nel Salso negli anni cinquanta altri due esemplari sarebbero stati uccisi da alcuni pastori nella vallata sotto il monte Saraceno."}
{"id": "999051", "revid": "13261", "url": "https://it.wikipedia.org/wiki?curid=999051", "title": "Tripode olimpico", "text": ""}
{"id": "999089", "revid": "767487", "url": "https://it.wikipedia.org/wiki?curid=999089", "title": "Cornetti alla crema", "text": "Cornetti alla crema \u00e8 un film del 1981 diretto da Sergio Martino.\nTrama.\nDomenico Petruzzelli \u00e8 un sarto specializzato in abiti talari, \u00e8 accreditato presso la Santa Sede e ha appunto per committenti esponenti del clero. Vive in una severa casa con vista su San Pietro insieme alla moglie Elena e al figlio Aristide, sovrappeso ed imbranato. Suo migliore amico, nonch\u00e9 inquilino del piano di sopra, \u00e8 Gabriele Arcangeli, dongiovanni bolognese che cambia una donna al giorno \"per scopo terapeutico\", ed \u00e8 da sempre oggetto delle invidie di Domenico, costretto ad una vita familiare triste ed opprimente.\nUn giorno, in viaggio a Rovigo per motivi di lavoro, Domenico conosce Marianna, splendida ed ingenua ragazza che studia da soprano e che sta fuggendo dall'opprimente fidanzato Ulrico, detto \"Mazinga\", che \u00e8 un giocatore di football americano. Dopo averla nascosta, Domenico le dice di chiamarsi Gabriele Arcangeli e di non essere sposato. Anche se uscito non propriamente indenne dalla furia dell'Ulrico, Domenico torna frastornato a Roma con la promessa di rivedersi un giorno con Marianna, positivamente colpita dalla sua bont\u00e0 d'animo.\nPochi giorni dopo riceve una telefonata di Marianna, che \u00e8 di passaggio a Roma per una prova canora, e che vuole stare una notte con lui. Per evitare la catastrofe, Domenico si fa prestare la casa da Gabriele e se ne va, fingendo di dover partire per un viaggio a Bologna. In realt\u00e0, egli si trasferisce al piano di sopra ed accoglie la ragazza che d\u00e0 subito sfogo alla sua esuberanza, che per\u00f2 Domenico non avr\u00e0 modo di \"assaporare\". Viceversa Gabriele, \"sfrattato\" da casa sua ed accolto in casa di Domenico, viene sedotto da Elena, che per la prima volta in vita sua prova l'ebbrezza di un rapporto carnale pi\u00f9 stimolante e quasi selvaggio.\nL'arrivo di un cardinale e del suo segretario prima, e della madre di Marianna e del terribile Ulrico poi, saranno letali per Domenico: dopo aver \"messo in fuga\" il porporato a causa della sua amante, dapprima sar\u00e0 costretto a rivelare la sua identit\u00e0 alla ragazza, poi dovr\u00e0 scoprire il tradimento di Elena e Gabriele, ed infine dovr\u00e0 subire l'ira violenta di Ulrico, che lo scaraventa dalla finestra dopo averlo malmenato. Pochi giorni dopo, ritroviamo Elena, Aristide e Gabriele che portano a spasso Domenico in carrozzella, ingessato e incapace di parlare. Ma baster\u00e0 che egli veda cantare in televisione Marianna, per riacquistare le forze necessarie e mandare tutti a quel paese.\nDistribuzione.\nIl film fu distribuito in Italia il 12 settembre 1981."}
{"id": "999151", "revid": "13261", "url": "https://it.wikipedia.org/wiki?curid=999151", "title": "Logo olimpico", "text": ""}
{"id": "999162", "revid": "438678", "url": "https://it.wikipedia.org/wiki?curid=999162", "title": "L'insegnante", "text": "L'insegnante \u00e8 un film del 1975 diretto dal regista Nando Cicero.\nTrama.\nFef\u00e8 La Mottola \u00e8 un onorevole siciliano, donnaiolo e traffichino, preoccupato dello scarso rendimento scolastico del figlio, per cui ingaggia una giovane insegnante per impartirgli delle ripetizioni. Il ragazzo, che trascorre le giornate alla ricerca di una ragazza con cui sfogare le proprie pulsioni sessuali, irresistibilmente attratto dalla bella insegnante, escogita un modo rapido per sedurla. Convinto dagli amici, decide di fingersi gay per sollecitare la compassione della professoressa e il suo istinto a \"curarlo\". La strategia sembra dare i suoi frutti, anche grazie alla preoccupazione di sua madre, che, per riportare il figlio sulla \"retta via\", non esita a chiedere all'insegnante di utilizzare le proprie armi seduttive per \"guarirlo\".\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "999172", "revid": "438678", "url": "https://it.wikipedia.org/wiki?curid=999172", "title": "L'isola del tesoro (film 1999)", "text": "L'isola del tesoro (\"Treasure Island\") \u00e8 un film del 1999 diretto da Peter Rowe, anche sceneggiatore della pellicola.\nTra gli interpreti si segnalano il veterano Jack Palance e Kevin Zegers nel ruolo del protagonista.\nProduzione.\nIl film fu prodotto dalla Fries Film Group, Isle of Man Film Commission e Kingsborough Greenlight Pictures.\nDistribuzione.\nDistribuito dalla Columbia TriStar, usc\u00ec in versione video in Canada nel 1999."}
{"id": "999178", "revid": "1996135", "url": "https://it.wikipedia.org/wiki?curid=999178", "title": "Piazza Italia (Reggio Calabria)", "text": "Piazza Vittorio Emanuele II (anticamente \"Tocco Piccolo\"), meglio nota come Piazza Italia, \u00e8 una delle piazze pi\u00f9 importanti della citt\u00e0 di Reggio Calabria.\nDescrizione.\nPiazza Italia, la cui pianta \u00e8 di forma quadrata, apre il suo lato sud orientale sul corso Garibaldi, ed \u00e8 orientata seguendo l'impianto urbanistico del centro storico in posizione obliqua rispetto ai punti cardinali.\nCircondata da importanti edifici istituzionali che vi si affacciano, la piazza \u00e8 il cuore politico-amministrativo del territorio reggino.\nIn particolare sulle direttrici ortogonali sorgono:\nmentre adiacenti obliquamente sorgono:\nAl centro della piazza sorge il monumento all'Italia, che da 140 anni ne caratterizza la denominazione popolare.\nStoria.\nNel corso dei secoli l'area oggi conosciuta come Piazza Italia ha avuto numerose denominazioni, strettamente legate alle vicende e alle epoche storiche di Reggio:\nDurante il periodo aragonese, tra il XVI e il XVII secolo, era denominata Tocco Piccolo, in relazione alla consuetudine amministrativa di dividere la citt\u00e0 in due Tocchi. Nelle due piazze venivano eletti i tre sindaci della citt\u00e0: mentre al Tocco Piccolo si eleggeva il rappresentante di estrazione nobiliare, al Tocco Grande, cio\u00e8 la piazza del Duomo, venivano eletti gli altri due che erano il rappresentante del popolo e quello delle classi artigiane.\nDopo il terremoto del 1783, la piazza fu prevista nel progetto del ing. Giovan Battista Mori.\nNel XIX secolo, tra il 1810 e il 1860, la piazza altern\u00f2 ben sette denominazioni, delle quali tre attribuite dal popolo: prima piazza della Cattolica (legata alla presenza dell'omonima chiesa); poi Re Gioacchino, in onore del re di Napoli Gioacchino Murat, per il quale venne eretto anche un obelisco; durante la Restaurazione, venne chiamata piazza dei Gigli, con riferimento all'allora famiglia reale dei Borbone, in onore dei quali, nel 1828, venne eretto un monumento dedicato a Ferdinando I Re delle Due Sicilie.\nCon l'ingresso in citt\u00e0 di Giuseppe Garibaldi e l'unificazione dell'Italia, nel 1860 la statua borbonica venne abbattuta e la piazza venne intitolata a Vittorio Emanuele II di Savoia re del nuovo Regno d'Italia.\nNel 1868 viene collocata la statua in marmo bianco di Carrara, che tuttora si erge al centro della piazza, opera dello scultore Rocco Larussa, che rappresenta una figura femminile, l'Italia.\nDopo il terremoto del 1908 la piazza fu prevista nel piano di riedificazione redatto dall'ing. Pietro De Nava.\nAl 1914 risalgono alcune modifiche relative all'ampliamento dell'area, condizionate dalla successiva realizzazione di Palazzo San Giorgio, e al riposizionamento centrale della statua dell'Italia rispetto al nuovo assetto della piazza. L'assetto scenografico dell'invaso, si complet\u00f2 poi con l'edificazione del Palazzo della Provincia al posto dell'edificio dell'Intendenza di Finanza, e con il Palazzo della Prefettura nel sito in cui prima sorgevano il Monastero della Visitazione e l'antica Prefettura.\nCuriosit\u00e0.\nAccanto alle denominazioni ufficiali, si ricordano anche quelle che la piazza ha avuto nel corso dei secoli dettate dall'affetto del popolo:\nGli Scavi archeologici.\nCon gli interventi di restauro e ristrutturazione della piazza eseguiti all'inizio del nuovo millennio \u00e8 venuta alla luce una importante sequenza stratigrafica che documenta, come in nessun altro luogo, la vita della citt\u00e0 dalla fondazione di Rhegion (VIII secolo a.C.) fino agli eventi successivi al terremoto del 1908. In particolare le campagne di scavo effettuate tra il 2000 ed il 2004, che hanno interessato il settore sud-orientale della piazza, hanno portato alla luce un'area adiacente ad un asse stradale orientato nord-sud, corrispondente grosso modo all'odierno asse stradale di corso Garibaldi, la cui continuit\u00e0 sino all'et\u00e0 moderna \u00e8 stata riconosciuta almeno dall'et\u00e0 romana, ma verosimilmente attribuibile gi\u00e0 alla precedente \"plateia\" della colonia greca. L'interesse storico di questa zona, da sempre centro urbano della citt\u00e0, \u00e8 attestato dalla ricchezza dei materiali rinvenuti nei circa sei metri di stratigrafia indagata e nelle undici fasi di edificazione riconosciute attraverso gli scavi.\nLo scavo archeologico ha raggiunto le sabbie geologiche precedenti ad ogni fase di occupazione antropica. In queste, alcune tracce di fori di palo sono state identificate e documentate in un'area troppo piccola per permettere alcuna interpretazione. La pi\u00f9 antica fase costruttiva documentata, databile da frammenti ceramici associati all'VIII secolo a.C., \u00e8 rappresentata da una struttura muraria in schegge di pietra e ciottoli larga circa un metro e con orientamento differente rispetto a quello che sar\u00e0 poi seguito da tutte le fasi successive. Allo spianamento e seppellimento di questo edificio succede in et\u00e0 arcaica (fine VII-VI secolo a.C.) l'edificazione di strutture murarie con orientamento nord-sud relativo all'impianto stradale che verr\u00e0 mantenuto nei secoli successivi.\nLo stesso orientamento \u00e8 ripreso da una strada basolata di et\u00e0 romana e da strutture laterizie relative a quattro vani rettangolari, i cui muri conservano traccia di restauri e ristrutturazioni in tecniche differenti e associate a materiali ceramici di fine III-inizio IV secolo d.C., forse legate ai dissesti provocati dal terremoto che devast\u00f2 la citt\u00e0 intorno alla met\u00e0 del IV secolo d.C.\nSegue una fase datata ai secoli VI-X, \u00e8 riconoscibile nella presenza di alcuni vani adibiti ad attivit\u00e0 commerciali, con pozzi e cisterne, all'interno dei quali sono state ritrovate monete e ceramiche di importazione costantinopolitana che testimoniano l'importanza di Reggio nell'ambito del commercio marittimo nei secoli dell'Impero bizantino.\nAl XII secolo, in epoca normanna, appartiene probabilmente un muro lungo circa 12 metri che delimita un edificio, suddiviso in ambienti pi\u00f9 piccoli, sede di attivit\u00e0 artigianali, legate alla lavorazione del bronzo. A conferma della vitalit\u00e0 economica e commerciale dell'area nell'Alto Medioevo, sono stati ritrovati numerosi reperti: monete bronzee (alcune con indicazioni arabe), ceramiche invetriate di provenienza siculo-magrebina, vetri, metalli e perfino un tar\u00ec d'oro (moneta araba diffusa in Sicilia).\nIl XIV secolo, in epoca angioina, \u00e8 attestato in una serie di edifici articolati nell'ambito di uno stesso isolato, che mantengono per lo pi\u00f9 lo stesso andamento del sottostante impianto di epoca greca. Anche in questo caso, sono presenti molti vani adibiti a magazzino, delimitati da murature realizzate in materiale povero di provenienza locale.\nLa destinazione del sito come piazza pubblica risale al XIX secolo: delimitata da canali di scolo delle acque, probabilmente ospitava delle vasche con fontane. \u00c8 stata inoltre ritrovata l'originaria fondazione del basamento che dal 1828 ospitava la statua di Ferdinando I delle Due Sicilie, poi sostituita con l'attuale monumento che rappresenta l'Italia, dedicato a Vittorio Emanuele II, e dal quale la piazza prende il nome.\nGli scavi sono stati eseguiti dalla ditta Congiusta di Locri (RC) e dalla Akhet s.r.l. di Roma sotto la direzione scientifica della dott.ssa Emilia Andronico della Soprintendenza Archeologica della Calabria.\nLa piazza oggi.\nInaugurata il 6 aprile 2012, ultimati i lavori di scavo archeologico, la piazza presenta quattro lucernai composti in acciaio e spesso vetro posti poco al di sopra del manto calpestabile oltre a teche e pannelli descrittivi utili ad illustrare gli scavi, ai quali si accede attraverso una struttura anch'essa in acciaio e vetro. La scala che conduce alle testimonianze del passato ha forma elicoidale ed \u00e8 appesa alla struttura di copertura: il piano d'arrivo della scala \u00e8 costituito da una passerella caratterizzata da una griglia per far intravedere le mura. La stessa griglia \u00e8 realizzata, nei punti di maggior rilievo, in vetro stratificato.\nLa pavimentazione lapidea della piazza, nel lato orientale non ancora ristabilita, verr\u00e0 ultimata a partire dalla fine del 2012."}
{"id": "999209", "revid": "287204", "url": "https://it.wikipedia.org/wiki?curid=999209", "title": "Piazza Vittorio Emanuele II", "text": ""}
{"id": "999225", "revid": "438678", "url": "https://it.wikipedia.org/wiki?curid=999225", "title": "La vergine, il toro e il capricorno", "text": "La vergine, il toro e il capricorno \u00e8 un film del 1977, diretto dal regista Luciano Martino.\nTrama.\nUn affermato architetto milanese che vive a Roma, indomito traditore della moglie, fa di tutto per non farsi scoprire da lei. Ma quando questo accade, la moglie si vendica tradendo il marito con un giovane studente di architettura."}
{"id": "999251", "revid": "256896", "url": "https://it.wikipedia.org/wiki?curid=999251", "title": "Universidad Nacional Aut\u00f3noma de M\u00e9xico", "text": ""}
{"id": "999279", "revid": "124159395", "url": "https://it.wikipedia.org/wiki?curid=999279", "title": "Order of the Leech", "text": "Order of the Leech \u00e8 il decimo album in studio del gruppo grindcore britannico dei Napalm Death, pubblicato il 22 novembre 2002 dalla Spitfire Records.\nSi tratta dell'ultima opera dei Napalm Death con Jesse Pintado alla chitarra."}
{"id": "999286", "revid": "75435", "url": "https://it.wikipedia.org/wiki?curid=999286", "title": "Tatiano il Siro", "text": ""}
{"id": "999309", "revid": "371529", "url": "https://it.wikipedia.org/wiki?curid=999309", "title": "Dottor Jekyll e gentile signora", "text": "Dottor Jekyll e gentile signora \u00e8 un film del 1979 diretto da Steno, con protagonisti Paolo Villaggio ed Edwige Fenech. \u00c8 una commedia fantastica liberamente ispirata al romanzo \"Lo strano caso del dottor Jekyll e del signor Hyde\".\nTrama.\nIl dottor Henry Jekyll, un uomo bieco e senza scrupoli, \u00e8 il consigliere di una potente multinazionale, la Pantac, che ha invaso il mondo con ogni sorta di prodotto inquinante e dannoso per la salute. Un giorno, convinto con l'inganno dal cattivo nonno morente Edward Hyde di incrementare la sua cattiveria, Jekyll trangugia il \"siero del bene assoluto\" (l'ultima cattiveria di suo nonno) e si trasforma nel gentilissimo mister Hyde. La Pantac, su suggerimento del dottor Jekyll, ha assoldato degli assassini per uccidere il corpo di guardia della regina per farli entrare travestiti da guardie a palazzo per costringere la sovrana a mangiare e quindi a sponsorizzare una gomma da masticare dannosissima. Hyde decide di sabotare il piano dei suoi colleghi. Il suo modo di parlare addolcito e il suo carattere buontempone fanno breccia nel cuore della sua segretaria miss Barbara, una donna perfida al servizio anche essa della Pantac, che Hyde trasforma (grazie sempre al siero) in una come lui, buona e gentile. Il consiglio d'amministrazione della multinazionale inizialmente medita di farlo eliminare, ma poi soprassiede e agevola il compito del suo ex dipendente di trasformare l'umanit\u00e0 intera votandola al bene, perch\u00e9 cinicamente \u00e8 pi\u00f9 facile dominare e sfruttare un mondo fatto di buoni. Il dottor Jekyll e gentile compagna Barbara Wimply vengono trasferiti in TV dove possono pubblicizzare gli \"ottimi\" prodotti della Pantac.\nProduzione.\nIl titolo originale del film era \"Il dottor Jekill Junior\". Le riprese sono iniziate il 31 luglio 1978. La pellicola \u00e8 stata girata a Londra.\nDistribuzione.\nIl film \u00e8 stato distribuito nei cinema italiani dalla Medusa Film il 31 agosto 1979. Ha incassato complessivamente 427.000.000 lire a livello nazionale."}
{"id": "999352", "revid": "830939", "url": "https://it.wikipedia.org/wiki?curid=999352", "title": "Torismondo", "text": "Origine.\nFiglio primogenito del re Teodorico I e di Pedoca, figlia di Alarico I, quindi fratello di Teodorico II, Eurico e Federico.\nBiografia.\nNel 451 fu acclamato re sul campo di battaglia dei Campi Catalaunici, dove il padre, Teodorico I, principale alleato del generale Romano Ezio, aveva trovato la morte pur vincendo la battaglia contro gli Unni di Attila. Appena acclamato re incit\u00f2 i suoi Goti all'attacco per vendicare la morte del padre, ma Ezio lo ferm\u00f2 riuscendo a convincere Torismondo a tornare a Tolosa per prevenire i suoi fratelli che tramavano per impadronirsi del potere. Con ci\u00f2 gli Unni, pur sconfitti, riuscirono a ritornare nei loro territori indisturbati, ed Ezio si assicur\u00f2 il bottino che gli Unni, ritirandosi, avevano abbandonato.\nContinu\u00f2 la politica nazionale gi\u00e0 adottata dal padre, avendo, forse per il primo, una visione del regno visigoto indipendente da Roma; questa sua politica lo port\u00f2 ad inimicarsi il generale romano Ezio. Soggiog\u00f2 gli Alani della zona di Orl\u00e9ans guidati dal re Sangibano e tent\u00f2, senza riuscirci, di assoggettare Arles (cui tolse l'assedio dietro pressione di Tonanzio Ferreolo), ma dovette rientrare nel proprio paese perch\u00e9 i fratelli Teodorico e Federico, sembra spinti dallo stesso Ezio, avevano dato il via ad una rivolta; dopo alcuni scontri, nel 453, Torismondo venne assassinato: fu strangolato da un gruppo di nobili goti, che poi nominarono il fratello Teodorico come suo successore.\nDiscendenza.\nNon si conosce alcun discendente di Torismondo."}
{"id": "999390", "revid": "767487", "url": "https://it.wikipedia.org/wiki?curid=999390", "title": "La vedova inconsolabile ringrazia quanti la consolarono", "text": "La vedova inconsolabile ringrazia quanti la consolarono \u00e8 un film del 1973 diretto da Mariano Laurenti e girato ad Acireale in provincia di Catania.\nTrama.\nDopo la morte del ricchissimo marito Salvatore per un incidente d'auto, la bella moglie Caterina si prepara a incassare l'enorme eredit\u00e0 ma, poich\u00e9 il defunto non ha fatto testamento e quando era vivo era sterile, la moglie potr\u00e0 beneficiare del lascito solo se, entro i trecento giorni stabiliti dalla legge, dar\u00e0 alla luce un figlio.\nSaputo questo, Tano e Nico, i fratelli di Salvatore, che intascherebbero miliardi se Caterina non dovesse adempiere a tale condizione, organizzano una guardia armata alla villa in cui lei vive con la madre Francesca, sbarrando la strada a tutte le persone di sesso maschile.\nUn ladro, il barone Carlo Niscemi, nobile decaduto, riesce a intrufolarsi durante un ricevimento e cerca di rubare le cambiali su cui erano scritti i debiti di gioco per i quali si era indebitato con Salvatore. Non potendo uscire, viene costretto dalla madre di Caterina ad andare a letto con la figlia, che \u00e8 consenziente, allo scopo di farle concepire un figlio.\nI vari tentativi di avere un rapporto sessuale con la donna risultano per\u00f2 infruttuosi: il ladro si eccita solo con Francesca. Questa mette cos\u00ec a punto un piano: eccita l'uomo e lo invita nel suo letto, ma quando questi vi entrer\u00e0, ad attenderlo non ci sar\u00e0 lei ma Caterina.\nNel frattempo, Nico, uno dei due fratelli, innamorato di Caterina, finir\u00e0 per passare una notte con la madre di lei, credendo di fare l'amore con la figlia.\nTrecento giorni dopo vengono partoriti due bambini, uno di Caterina, l'altro di Francesca. Nico arriva alla villa col fratello convinto di avere la prova che il figlio di Caterina sia suo e di ottenere cos\u00ec l'eredit\u00e0 ed invece \u00e8 costretto a promettere a Francesca che la sposer\u00e0 per salvare il suo onore. Caterina e Carlo si baciano felici del figlio e dell'eredit\u00e0 e del loro amore."}
{"id": "999462", "revid": "438678", "url": "https://it.wikipedia.org/wiki?curid=999462", "title": "La signora gioca bene a scopa?", "text": "La signora gioca bene a scopa? \u00e8 un film del 1974, diretto dal regista Giuliano Carnimeo.\nTrama.\nMichele, esercente d'un negozio di scarpe a Parma, \u00e8 un accanito ma sfortunato giocatore di \"poker\": per ripagare i propri debiti, decide di prostituirsi."}
{"id": "999529", "revid": "785863", "url": "https://it.wikipedia.org/wiki?curid=999529", "title": "La bella Antonia, prima monica e poi dimonia", "text": "La bella Antonia, prima monica e poi dimonia \u00e8 un film di genere commedia sexy all'italiana del 1972 e diretto dal regista Mariano Laurenti.\nQuesto film corrisponde alla seconda commedia sexy all'italiana, dopo il boccaccesco \"Quando le donne si chiamavano madonne\".\nTrama.\nLa bella Antonia non pu\u00f2 sposare Fosco, poich\u00e9 l'avaro padre rifiuta la dote, e decide perci\u00f2 di farsi suora. Alla fine riuscir\u00e0 a sposare Fosco, tradendolo lo stesso giorno del matrimonio.\nProduzione.\nRiprese.\nAlcune scene degli esterni sono state girate a Gubbio.\nColonna sonora.\nPiero Focaccia, alla sua seconda e ultima prova d'attore, interpreta anche la canzone dei titoli di testa e di coda, \"La mutanda-nda\", scritta da Dino Verde e Berto Pisano."}
{"id": "999533", "revid": "123250643", "url": "https://it.wikipedia.org/wiki?curid=999533", "title": "Jim Paek", "text": "Di ruolo difensore, \u00e8 stato il primo coreano a giocare in NHL.\nCarriera.\nGiocatore.\nNato in Corea del Sud, immigr\u00f2 in Canada con la famiglia da bambino. Paek fu scelto dai Pittsburgh Penguins nel 1985. Prima di aggregarsi alla squadra, per\u00f2 gioc\u00f2 per tre anni in Ontario Hockey League con gli Oshawa Generals e altrettanti con i Muskegon Lumberjacks (IHL).\nNel 1990-91 gioc\u00f2 le sue prime partite in NHL con i Pittsburgh Penguins, alcune anche nei vittoriosi play-off per la Stanley Cup: Paek \u00e8 il primo coreano a vedere il proprio nome inciso sulla coppa (cosa che si ripeter\u00e0 anche nella stagione successiva). In quella stagione gioc\u00f2 anche 48 partite col Team Canada.\nDurante la stagione 1993-94 entr\u00f2 nello scambio che port\u00f2 Tomas Sandstr\u00f6m dai Los Angeles Kings ai Penguins. Gioc\u00f2 poche partite, e a fine stagione fu scambiato nuovamente: and\u00f2 agli Ottawa Senators in cambio della settima scelta nel draft 1995. In Canada gioc\u00f2 29 incontri, gli ultimi in NHL.\nDalla stagione 1995-96 torn\u00f2 a giocare in IHL: le sue squadre furono Houston Aeros e Minnesota Moose nella prima stagione, Manitoba Moose e Cleveland Lumberjacks nella seconda. A Cleveland gioc\u00f2 poi fino al 1998-99, quando - a met\u00e0 stagione - torn\u00f2 agli Houston Aeros con cui disput\u00f2 anche i play-off.\nNel 1999-00 torn\u00f2 a Cleveland, per la sua ultima stagione intera in Nord America.\nDal 2000-01 si trasfer\u00ec in Gran Bretagna, ai Nottingham Panthers, con cui rimase (salvo una breve parentesi in WCHL con gli Anchorage Aces nel 2001) fino al 2003, anno in cui si \u00e8 ritir\u00f2.\nAllenatore.\nDopo il ritiro intraprese la carriera da allenatore. In realt\u00e0 gi\u00e0 agli Anchorage Aces aveva firmato un contratto di allenatore in seconda-giocatore. La sua prima squadra come allenatore furono gli Orlando Seals nella World Hockey Association 2. La lega scomparve dopo una sola stagione, e Paek prefer\u00ec allenare la squadra di una high School.\nSolo nel 2005-06 ritorn\u00f2 su una panchina di una squadra professionistica: fu allenatore in seconda ai Grand Rapids Griffins, farm team in AHL dei Detroit Red Wings vincitore della Calder Cup nella stagione 2012-2013.\nNell'estate del 2014 assunse la guida della nazionale sudcoreana in vista della preparazione ai giochi di Pyeongchang 2018. A questo ruolo affianc\u00f2 quello di \"head coach\" della (2014-2016 e 2019-2020) e della squadra di club dell'Anyang Halla, che milita in Asia LEague Ice Hockey."}
{"id": "999581", "revid": "901803", "url": "https://it.wikipedia.org/wiki?curid=999581", "title": "Chiesa di San Nicola dei Lorenesi", "text": "La chiesa di San Nicola dei Lorenesi \u00e8 un luogo di culto cattolico di Roma, sito in Largo Febo, vicino a Piazza Navona, nel rione Parione. Dopo l'annessione del Ducato di Lorena alla Francia nel 1766, l'edificio \u00e8 stato integrato nei \"Pieux \u00c9tablissements de la France \u00e0 Rome et Lorette\". \u00c8 ancora oggi una delle 5 chiese cattoliche francesi di Roma, insieme con San Luigi dei Francesi, Trinit\u00e0 dei Monti, Sant'Ivo dei Bretoni e Santi Claudio e Andrea dei Borgognoni.\nStoria.\nDurante il Rinascimento, i Francesi ed i Lorenesi formarono la Congr\u00e9gration de Saint-Louis che diede mano alla costruzione della chiesa di San Luigi dei Francesi nel 1588. \nUna parte di questa chiesa fu pagata dal duca Carlo III di Lorena per rappresentare lo stato lorenese presso il Vaticano.\nNel 1587, i Lorenesi crearono una nuova confraternita indipendente da quella francese con il nome di \"Confraternit\u00e9 de Saint-Nicolas et de Sainte-Catherine de la Nation de Lorraine et de Barrois\", che fu autorizzata a possedere una cappella all'interno di San Luigi dei Francesi e con l'obiettivo di costruire una chiesa propria a Roma.\nNel 1622, il papa concesse alla confraternita una chiesa intitolata \"San Nicola in Agone\", presso Piazza Navona. La chiesa, ricostruita dall'architetto lorenese Fran\u00e7ois Desjardins, o Du Jardin (italianizzato in \"Francesco Giardini\"), fu consacrata nel 1632 con il nome di \"San Nicola dei Lorenesi\" permettendo cos\u00ec al Ducato di Lorena di essere rappresentato a Roma da una chiesa propria.\nOggi la parrocchia fa parte dell'apostolato della Comunit\u00e0 di San Giovanni.\nArchitettura.\nL'edificio \u00e8 sobrio, di stile classico a navata singola, con due cappelle laterali; la facciata fu ornata con marmi provenienti dallo stadio di Domiziano.\nInterno.\nDietro l'altare maggiore un trompe-l'\u0153il simula un'abside circolare ed un altro orna la cupola.\nPresenta molti stucchi ed alcune pitture di Fran\u00e7ois Nicolas de Bar (o \"Nicol\u00f2 Lorense\") e di altri pittori paesaggisti lorenesi del periodo.\nNel XVIII secolo Corrado Giaquinto ha eseguito alcuni affreschi: \"San Nicola fa sgorgare l'acqua da una roccia\", \"Le quattro virt\u00f9 cardinali\", \"La trinit\u00e0 e san Nicola\", \"Le tre virt\u00f9 teologali\" e \"L'angelo che libera un prigioniero\".\nPer il giubileo del 1750 Giaquinto dipinge anche due quadri d'altare, \"San Nicola e gli ufficiali di Costantino\", e \"San Nicola che quieta la tempesta\".\nLa chiesa \u00e8 stata restaurata a spese della Francia e della Regione Lorena.\nSepolture.\nQui fu sepolto nel 1649 il pittore lorenese Charles Mellin."}
{"id": "999705", "revid": "1573940", "url": "https://it.wikipedia.org/wiki?curid=999705", "title": "Ivor Novello Awards", "text": "L'Ivor Novello Awards, cos\u00ec chiamato in ricordo dell'artista Ivor Novello, \u00e8 un premio dedicato ai compositori e agli scrittori musicali. La premiazione, che si tiene a Londra nella British Academy of Composers and Songwriters, \u00e8 stata introdotta nel 1955.\nIl premio, soprannominato \"The Ivors\", viene assegnato a maggio ed \u00e8 sponsorizzato dalla Performing Right Society. Esso consiste in una scultura in bronzo di Euterpe, la musa greca della musica.\nTra i premiati spiccano i nomi di Cliff Richard, Jeff Lynne, Iron Maiden, Freddie Mercury, Brian May, Pete Townshend, David Bowie, Martin Lee Gore, Kate Bush, Eric Clapton, Mark Knopfler, John Dankworth, Cathy Dennis, John Lennon, Annie Lennox, Paul McCartney, Bee Gees, Supertramp, Duran Duran, George Michael, Pet Shop Boys, Dave Stewart, Sting, Robbie Williams, John Taverner, David Gilmour, Oasis, Phil Collins, Amy Winehouse e Lisa Stansfield, Paolo Nutini, Gary Barlow, Adele."}
{"id": "999723", "revid": "212348", "url": "https://it.wikipedia.org/wiki?curid=999723", "title": "Lazio &amp; Primavera", "text": ""}
{"id": "999736", "revid": "1632387", "url": "https://it.wikipedia.org/wiki?curid=999736", "title": "The Code Is Red...Long Live the Code", "text": "The Code Is Red...Long Live the Code \u00e8 l'undicesimo album in studio del gruppo grindcore britannico dei Napalm Death. Venne pubblicato il 25 aprile 2005 dalla Century Media.\nUn videoclip, diretto da Roger Johansson, venne fatto per la canzone \"Silence Is Deafening\", e uno per la canzone \"Morale\"."}
{"id": "999816", "revid": "486946", "url": "https://it.wikipedia.org/wiki?curid=999816", "title": "Rugby Roma Olimpic Club", "text": ""}
{"id": "999849", "revid": "118437415", "url": "https://it.wikipedia.org/wiki?curid=999849", "title": "Carmen Arvale", "text": "Il Carmen Arvale \u00e8 l'unico frammento sopravvissuto del canto liturgico tradizionale degli Arvali (\"Fratres Arvales\"), un antico collegio sacerdotale romano. Per questo motivo ci si riferisce ad esso anche con il nome di \"carmen fratrum Arvalium\" (letteralmente: carme dei fratelli Arvali). I sacerdoti Arvali si dedicavano al culto della Dea Dia (in tempi pi\u00f9 recenti identificata con Cerere) e officiavano sacrifici in suo onore perch\u00e9 continuasse ad assicurare la fertilit\u00e0 dei campi coltivati (in latino \"arva\").\nComposto in versi di diversa lunghezza, il \"Carmen Arvale\" \u00e8 stato ritrovato su un'iscrizione rinvenuta in territorio vaticano durante alcuni scavi nel 1778; l'iscrizione \u00e8 datata 29 maggio 218, a testimonianza del fatto che, dopo la politica di restaurazione del \"mos maiorum\" voluta da Augusto, le originarie tradizioni romane furono a lungo mantenute in vita seppure il loro senso reale risultasse ormai incomprensibile. Il \"Carmen\" veniva intonato dai sacerdoti durante le processioni denominate Ambarvalia, con cui si propiziava la fertilit\u00e0 della terra. Il testo dell'iscrizione di cui disponiamo \u00e8 quello della redazione voluta da Augusto tra la fine del I secolo a.C. e l'inizio del I secolo d.C., ma il \"Carmen\" fu probabilmente composto tra il V e il V secolo a.C. I primi cinque versi venivano ripetuti a ritmo particolarmente lento per tre volte; il \"triumphe\" finale, che dava inizio alla danza denominata \"tripudium\", veniva ripetuto cinque volte. Lo stile del testo \u00e8 particolarmente solenne, ripetute sono le invocazioni alla divinit\u00e0; il carattere sacro e orale del componimento \u00e8 testimoniato dalla presenza di alcune figure retoriche, tra cui l'iterazione, l'allitterazione e l'omoteleuto. Nel canto si invoca l'aiuto di Marte e dei Lari, affinch\u00e9 non consentano che i campi inaridiscano, ma si adoperino perch\u00e9 rimangano fertili:"}
{"id": "999855", "revid": "2108263", "url": "https://it.wikipedia.org/wiki?curid=999855", "title": "Raimondo III di Tripoli", "text": "Origini.\nRaimondo di Saint-Gilles era bisnipote di Raimondo IV di Tolosa e succedette a suo padre Raimondo II di Tripoli dopo che costui era stato ucciso dalla setta dei al-Ha\u0161\u012b\u0161iyy\u016bn nel 1152 quando Raimondo aveva solo dodici anni.\nSua madre, la principessa Hodierna di Tripoli, figlia del re di Gerusalemme Baldovino II, govern\u00f2 come reggente fino a quando Raimondo non comp\u00ec quindici anni. In seguito venne anche conosciuto con il nome di \"Raimondo il Giovane\" per distinguerlo da suo padre.\nNel 1160 l'imperatore bizantino, Manuele I Comneno (1143-1180), annunci\u00f2 di cercare una unione matrimoniale con una nobile proveniente dai regni crociati. Le due candidate furono Melisenda di Tripoli, sorella di Raimondo, e la principessa Maria d'Antiochia, figlia di Costanza d'Antiochia. Inizialmente l'imperatore bizantino sembr\u00f2 preferire proprio Melisenda offrendo cos\u00ec una grandissima dote a favore anche di Raimondo, tuttavia gli emissari bizantini vennero a conoscenza di alcune voci secondo le quali n\u00e9 Melisenda n\u00e9 Raimondo fossero figli legittimi di Raimondo II, per cui la promessa di matrimonio fu sciolta in favore della seconda candidata.\nSentendosi privato ingiustamente di quanto promessogli, Raimondo nutr\u00ec un feroce sentimento di vendetta nei confronti dell'impero bizantino, e assold\u00f2 flotte di pirati per assalire e saccheggiare l'isola di Cipro, che faceva parte dell'impero. Sua sorella Melisenda, d'altro canto, entr\u00f2 in convento per la grande vergogna dove mor\u00ec molto giovane.\nNel 1164 Raimondo, insieme al suo alleato Boemondo III di Antiochia marciarono con i loro eserciti per spezzare l'assedio di Harim lanciato dal reggente di Siria Nur ad-Din. Il 12 agosto 1164 nella battaglia di Harim le armate cristiane vennero sconfitte e sia Raimondo che Boemondo, insieme ad altri principi cristiani (Joscelin III di Edessa, Ugo VIII di Lusignano) vennero fatti prigionieri e condotti ad Aleppo.\nRaimondo rimase prigioniero ad Aleppo fino al 1173 quando venne liberato dietro un riscatto di 80.000 pezzi d'oro e grazie anche all'intervento di re Amalrico I di Gerusalemme che tenne la reggenza della Contea di Tripoli in sua assenza e restituendola a Raimondo con grande lealt\u00e0 dopo la sua liberazione.\nLa reggenza di Gerusalemme.\nNel 1174 Amalrico mor\u00ec e ad esso succedette suo figlio, il giovane Baldovino IV malato di lebbra. Milo di Plancy nobile e siniscalco di Gerusalemme, rivendic\u00f2 a s\u00e9 la reggenza del regno, ma la prontezza di Raimondo nel chiedere di diventare a sua volta balivo ovvero \"reggente\" del regno impedirono che la corona di Gerusalemme cadesse nelle mani di un solo individuo. Le rivendicazioni di Raimondo vennero supportate da Boemondo e da molti altri nobili del regno, soprattutto per il fatto che Raimondo era il parente pi\u00f9 prossimo del giovane re malato, in quanto cugino di primo grado di suo padre.\nNell'ottobre del 1164 Milo di Plancy venne assassinato ad Acri lasciando Raimondo unico reggente di Baldovino.\nLe successive nozze con \"Eschiva di Bures\", Principessa di Galilea e vedova di \"Walter di Saint-Omer\" di Tiberiade gli consentirono di guadagnare il controllo di gran parte del territorio settentrionale del Regno di Gerusalemme, soprattutto della fortezza di Tiberiade lungo il Mar di Galilea.\nIn qualit\u00e0 di balivo egli nomin\u00f2 Guglielmo di Tiro cancelliere del regno di Gerusalemme nel 1174 e nel 1175 lo elesse arcivescovo di Tiro.\nNel 1176 Raimondo si ritir\u00f2 dalla carica di reggente dopo aver organizzato il matrimonio di Sibilla di Gerusalemme, sorella di Baldovino IV, con Guglielmo Lungaspada, Conte di Giaffa ed Ascalona, il quale mor\u00ec subito dopo nel 1177 non prima di aver lasciato Sibilla in attesa di un figlio, il futuro Baldovino V.\nLe lotte dinastiche nel Regno di Gerusalemme.\nAmalrico I di Gerusalemme aveva contratto due matrimoni, uno con Agnese di Courtenay, ora sposata a Reginaldo di Sidone, e uno con l'attuale vedova Maria Comnena che aveva sposato in seconde nozze Baliano di Ibelin nel 1177.\nLa figlia di Agnese, Sibilla, era in et\u00e0 adulta e madre di un bambino, per cui era in posizione favorevole per succedere a suo fratello, tuttavia la figlia di Maria Comnena Isabella godeva del fondamentale appoggio della famiglia degli Ibelin, una delle dinastie pi\u00f9 importanti dei regni crociati.\nL'atteggiamento di Raimondo in questa lotta di fazioni fu difficile e controverso. Come parente pi\u00f9 prossimo del re defunto egli aveva delle proprie prerogative sul trono di Gerusalemme, tuttavia, nonostante sua moglie avesse avuto molti figli dalla prima unione, non aveva concepito alcun legittimo erede per Raimondo e questo sembra essere il motivo che fece recedere Raimondo da reclamare per s\u00e9 il trono conteso. Per questo egli ag\u00ec in favore ed in stretta collaborazione con la fazione degli Ibelin, trovando per\u00f2 grandi resistenze in Baldovino IV che confidava molto su sua madre e su suo fratello, Joscelin III di Edessa, che non aveva diritto alcuno sul trono di Gerusalemme.\nNel 1179 Raimondo inizi\u00f2 delle trattative per indurre Sibilla, sorella di Baldovino IV, a sposare Ugo III di Borgogna, ma nella primavera del 1180 le sue manovre erano ormai ad un punto morto, fu cos\u00ec che Raimondo, insieme a Boemondo III d'Antiochia, marci\u00f2 su Gerusalemme per indurre il sovrano a far contrarre a sua sorella un matrimonio con un pretendente locale, favorevole a Raimondo, nella persona di Baldovino di Ibelin, fratello maggiore di Baliano.\nTuttavia la prontezza del re malato vanific\u00f2 le mosse di Raimondo, organizzando l'unione matrimoniale di sua sorella con Guido di Lusignano, fratello minore del futuro sovrano Amalrico II, e conestabile del regno.\nLa scelta di Baldovino non fu dettata solo dalla volont\u00e0 di affrancarsi dalle pressioni di Raimondo e degli altri principi del regno, ma anche quella di cercare nuove forze grazie al legame di Guido da Lusignano in qualit\u00e0 di vassallo con Filippo II di Francia e del legame di Sibilla con il sovrano inglese Enrico II d'Inghilterra, il quale aveva promesso al papa un pellegrinaggio in Terrasanta in segno di penitenza. Di fronte alla prontezza di Baldovino, Raimondo prefer\u00ec indietreggiare senza entrare a Gerusalemme.\nTuttavia nel 1182 Baldovino, gravemente malato e impossibilitato a sostenere il peso della reggenza, nomin\u00f2 Guido balivo, suscitando le proteste di Raimondo, e quando Guido si dimostr\u00f2 incapace del suo incarico, lo stesso Baldovino elesse Raimondo balivo l'anno successivo facendogli dono dei possedimenti di Beirut. In seguito Baldovino e Raimondo, con la benedizione dell'Alta Corte di Gerusalemme, il consiglio dei feudatari del regno, si accordarono per nominare Baldovino di Monferrato, figlio di primo letto di Sibilla, come suo erede legittimo.\nNel 1183, l'erede del regno, ancora bambino, venne incoronato con il titolo di Baldovino V, in una cerimonia presieduta dallo stesso Raimondo, con l'accordo che se il fanciullo fosse morto prima di raggiungere la maggiore et\u00e0, la reggenza del regno sarebbe passata ai suoi pi\u00f9 legittimi eredi, fintanto che il re di Francia e d'Inghilterra, insieme al Pontefice non avessero dipanato la matassa delle rivendicazioni tra Sibilla e Isabella.\nIl regno di Baldovino V.\nBaldovino IV mor\u00ec nella primavera del 1185 e a lui, secondo gli accordi, succedette suo nipote, con Raimondo in qualit\u00e0 di balivo, carica che tuttavia affid\u00f2 allo zio materno del giovane, Joscelin III di Edessa, asserendo di non voler attirare su di s\u00e9 alcun sospetto sulla eventuale morte dell'erede al trono, dall'aspetto assai gracile.\nCome Raimondo temeva, nell'estate del 1186 Baldovino V mor\u00ec ad Acri e suo nonno paterno Guglielmo V del Monferrato insieme allo zio Joscelin III di Edessa ne scortarono la bara fino a Gerusalemme.\nIn assenza di Raimondo, Joscelin nomin\u00f2 Sibilla come erede di suo fratello, con la promessa che quest'ultima avrebbe divorziato dall'incapace Guido, dietro garanzia che dopo il divorzio e l'incoronazione sarebbe stata libera di scegliere un nuovo marito.\nSubito dopo l'incoronazione Sibilla tuttavia incoron\u00f2 Guido come suo consorte. Nel frattempo Raimondo si rec\u00f2 a Nablus, dimora di Baliano e Maria, invocando l'aiuto di tutti i nobili fedeli a Isabella e alla dinastia degli Ibelin. Non incontrando una risposta sufficientemente favorevole, Raimondo, onde evitare una guerra civile, accett\u00f2 la situazione di fatto e si ritir\u00f2 a Tripoli.\nLa battaglia di Hattin e la morte.\nDopo il suo ritorno a Tripoli, Raimondo sigl\u00f2 una pace con Saladino, forse con la speranza di trovare un potente alleato contro il loro nemico comune, Guido di Lusignano.\nAlla fine del 1186, Saladino, con le sue truppe accampate nel feudo di Tiberiade con il permesso di Raimondo, minacciarono l'invasione del regno di Gerusalemme, come rappresaglia dei continui attacchi alle carovane musulmane da parte di Rinaldo di Ch\u00e2tillon.\nPer scongiurare l'invasione Guido invi\u00f2 un'ambasciata guidata da Baliano di Ibelin, per negoziare con Raimondo, ma la spedizione venne intercettata dalle truppe di Saladino alla battaglia di Cresson nel maggio del 1187.\nDopo il massacro delle truppe crociate a Cresson, Raimondo scelse, seppur con riluttanza, di riappacificarsi con Guido di Lusignano, e per tutta risposta Saladino rivolse le sue truppe contro Tiberiade anzich\u00e9 contro il Regno di Gerusalemme come tutti si aspettavano.\nRaimondo e Guido raccolsero le loro forze ad Acri ma non riuscirono ad accordarsi per un piano unico d'azione, poich\u00e9 Raimondo preferiva non scontrarsi in campo aperto con le forze di Saladino a Tiberiade, nonostante nella citt\u00e0 sua moglie Eschiva corresse grandi pericoli. Guido non era d'accordo e ordin\u00f2 all'esercito crociato di marciare verso Tiberiade venendo presto accerchiato dai soldati di Saladino che massacrarono l'esercito di Guido alla battaglia di Hattin nei pressi di Tiberiade.\nRaimondo guidava l'avanguardia dell'esercito ma venne tradito da cinque dei suoi cavalieri che rivelarono a Saladino i disaccordi tra i condottieri crociati, presto Raimondo venne circondato e ordin\u00f2 una inutile carica contro il nemico che gli permise di passare tagliandolo fuori dal grosso dell'esercito crociato, ma permettendogli cos\u00ec di fuggire e scampare al massacro perpetrato dalle truppe di Saladino.\nInsieme ai pochi superstiti Raimondo si rifugi\u00f2 a Tiro e nell'agosto dello stesso anno, fece ritorno a Tripoli dove mori di pleurite in autunno.\nPrima di morire nomin\u00f2 suo erede Raimondo, figlio maggiore di Boemondo III d'Antiochia, ma questi, contravvenendo alle volont\u00e0 del suo alleato, due anni dopo diede la contea di Tripoli il suo figlio minore, Boemondo IV d'Antiochia.\nLa figura di Raimondo nell'arte e nel cinema.\nLa figura di Raimondo compare in diversi romanzi ambientati nelle terre d'Oltremare. Nel romanzo di Graham Shelby \"The Knights of Dark Renown\" del 1969, Raimondo assume delle connotazioni positive, mentre nel romanzo per l'infanzia \"Knight Crusader\" del 1954 di Ronald Welch diventa un personaggio ambivalente.\nNella pellicola del 2005 di Ridley Scott \"Le crociate - Kingdom of Heaven\", Raimondo viene ampiamente rimaneggiato diventando il \"Conte di Tiberiade\" onde non confonderlo con Rainaldo e non confondere la contea di Tripoli con la moderna Tripoli in Libia. Interpretato dall'attore Jeremy Irons esso \u00e8 molto rispondente almeno nell'aspetto alla descrizione lasciata da Guglielmo di Tiro e, contrariamente a quanto avvenuto nella realt\u00e0, esso non ha alcun ruolo di primo piano nella vicenda del Regno di Gerusalemme prima della sua caduta, fungendo da semplice maresciallo di Gerusalemme, titolo tra i meno importanti nella nobilt\u00e0 locale del tempo. Nella pellicola egli non prende parte alla battaglia di Hattin, preferendo ritirarsi a Cipro piuttosto che morire in guerra."}
{"id": "999895", "revid": "1632387", "url": "https://it.wikipedia.org/wiki?curid=999895", "title": "Smear Campaign", "text": "Smear Campaign \u00e8 il dodicesimo album in studio dei Napalm Death, pubblicato il 18 settembre 2006.\nVenne messo in commercio sia come normale CD, sia come digipak contenente due tracce bonus ed un adesivo della copertina. Esistono, inoltre, versioni della copertina con differenti colorazioni."}
{"id": "999927", "revid": "1337443", "url": "https://it.wikipedia.org/wiki?curid=999927", "title": "Nicola Danzetta", "text": "Biografia.\nConsegu\u00ec il dottorato in giurisprudenza nell'Universit\u00e0 di Perugia nel 1840. Nel 1841 divenne amministratore del Collegio della mercanzia e nel 1843 cassiere di un istituto di credito privato, dal quale ebbe origine la Cassa di risparmio di Perugia. Nel 1845 fu iniziato in Massoneria assieme a suo fratello Pompeo nella Loggia \"La Fermezza\" di Perugia, della quale faceva parte suo padre Fabio, e che dopo il 1860 si riuniva a Palazzo Danzetta, ma la lasci\u00f2 alla fine dell'anno perch\u00e9 repubblicana e di Rito scozzese, per fondare con altri fratelli la Loggia \"Fede e Lavoro\", filogovernativa e di Rito simbolico. Con la fusione delle due logge nel 1881, fu tra i fondatori della loggia \"Francesco Guardabassi\". Liberale, prese parte ai falliti moti del 1848, e per questo venne arrestato e condannato a otto mesi di prigionia nel carcere di San Domenico, attualmente una delle pi\u00f9 belle chiese di Perugia.\nNel giugno 1859 fece parte del governo provvisorio istituito dopo l'insurrezione contro lo Stato pontificio.\nCon il ritorno del papa fu definitivamente condannato, ma riusc\u00ec a fuggire a Firenze. Fu il primo sindaco di Perugia dopo l'arrivo dei Piemontesi nel 1860. Membro del Parlamento Italiano, fu rieletto nel 1865, 1867, 1870. Fu, anche, consigliere comunale di Corciano, sua effettiva residenza."}
{"id": "1000155", "revid": "2154197", "url": "https://it.wikipedia.org/wiki?curid=1000155", "title": "Emocianina", "text": "L'emocianina \u00e8 una proteina utilizzata da alcuni artropodi e molluschi come proteina respiratoria. Si tratta di una metalloproteina contenente due atomi di rame che sono in grado di legare reversibilmente una molecola di O2.\nL'emocianina \u00e8 seconda solo all'emoglobina, quanto ad importanza, come mezzo per il trasporto dell'ossigeno tra gli esseri viventi.\nA causa delle differenze a livello strutturale delle forme di emocianina presenti nei due phyla esse vengono semplicemente distinte in \"emocianine degli artropodi\" ed \"emocianine dei molluschi\".\nTra gli artropodi si trovano nei crostacei decapodi come i granchi, gli astici ed i gamberi. Tra i molluschi sono presenti nei cefalopodi (polpi e calamari), nei gasteropodi (lumache) ed in molte specie di poliplacofori (chiton).\nL'emocianina di \"Megathura crenulata\" (KLH, Keyhole Limpet Haemocyanin) trova largo impiego nelle biotecnologie.\nModalit\u00e0 di azione.\nNonostante le funzioni respiratorie dell'emocianina siano simili a quelle dell'emoglobina, ci sono alcune differenze nella sua struttura molecolare e nel meccanismo di funzionamento; mentre l'emoglobina trasporta i suoi atomi di ferro in anelli di porfirina (gruppi eme), gli atomi di rame nell'emocianina sono legati a gruppi prostetici coordinati da residui di istidina. L'ossigenazione dell'emocianina causa un cambiamento di colore tra la forma deossigenata Cu(I), non colorata, alla forma ossigenata Cu(II) colorata in blu.\nLe specie che utilizzano l'emocianina per il trasporto dell'ossigeno sono molto spesso crostacei che vivono in ambienti particolarmente freddi e con una bassa pressione di ossigeno. In queste circostanze il trasporto dell'ossigeno tramite l'emoglobina sarebbe meno efficiente di quello tramite l'emocianina. L'emocianina, inoltre, a differenza dell'emoglobina, presenta una bassa affinit\u00e0 di legame col pericolosissimo monossido di carbonio (alla comune pressione atmosferica, il monossido di carbonio supera l'ossigeno di circa 200 volte in affinit\u00e0 per l'emoglobina).\nLe molecole di emocianina hanno dimensioni notevoli e per questo sono normalmente utilizzate libere nel sangue a differenza dell'emoglobina che \u00e8 normalmente contenuta in cellule apposite (eritrociti); questo perch\u00e9 la relativamente ridotta dimensione delle molecole di emoglobina provocherebbe l'occlusione degli organi filtranti, come il rene.\nLa possibilit\u00e0 di avere l'emocianina libera nel sangue, senza essere necessariamente contenuta in cellule apposite, permette al sangue di contenerne una maggior quantit\u00e0, incrementando la capacit\u00e0 di trasporto di ossigeno; d'altro canto, in ogni caso, la maggior quantit\u00e0 di emocianina e la grandezza della molecola stessa incrementano sensibilmente il valore di viscosit\u00e0 del sangue e di conseguenza l'energia necessaria per pomparlo."}
{"id": "1000228", "revid": "287204", "url": "https://it.wikipedia.org/wiki?curid=1000228", "title": "Tiziano Aspetti", "text": "Assieme a Girolamo Campagna \u00e8 stato uno dei maggiori scultori attivi in Venezia nell'ultima parte del XVI secolo.\nEra particolarmente versato nella lavorazione del bronzo. \u00c8 noto soprattutto per i bronzi realizzati (1593) per la Basilica di Sant'Antonio di Padova.\nVita e opere.\nAspetti proveniva da una famiglia di insigni tradizioni artistiche: suo nonno Guido Minio, detto \"Lizzaro\", era uno specialista della fusione in bronzo, e suo zio Tiziano Minio era stuccatore e scultore a propria volta. \u00c8 verosimile che Aspetti abbia ricevuto i primi rudimenti tecnici nel laboratorio di famiglia, ed \u00e8 possibile che abbia collaborato con Girolamo Campagna in qualit\u00e0 di aiuto. Certamente in virt\u00f9 dei contatti familiari, nel 1577 a Venezia Aspetti pot\u00e9 passare al servizio di Giovanni Grimani, patriarca di Aquileia. Grimani era un celebre mecenate per gli artisti di quell'epoca, e il suo palazzo ospitava la pi\u00f9 nutrita e pregiata collezione di antichit\u00e0, al di fuori di Roma. Aspetti lavor\u00f2 per il patriarca per 16 anni, pertanto, a differenza di quanto usavano i suoi colleghi veneziani contemporanei, egli intraprese la carriera quasi in qualit\u00e0 di artista di corte. I Grimani (ceppo da cui provengono ben tre dogi) erano sostenitori del manierismo italiano, e il loro palazzo di famiglia a Santa Maria Formosa conteneva stucchi di Giovanni da Udine, Federico Zuccari e Francesco Salviati. La collezione di antichit\u00e0 dei Grimani era un centro di attrazione irresistibile per ogni viaggiatore che visitasse Venezia all'epoca, e il fatto di aver trascorso la giovinezza in tale ricco ed elegante ambiente (operando anche come restauratore) si riflesse nello splendore delle opere della maturit\u00e0 di Tiziano Aspetti.\nVeneto, prima della met\u00e0 del 1604.\nLe prime opere di Aspetti - i mediocri bassorilievi in \"pietra viva\" di \"San Marco\" e \"San Teodoro\" per il \"nuovo\" ponte di Rialto (1589-1590) e il goffo \"Gigante\" in marmo sito in quel che oggi \u00e8 l'ingresso della Libreria Marciana - non hanno punti di contatto con l'eleganza della sua produzione successiva. Un bassorilievo firmato, sopra al focolare nella Sala dell'Anticollegio del Palazzo Ducale risale al 1589 circa; gli \"Atlanti\" che reggono questo camino, gi\u00e0 attribuiti ad Aspetti, sono in realt\u00e0 del Campagna. Suo \u00e8 invece il rilievo con la Fucina di Vulcano.\nLe figure, a grandezza naturale, della \"Giustizia\" e della \"Temperanza\" nella cappella Grimani sita in San Francesco della Vigna - le prime \"prove d'autore\" di Aspetti in fatto di bronzi - furono intraprese prima del 28 novembre 1592, data in cui (in una clausola testamentaria) il patriarca Grimani comandava all'artista di terminare dette opere.\nGrazie all'attivit\u00e0 per il Grimani, la fama di Aspetti giunse rapidamente anche a Padova: sono dei primissimi anni novanta due bassorilievi che riproducono, rispettivamente, \"San Daniele trascinato da un cavallo\" e il \"Martirio di san Daniele\", eseguiti per il duomo patavino. Raggio ha suggerito che questi ultimi in origine decorassero l'altare di San Daniele nella cripta e che le fusioni di Padova ne abbiano preso il posto in qualche momento del XIX secolo. Aspetti manifest\u00f2 le sue attitudini profondamente pittoriche, e dimostr\u00f2 la sua vera vocazione per la scultura di bassorilievi. Come suo zio, era uno dei pochi scultori veneziani interessati alla tecnica fiorentina della scultura a bassorilievo (a partire dallo stiacciato donatelliano che tanto successo aveva avuto proprio a Padova), e le figure andavano dal leggerissimo rilievo fino al quasi tutto tondo. In effetti, l'artista super\u00f2 di gran lunga le aspettative della committenza, tanto che venne raddoppiato il compenso dell'artista. In queste scene, la ricchezza spaziale \u00e8 raggiunta attraverso una variet\u00e0 di emozioni, pose e trame. Queste ultime oscillano dagli sfondi architettonici composti da mattoni e pietre, a corazze, cuoio e carni nude. L'escursione emotiva, nel \"Martirio\", va dal gretto carnefice che pianta chiodi nel nudo e patetico corpo di san Daniele, agli indifferenti soldati sulla destra ed il ripido crescendo di costernazione degli uomini a sinistra. Un cavallo, laddove un uomo suona un corno da caccia presso un altro cavallo che nitrisce e s'impenna ed un cane che abbaia trasmettono quasi l'illusione di effetti acustici, come nel \"San Daniele trascinato\". Entrambe le scene sono altamente dinamiche. Le allungate, svelte figure con le loro \"canoniche\" caratteristiche facciali rivelano la conoscenza che Aspetti poteva vantare sia dell'arte ellenistica, sia dello stile manieristico dei suoi tempi. La diffusa lavorazione a bulino, ad intaglio, con marchi a fuoco ed altre tecniche riproducenti uno schema sull'intera superficie attestano il suo amore per gli effetti pittorici, coloristici. Con l'eccezione dell'\"Annunciazione\" di Alessandro Vittoria (inizio 1580), sono i primi degni successori dei rilievi in bronzo di Jacopo Sansovino eseguiti per la basilica di San Marco in Venezia.\nLe opere per il \"Santo\".\nPoich\u00e9 questi bassorilievi furono un successo notevole, il 6 novembre 1593 Aspetti ricevette una commissione di sommo prestigio (e lauto compenso) per progettare un nuovo altare marmoreo nella cappella di Sant'Antonio nell'omonima basilica patavina, da adornare con undici statue di bronzo: tre santi, Antonio stesso (naturalmente), Bonaventura, Luigi di Tolosa e quattro Virt\u00f9: Fede, Carit\u00e0, Temperanza e Fortezza (o Speranza); accompagnati, infine, da quattro angeli cerofori. Questo fu il terzo e ultimo grande complesso monumentale ordinato al Santo, dopo l'altare maggiore di Donatello (completato nel 1453) con le statue di bronzo e i rilievi in marmo che decorano le pareti della cappella di Sant'Antonio. Com'\u00e8 stato osservato, le statue dei tre santi francescani non sono caratteristici di Aspetti, ma emulano Donatello. Le Virt\u00f9 - di misura dimezzata rispetto ad una figura umana - comunque, con le loro piccole teste, le figure allungate e gli eleganti drappeggi, riassumono lo stile iconografico di Aspetti in quel periodo.\nOpere successive nel Veneto.\nAspetti aveva finito questo progetto verso il 30 dicembre 1595, quando gli venne commissionato un \"Cristo\" per la vasca dell'acqua santa di Giovanni Antonio Minelli de' Bardi nella navata anteriore sinistra, completata l'8 maggio 1599. I busti in bronzo di Sebastiano Venier, Agostino Barbarigo - i trionfatori della battaglia di Lepanto avvenuta nel 1571 - e Marcantonio Bragadin - il difensore di Famagosta martirizzato nel medesimo anno di Lepanto - furono apparentemente modellati e fusi negli anni 1596-1599, come del resto i \"San Paolo\" e \"Mos\u00e8\" realizzati per San Francesco della Vigna (Venezia), dove tuttora si trovano. Ci sono poche facciate di chiese completate a Venezia, e ancor meno sculture di facciata (specie prima del 1600). Il \"Mos\u00e8\" e il \"San Paolo\" di Aspetti, che occupano le nicchie della palladiana facciata di questa chiesa, sono tra i primi bronzi mai posti su una facciata veneziana, e sono anche tra i pi\u00f9 belli. La loro materia scura contrasta intensamente con il bianco sfondo marmoreo, e, ben oltre la grandezza naturale, con le loro pose animate, si proiettano poderosamente nella loro composizione architettonica. Completati tali progetti, Aspetti comp\u00ec il primo viaggio fuori del Veneto di cui si abbia conoscenza. La sua presenza in Carrara \u00e8 registrata nell'ottobre del 1599, ma nel 1602 aveva fatto ritorno a Venezia.\nToscana, dalla met\u00e0 del 1604 in poi.\nAspetti lasci\u00f2 Venezia per sempre in un qualche momento successivo al 3 luglio 1604 per accompagnare a Pisa il nipote di Giovanni Grimani, Antonio IV Grimani, vescovo di Torcello, che era stato nominato nunzio apostolico per la Toscana. Il fatto che il vescovo di Torcello fosse un nipote del patriarca Grimani \u00e8 una prova dei vitalizi legami di Aspetti con quella famiglia. Gli ultimi anni della vita di Aspetti, trascorsi a Pisa nella casa del conte Camillo Berzighelli, furono altamente produttivi. In questo periodo, realizz\u00f2 due crocifissi bronzei, un rilievo in bronzo della seconda moglie di Berzighelli (Luisa Paganelli), otto rilievi in bronzo di soggetti mitologici, un \"Cristo alla colonna con due flagellatori\" in argento (che Aspetti lasci\u00f2 in eredit\u00e0 al \"Santo\" di Padova; ultima annotazione archivistica nel 1753), un \"Ercole e Anteo\" in marmo, un \"Adone\" pure in marmo, cos\u00ec come la \"Leda dormiente\". Di tutte queste opere non vi \u00e8 pi\u00f9 traccia.\nL'unica scultura superstite degli anni pisani di Aspetti \u00e8 il rilievo in bronzo del \"Martirio di san Lorenzo\" commissionato dal senatore Lorenzo Usimbardi (1547-1636), zio di Berzighelli. Sebbene in tutta la sua storia questo rilievo sia stato il dossale dell'altare nella cappella Usimbardi in Santa Trinita di Firenze, una fonte del XVII secolo afferma che Usimbardi lo aveva ordinato \"per un altro posto\": se consideriamo che la cappella \u00e8 dedicata a san Pietro, e che l'opera di Aspetti che stiamo discutendo \u00e8 l'unico elemento decorativo del luogo che sia estraneo al culto di tale ultimo santo, effettivamente pu\u00f2 esserci del vero. Dal momento che, tuttavia, fu un allievo di Aspetti - Felice Palma - a realizzare il resto dell'ornamento scultoreo della cappella, \u00e8 lecito supporre che, se Aspetti fosse vissuto pi\u00f9 a lungo se ne sarebbe occupato personalmente; un crocifisso in bronzo di Palma, sovrastante l'altare, ben potrebbe riflettere un progetto di Aspetti.\nRispetto ai rilievi del \"Santo\", il \"Martirio di san Lorenzo\" ammirabile a Santa Trinita mostra una sensibilit\u00e0 pi\u00f9 profonda. \u00c8 meno teatrale, e perfino pi\u00f9 pittorico; la luce palpita sull'intera superficie, che pare vibrare dinamicamente. Al centro della composizione - in piena sintonia con la poetica della Controriforma - campeggia l'irremovibilit\u00e0 del martire: nel momento in cui egli viene disteso sulla graticola, Lorenzo volge uno sguardo diagonale verso il cielo, in cui appaiono gli angeli che lo premiano con la palma dei martiri. Lo stile figurativo e i tipi di Aspetti sono molto pi\u00f9 muscolari e robusti che nelle sue opere giovanili, e ci\u00f2 \u00e8 particolarmente riscontrabile nelle figure rannicchiate nella parte anteriore della gruppo scultoreo, superbamente modellate. \u00c8 parimenti ovvia la maggior padronanza che l'artista esibisce nella trattazione dei nudi. Ludovico Cigoli progett\u00f2 la decorazione pittorica della cappella Usimbardi (dal 1605), e, fossero o non fossero stati originariamente concepiti per quel sito, i rilievi di Aspetti ben vi si integrano, dando vita ad un significativo esempio del nascente barocco fiorentino.\nAspetti aggiunse un codicillo al proprio testamento il 27 luglio 1606. A sua richiesta, con spese a carico di Berzighelli, venne seppellito nel chiostro del convento pisano del Carmine, dove sono tuttora presenti un epitaffio e un busto, opera di Felice Palma (1606). Secondo le risultanze, non si spos\u00f2 n\u00e9 ebbe figli, e istitu\u00ec propria erede una nipote.\nAccoglienza critica.\nQuando Aspetti inizi\u00f2 la sua carriera pubblica negli anni 1590, Alessandro Vittoria aveva virtualmente cessato di lavorare, e Girolamo Campagna monopolizzava le principali commesse per opere di scultura. Sebbene Aspetti avesse battuto Campagna nella gara per l'altare di Sant'Antonio in Padova, non aveva altrettanto successo a Venezia. In effetti, non cre\u00f2 mai una scultura tridimensionale possente tanto quanto l'altare principale di San Giorgio Maggiore a Venezia (1590-1593) o l'altare di San Salvatore (circa 1590), opera di Campagna. Ma quanto a produzione di rilievi, i suoi unici rivali a Firenze erano Giovanni Battista Caccini e il contemporaneo Giambologna; forse \u00e8 proprio questo il motivo per cui lasci\u00f2 Venezia per la Toscana. In essa fior\u00ec vistosamente, e finch\u00e9 mancher\u00e0 una reale conoscenza riguardo ai suoi lavori di cui non \u00e8 rimasta traccia (specie gli otto bronzi di soggetto mitologico) sar\u00e0 impossibile formulare un corretto giudizio sulla sua statura di artista."}
{"id": "1000267", "revid": "1543377", "url": "https://it.wikipedia.org/wiki?curid=1000267", "title": "Feliciano Scarpellini", "text": "Biografia.\nNacque da Filippo e da Caterina Piermarini, sorella dell'architetto Giuseppe Piermarini. Nel 1782 si rec\u00f2 a Roma per effettuare i suoi studi presso la Pontificia Universit\u00e0 Gregoriana. Cinque anni dopo prese i voti e divenne poi abate, oltre ad essere eletto maestro di logica e metafisica al Collegio Romano. Nel 1798 copr\u00ec la carica di tribuno della Repubblica Romana. Fu direttore dal 1797 al 1814 della \"Specola Caetani\", il primo osservatorio astronomico istituito a Roma.\nFavor\u00ec la ricostruzione dell'Accademia dei Lincei (1801) e fu docente alla cattedra di Fisica sacra, da lui voluta. Cre\u00f2 l'Osservatorio astronomico del Campidoglio. Esamin\u00f2, assieme a Domenico Morichini, la tecnica dell'orafo Fortunato Pio Castellani con la quale si riusc\u00ec a ottenere l'oro di colore chiaro dei gioielli etruschi.\nFu zio dell'astronoma Caterina Scarpellini."}
{"id": "1000298", "revid": "1360759", "url": "https://it.wikipedia.org/wiki?curid=1000298", "title": "Nazionale Under-19 di calcio dell'Italia", "text": "La Nazionale di calcio dell'Italia Under-19 \u00e8 la rappresentativa calcistica Under-19 nazionale dell'Italia ed \u00e8 posta sotto l'egida della Federazione Italiana Giuoco Calcio. Nella gerarchia delle nazionali giovanili italiane \u00e8 posta prima della Nazionale Under-18.\nLa rappresentativa \u00e8 sorta all'inizio della stagione 2001-2002: a partire dal 2002, infatti, il Campionato europeo di calcio Under-18 \u00e8 stato sostituito dal Campionato europeo di calcio Under-19.\nStruttura.\nOgni stagione l'obiettivo di questa nazionale \u00e8 di partecipare, attraverso il superamento di due fasi di qualificazione, al campionato europeo Under-19, manifestazione a cadenza annuale tenuta di solito a luglio, che negli anni pari qualifica le migliori nazionali europee al campionato mondiale Under-20 dell'anno successivo.\nStoria.\nHa vinto il campionato europeo Under-19 nell'edizione del 2003. In quella circostanza la squadra, guidata dal commissario tecnico Paolo Berrettini, batt\u00e9 in finale il Portogallo per 2-0, vincendo il secondo titolo europeo di categoria della sua storia, dopo quello del 1958. Di quella squadra, tra gli altri, facevano parte Giorgio Chiellini, Alberto Aquilani, Raffaele Palladino e Giampaolo Pazzini.\nDopo qualche anno di qualificazioni mancate, nel 2008 l'U-19 si \u00e8 qualificata per l'europeo U-19 in Repubblica Ceca, dove \u00e8 giunta in finale, persa per 3-1 contro la Germania. In questa edizione si sono messi in luce il portiere Fiorillo, i centrocampisti Raggio Garibaldi e Poli e l'attaccante Okaka.\nNel 2011 ha vinto un'edizione del Valentin Granatkin Memorial e una Coppa Sendai nel 2004.\nNel 2016 si \u00e8 qualificata per la finale dell'europeo U-19 in Germania, dove \u00e8 stata battuta per 4-0 dalla Francia.\nNel 2018 ha raggiunto nuovamente la finale dell'europeo U-19 in Finlandia, dove \u00e8 stata battuta per 4-3 dal Portogallo, che l\u2019Italia aveva battuto qualche giorno prima per 3-2 nella fase a gironi.\nRosa attuale.\nElenco dei 30 calciatori convocati per uno stage a Coverciano dal 17 al 20 gennaio 2021.\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "1000327", "revid": "599013", "url": "https://it.wikipedia.org/wiki?curid=1000327", "title": "Petri Pasanen", "text": "Interpreta indifferentemente i ruoli di difensore centrale e terzino.\nCarriera.\nClub.\nEntra a far parte della prima squadra del Lahti dopo la sua promozione nel 1998. Durante le successive due stagioni colleziona 42 presenze in Veikkausliiga.\nMolti club si interessano allora al giovane Pasanen e, nell'estate del 2000 viene acquistato dall'. Durante la prima stagione riesce a imporsi nella squadra olandese ma, a causa della rottura di un piede, \u00e8 costretto a saltare buone parte della stagione 2001-2002. Nella stagione successiva torna stabilmente titolare arrivando con la squadra fino ai quarti di finale di Champions League.\nDopo un pessimo avvio nella stagione 2003-2004 viene ceduto in prestito al Portsmouth, in Premier League. L'allenatore del Portsmouth, Harry Redknapp, era interessato al riscatto di Pasanen a fine stagione, ma le pretese economiche dell' furono troppo alte.\nPasanen passa quindi nell'estate del 2004 al club campione in carica di Germania, il . Diventa immediatamente un elemento chiave del club, aiutando la squadra ad arrivare nelle prime tre posizioni di Bundesliga e al secondo turno di Champions League nelle prime due stagioni.\nDopo 7 anni passati al Werder Brema, il 30 giugno 2011, scaduto il suo contratto, viene ingaggiato dal Red Bull Salisburgo.\nNella Stagione successiva, si trasferisce nell'AGF Aarhus, squadra danese.\nNazionale.\nPasanen \u00e8 stato anche un membro stabile della Nazionale finlandese. Ha fatto il suo debutto internazionale il 15 novembre 2000 contro l'Irlanda. Con la Finlandia Pasanen ha giocato prevalentemente come terzino sinistro, ed \u00e8 stato anche il capitano della nazionale quando Sami Hyypi\u00e4 e Jari Litmanen non giocavano. "}
{"id": "1000341", "revid": "152844", "url": "https://it.wikipedia.org/wiki?curid=1000341", "title": "Roland Deschain", "text": ""}
{"id": "1000391", "revid": "339392", "url": "https://it.wikipedia.org/wiki?curid=1000391", "title": "Kuomitang", "text": ""}
{"id": "1000392", "revid": "406085", "url": "https://it.wikipedia.org/wiki?curid=1000392", "title": "Bug meridionale", "text": ""}
{"id": "1000521", "revid": "205250", "url": "https://it.wikipedia.org/wiki?curid=1000521", "title": "Ciro Trabalza", "text": "Biografia.\nNel 1894 consegu\u00ec la laurea in lettere all'Universit\u00e0 di Roma. Negli anni successivi insegn\u00f2 in varie scuole secondarie di Empoli, Modena, Perugia e Padova, prima di intraprendere nel 1912 la carriera amministrativa, quale ispettore centrale del Ministero della pubblica istruzione e poi come \"direttore generale per la scuola media e per gli scambi culturali con l'estero (1921-1931)\". Nel corso dell'incarico ministeriale, ebbe il particolare merito di dar vita agli Istituti italiani di cultura all'estero, tuttora esistenti ed operativi nella maggior parte delle citt\u00e0 capitali del mondo, con la funzione precipua di diffondere la lingua e la cultura italiana all'estero.\nCome studioso si occup\u00f2 di grammatica storica della lingua italiana e di critica letteraria, dal Boccaccio (1907) al Rinascimento e a tutto il secolo diciassettesimo (1913). Appare evidente l'ispirazione crociana della critica estetica di Trabalza. Il suo nome peraltro \u00e8 soprattutto legato alla diffusa e discussa \"Storia della grammatica italiana\" (1908), che Alfredo Schiaffini tra gli altri ebbe a definire \u00abpoderosa e severa\u00bb. Ciro Trabalza svolse altres\u00ec un'assidua attivit\u00e0 pubblicistica e diresse, tra l'altro, la rivista \u00abProblemi della scuola e della cultura\u00bb."}
{"id": "1000561", "revid": "115693130", "url": "https://it.wikipedia.org/wiki?curid=1000561", "title": "Ugo Sposetti", "text": "Biografia.\nNasce a Tolentino in provincia di Macerata il 21 gennaio 1947 da una famiglia di mezzadri. Inizia a lavorare come ferroviere nel 1969, nel 1976 viene eletto segretario della federazione di Viterbo del Partito Comunista Italiano, carica che mantenne fino al 1978, anno in cui venne eletto Presidente della Provincia di Viterbo. Terminata l'amministrazione nel 1983 diviene Assessore e Vicepresidente sempre della Provincia di Viterbo nella Giunta del Presidente Carrubba,1983-1987.\nNel 1987 viene eletto per la prima volta al Senato della Repubblica nella X Legislatura, venendo poi confermato nel 1992 nella XI Legislatura, che dur\u00f2 fino al 1994. Nel 1995 si candida come Sindaco alle elezioni comunali di Bassano in Teverina vincendole, per poi essere riconfermato nella successiva amministrazione fino al 2004. Dal 1996 al 2001 ha fatto parte della Segreteria tecnica del Ministro delle finanze Vincenzo Visco. Con la nascita del Governo Berlusconi II ha dovuto lasciare l'incarico.\nNel 2001 diventa Tesoriere dei Democratici di Sinistra. Dal 2004 \u00e8 co-tesoriere degli Uniti nell'Ulivo e dal 2005 lo \u00e8 de L'Unione. Il 21 aprile 2006 \u00e8 stato eletto Deputato della Camera nelle liste dell'Ulivo per la circoscrizione Lazio 2 nella XV Legislatura, confermato poi alle elezioni politiche del 2008, nella lista per la stessa circoscrizione del Partito Democratico nella XVI Legislatura. Nel 2008 \u00e8 inoltre candidato a Sindaco del Comune di Viterbo per una lista sostenuta dal Partito Democratico, sconfitto al ballottaggio con il 38% dei voti. Nel 2013 viene eletto senatore della Repubblica nella XVII Legislatura.\nControversie.\nDa tesoriere dei Democratici di Sinistra \u00e8 stato al centro di alcune critiche per essersi dichiarato favorevole al ripristino del finanziamento pubblico ai partiti, sostenendo che la negazione di risorse finanziarie ai partiti equivalga a colpire la democrazia e la libert\u00e0 dei partiti stessi di poter fare politica. Anche dopo lo scioglimento dei DS, ha continuato a proporre finanziamenti pubblici ai partiti: nel 2011 propone una legge volta a raddoppiare i rimborsi elettorali ai partiti; la proposta viene disconosciuta dal suo stesso partito.\nNel 2005 fu al centro di aspre polemiche per il caso Consorte Unipol-BNL. Il giornalista Gad Lerner ne chiese le dimissioni affermando che \u00abnon poteva non conoscere le fantasmagoriche plusvalenze di Consorte\u00bb e che in qualit\u00e0 di Tesoriere Nazionale dei Democratici di Sinistra non poteva non sapere degli intercorsi tra il suo partito e Consorte. Dopo il fallimento della candidatura di Romano Prodi al Quirinale, dovuta ai franchi tiratori esistenti proprio fra le file del PD, la giornalista e parlamentare Sandra Zampa, nella sua monografia \"I tre giorni che sconvolsero il PD\", ha indicato in Ugo Sposetti, amico di lunga data di Massimo D'Alema, uno fra i tanti che hanno contribuito alla bocciatura della candidatura."}
{"id": "1000563", "revid": "76963", "url": "https://it.wikipedia.org/wiki?curid=1000563", "title": "Vanilla Ice", "text": "Biografia.\nCon il singolo \"Ice Ice Baby\" \u00e8 diventato il primo artista hip hop bianco ad andare in vetta alle classifiche. Il brano deve gran parte della sua fama alla presenza al suo interno di un campionamento della celebre \"Under Pressure\" cantata dai Queen con David Bowie.\nNel 1990 \"Ice Ice Baby\" riscuote un successo clamoroso, seguito dall'uscita dell'album \"To the Extreme\". Il disco rimane 16 settimane all'interno delle classifiche e vende oltre 17 milioni di copie in tutto il mondo.\nNel 1991, dato il suo enorme successo, gli propongono una piccola apparizione nel film \"Tartarughe Ninja II - Il segreto di Ooz\", nel quale interpreta se stesso e registra un altro record di vendite con il singolo \"Ninja Rap\".\nNel 1992 Vanilla inizia a girare un film, dal titolo \"Cool as Ice\". La pellicola in poco tempo fa il giro del mondo, e la sua frase \"Drop that zero and get with a hero\" diventa un must. Inoltre grazie alla collaborazione con la casa discografica P.G. Records partecipa con Naomi Campbell alla realizzazione dell'omonima canzone dello stesso anno. Nello stesso anno, in Giappone, era in prosecuzione la terza parte de \"Le bizzarre avventure di JoJo\", nota come \"Stardust Crusaders\", in cui uno degli antagonisti porta lo stesso nome del rapper.\nNel 1994 \u00e8 la volta di \"Mind Blowin\"'. All'interno di quest'album, Ice assume l'atteggiamento ed i modi di gruppi come i Cypress Hill: un po' di funk, rappata eclettica e amore incondizionato per la marijuana.\nQuattro anni dopo, nel 1998, rieccolo con \"Hard to Swallow\" album prodotto dal famosissimo Ross Robinson. Questa volta la figura proposta da Ice \u00e8 quella di un rapper hardcore, comincia ad attingere influenze da band nu metal come Korn e Limp Bizkit, chiama il suo nuovo stile \"skate-rock\" e inizia varie collaborazioni con Insane Clown Posse, Korn e Slipknot.\nTorna al successo nel 2001 con \"Bi-Polar\", album doppio diviso tra heavy metal e hip hop. Subito dopo l'uscita di \"Bi-Polar\" inizia un interminabile tour che dura ancora oggi. Con una media di 150 date all'anno gira tutta l'America e fa qualche apparizione in Europa.\nNell'agosto del 2004 lancia sul mercato il CD \"Platinum Underground\". L'America torna a corteggiare il primo rapper bianco, invitandolo a partecipare a numerosi reality show. \u00c8 infatti il protagonista della seconda edizione di \"The Surreal Life\". Finito il reality viene chiamato in Inghilterra per alcuni live, e subito dopo, invitato a partecipare alla versione UK della nostra \"Fattoria\", \"The Farm\" appunto.\nNell'ultimo periodo \u00e8 stato impegnato in altri due reality negli Stati Uniti: \"Surreal Life Fame Games\" e \"Celebrity Bull Riding Challenge\", visibile sul canale country CMT. Probabilmente grazie a quest'ultimo reality si avvicina alla musica country e ad ogni concerto propone versioni rivisitate a suo modo dei grandi classici del suo \"new fuckin hero\" Hank Williams Jr.\nCon un album di cover torna al suo pubblico nel 2008. Il disco si chiama \"Vanilla Ice Is Back!\", e propone versioni di grandi classici del passato di Public Enemy, Cypress Hill, House of Pain e una versione di \"Buffalo Soldier\" di Bob Marley.\nIl 30 agosto 2011 ha pubblicato il suo sesto album in studio, \"W.T.F. (Wisdom, Tenacity and Focus)\" per l'etichetta Radium Records.\nIl 18 febbraio 2014 viene arrestato in Florida con l'accusa di furto con scasso e furto di residenza. Verr\u00e0 scarcerato pochi giorni dopo.\n\u00c8 inoltre il protagonista del programma televisivo \"Vanilla Ice Project\", trasmesso in Italia su DMAX, in cui sistema case (di solito ville) per poi rivenderle al potenziale prezzo di milioni di dollari."}
{"id": "1000788", "revid": "484362", "url": "https://it.wikipedia.org/wiki?curid=1000788", "title": "Hotel Ghazala Gardens", "text": ""}
{"id": "1000812", "revid": "6066", "url": "https://it.wikipedia.org/wiki?curid=1000812", "title": "Tafani", "text": ""}
{"id": "1000815", "revid": "599013", "url": "https://it.wikipedia.org/wiki?curid=1000815", "title": "Derlei", "text": "Soprannominato \"Ninja\", possiede anche la cittadinanza portoghese.\nCarriera.\nHa cominciato a giocare nelle serie brasiliane inferiori, e nel 1999 il suo cartellino \u00e8 stato acquistato dall'Uni\u00e3o Leiria, squadra portoghese. Nella stagione 2001-2002, allenato da Jos\u00e9 Mourinho, il Leiria \u00e8 arrivato settimo e Derlei ha segnato ben 21 reti.\nNel 2002, viste le buone prestazioni, \u00e8 stato ceduto al pi\u00f9 quotato Porto, in cui, tra l'altro, ha ritrovato Mourinho che l'aveva allenato la stagione precedente. La prima stagione \u00e8 stata proficua poich\u00e9 il Porto ha vinto il campionato, in cui Derlei ha segnato 7 reti, e la Coppa UEFA 2002-2003, competizione nella quale ha segnato una doppietta in finale. Nella stagione successiva si \u00e8 infortunato al ginocchio nel dicembre 2003, mentre era capocannoniere. \u00c8 rientrato sul finire di stagione ed ha vinto il campionato e la UEFA Champions League 2003-2004, competizione nella quale ha giocato la finale contro il da titolare.\nNel gennaio 2005 \u00e8 stato ceduto alla Dinamo Mosca per 7 milioni di euro e nel frattempo ha ricevuto la cittadinanza portoghese. Nella stagione 2005 ha segnato 13 reti arrivando secondo nella classifica capocannonieri dietro a Kiri\u010denko (14 reti). Nella stagione 2006 non si \u00e8 ripetuto ma ha comunque segnato 7 reti in 18 presenze.\nNel gennaio 2007 si \u00e8 trasferito in prestito al Benfica e ha debuttato il 2 febbraio in uno 0-0 casalingo con il Boavista. A giugno, \u00e8 stato acquisito a parametro zero dallo Sporting Lisbona, conseguendo il simpatico primato di aver giocato in tutte e 3 le \"big\" portoghesi. Nella stagione 2007-2008 \u00e8 stato tormentato da un infortunio al ginocchio. Nella stagione 2008-2009 ha dovuto competere con H\u00e9lder Postiga per un posto accanto a Li\u00e9dson. A fine campionato avr\u00e0 accumulato 20 presenze, spesso dalla panchina, e 5 reti. Il 5 novembre 2008, al Jos\u00e9 Alvalade, in Champions League contro lo Shacktar Donetsk, Derlei \u00e8 subentrato dalla panchina segnando il gol vittoria 4 minuti dopo. Il suo contratto con lo Sporting \u00e8 scaduto a giugno 2009 e Derlei ha rifiutato il rinnovo di contratto, insoddisfatto del suo scarso utilizzo.\nIl 27 agosto 2009 ha firmato un contratto annuale per l'Esporte Clube Vit\u00f3ria. Ha debuttato il 13 settembre contro il Palmeiras: subentrato nella ripresa, ha segnato il gol vittoria (3-2). Successivamente ha sofferto di problemi fisici ed in ottobre ha rescisso consensualmente il contratto. Nel febbraio 2010 ha trovato la sua nuova destinazione nel Madureira, club in cui aveva militato anche nel 1999.\nAl termine della stagione 2010 decide di dare l'addio al calcio giocato."}
{"id": "1000820", "revid": "599013", "url": "https://it.wikipedia.org/wiki?curid=1000820", "title": "Gabriel Agbonlahor", "text": "Carriera.\nClub.\nAston Villa.\nDi padre nigeriano e madre scozzese, \u00e8 cresciuto nelle giovanili dell'Aston Villa e conta due brevi periodi in prestito al Watford e allo Sheffield Wednesday, entrambi in Championship.\nEsord\u00ec in Premier League nella stagione 2005-2006, con la maglia dell'Aston Villa il 18 marzo 2006, sotto la guida di David O'Leary, contro l' a Goodison Park per mancanza di attaccanti per infortuni. Segn\u00f2 al suo debutto dopo 63 minuti, anche se la squadra perse 4 a 1.\nCominci\u00f2 la stagione 2006-2007 segnando 4 gol in 5 partite di pre-stagione, una doppietta contro il Walsall e il gol della bandiera nella sconfitta contro il NEC Nijmegen per 2\u20131. In quella stagione Agbonlahor segn\u00f2 il 30 settembre la rete del pareggio contro i campioni in carica del , il 28 ottobre l'unica marcatura della sua squadra sia contro il che nella sconfitta per 3-1 contro il Manchester United. Le prestazioni in campo gli fruttarono un nuovo contratto quadriennale.\nNella stagione 2007-2008 si distinse per aver segnato il secondo sigillo nella vittoria sul Chelsea del 2 settembre, quando la squadra vinse 2\u20130; al termine, il 15 agosto 2008, l'Aston Villa annunci\u00f2 che Agbonlahor aveva firmato un nuovo contratto quadriennale, legandolo al club sino al 2012. Al nuovo contratto segu\u00ec una tripletta (un gol di testa, uno di destro e uno di sinistro) in sette minuti contro il nella partita di inizio stagione al Villa Park, la seconda pi\u00f9 veloce tripletta della storia della Premier League, per la quale fu scelto come uomo della partita che fin\u00ec con una vittoria per 4\u20132.\nNel 2016 i Villans navigano nei bassi fondi della classifica, e il 9 aprile dello stesso anno arriva la retrocessione in Championship. Quella stessa sera Gabriel si chiude in un noto hotel di Londra, in compagnia di alcuni amici e di un paio di ragazze, inalando anche del gas esilarante (ossido di diazoto). Diverse immagini della festa privata sono finite anche nella rete, facendo montare la rabbia del popolo dei Villans. Dopo essere stato pesantemente multato e messo fuori rosa dall'Aston Villa, ha deciso di rassegnare le sue dimissioni da capitano dei Villans, comunicando la propria decisione tramite il proprio profilo Instagram.\nL'inizio della stagione successiva lo vede giocare qualche partita con la formazione under 23, aprendo la strada al reintegro in rosa. Torna a calcare i campi di gioco con la prima squadra il 30 ottobre 2016, giocando gli ultimi nove minuti della partita contro il Birmingham City. \nLascia il club nel 2018 e il 27 marzo del 2019, a soli 32 anni, annuncia il suo ritiro dal calcio giocato.\nNazionale.\nLe sue origini gli avrebbero permesso di giocare per la Scozia o la Nigeria, ma scelse l'Inghilterra. Il 1\u00ba febbraio 2008 fu convocato da Fabio Capello per la partita contro la Svizzera, ma dovette rinunciare per infortunio. Rimase in panchina nelle vittorie della Nazionale contro Stati Uniti e Trinidad e Tobago. Il 15 novembre 2008 fu convocato per la partita contro la Germania allo Stadio Olimpico di Berlino insieme agli allora compagni di squadra Ashley Young, Curtis Davies e Gareth Barry. Part\u00ec tra i titolari e gioc\u00f2 76 minuti. L'11 febbraio 2009 fu nuovamente titolare contro la Spagna, giocando 75 minuti. La sua terza partita, la prima valevole per una gara non amichevole, fu disputata il 15 ottobre 2009 contro la Bielorussia, in cui fu sostituito al 66'."}
{"id": "1000822", "revid": "599013", "url": "https://it.wikipedia.org/wiki?curid=1000822", "title": "Thomas S\u00f8rensen", "text": "Carriera.\nClub.\nLa sua prima squadra professionista \u00e8 stata l'Odense. Ha debuttato da professionista nel 1996, con la maglia del Vejle, durante un prestito. Dal 1997 al 1998 ha giocato nello Svendborg, in seconda serie danese. Alla fine di quella stagione passa in Inghilterra, al militante in First Division, per 500.000 sterline.\nNel 2003, a causa dei problemi finanziari del Sunderland, S\u00f8rensen viene ceduto per 2.250.000 sterline all'Aston Villa. In totale coi bianco-rosso-neri ha disputato quasi 200 partite.\nNell'estate del 2008, scaduto il contratto con l'Aston Villa, \u00e8 passato allo Stoke City.\nIl 29 maggio 2015 il club inglese annuncia di non aver rinnovato il contratto del portiere danese, che rimane cos\u00ec svincolato.\nIn seguito si trasferisce in Australia firmando per il Melbourne City.\nIl 24 luglio 2017 annuncia il suo ritiro dal calcio professionistico.\nNazionale.\nHa debuttato con l'Under-21 del suo paese nel settembre 1993, a 17 anni.\n\u00c8 stato il successore di Peter Schmeichel tra i pali della Nazionale danese, con la quale ha disputato 101 incontri. Ha partecipato al Mondiale 2002 in Asia, all'Europeo 2004 in Portogallo e al Mondiale 2010 in Sudafrica. Salt\u00f2 l'Europeo 2012 a causa di un infortunio occorsogli durante un'amichevole contro il Brasile, pochi giorni prima dell'inizio della competizione.\nHa annunciato il ritiro dalla Nazionale Danese nel 2012, il giorno dopo il capitano Christian Poulsen."}
{"id": "1000825", "revid": "1456895", "url": "https://it.wikipedia.org/wiki?curid=1000825", "title": "Toffee", "text": "Il toffee, o la mou (pron. \"mu\"), \u00e8 una preparazione dolciaria di origine inglese a base di caramello bruno, ottenuta cuocendo insieme zucchero e glucosio (o melassa) con burro e latte, o latte condensato, o panna.\nDescrizione e preparazione.\nIl colore del \"toffee\" \u00e8 solitamente brunastro, a causa della reazione di Maillard con cui vengono caramellizzati in cottura gli zuccheri che contiene; ha sapore molto dolce e consistenza da morbida a solida.\nI metodi di preparazione sono leggermente diversi a seconda della consistenza che si vuole ottenere: per esempio, si pu\u00f2 impiegare o non impiegare acqua. Uno dei metodi \u00e8 miscelare acqua, zucchero e glucosio, cuocendoli a bagnomaria a una temperatura di circa 126-128 \u00b0C in vaso aperto e raffreddando poi il composto su un vassoio o ripiano oppure, nel caso di produzione industriale, tramite appositi nastri trasportatori meccanizzati.\nUna volta pronto, il \"toffee\" si presenta come una lastra dello spessore di pochi centimetri; viene tagliato per essere consumato come dolcetto o come caramella, a seconda della consistenza e delle dimensioni dei pezzi. Le caramelle di \"toffee\" vengono a loro volta definite \"toffee\"; quelle di consistenza morbida e gommosa sono comunemente note in italiano come \"caramelle mou\".\nIl \"toffee\" ha avuto una notevole diffusione nel mondo, diversificandosi in migliaia di varianti. Il tipo di ingredienti, la temperatura di cottura, gli eventuali additivi e ingredienti aggiuntivi (quali granella di nocciole o di mandorle, cioccolato, cocco grattugiato) possono variare notevolmente le caratteristiche del prodotto finale."}
{"id": "1000826", "revid": "1776051", "url": "https://it.wikipedia.org/wiki?curid=1000826", "title": "Alkmaar Zaanstreek 2005-2006", "text": "Questa voce raccoglie le informazioni riguardanti l'AZ Alkmaar nelle competizioni ufficiali della stagione 2005-2006."}
{"id": "1000828", "revid": "109651", "url": "https://it.wikipedia.org/wiki?curid=1000828", "title": "Torre Nera", "text": ""}
{"id": "1000829", "revid": "1921867", "url": "https://it.wikipedia.org/wiki?curid=1000829", "title": "Stephen Carpenter", "text": "Carpenter collabora inoltre ai progetto parallelo Kush, insieme ai Fear Factory e a B-Real dei Cypress Hill, e Sol Invicto, fondato con Richie Londres.\nBiografia.\nPrima di diventare un musicista affermato, Carpenter ha lavorato in un fast food di Sacramento. Carpenter stesso \u00e8 colui che ha dato il nome ai Deftones, il cui termine nasce dalla fusione della parola \"def\", appartenente al gergo della cultura hip hop, con il suffisso \"tones\", presente nei nome di alcuni gruppi rock and roll degli anni cinquanta, come Del-tones o The Cleftones.\n\u00c8 ritenuto uno dei migliori chitarristi del genere nu metal, venendo inserito nel 2004 all'interno della lista dei 100 chitarristi metal migliori di sempre, stilata dalla rivista \"Guitar World\".\nCarpenter \u00e8 inoltre un grande ascoltatore di musica heavy metal e in particolare di gruppi come Meshuggah e Fear Factory. I gruppi che pi\u00f9 di tutti hanno influenzato il suo stile sono Metallica, Pantera, Faith No More e Black Sabbath."}
{"id": "1000830", "revid": "122689675", "url": "https://it.wikipedia.org/wiki?curid=1000830", "title": "Manifesto olimpico", "text": "Il Manifesto olimpico \u00e8 un'immagine che rappresenta un'edizione dei Giochi olimpici. Di solito \u00e8 disegnato da un artista della nazione organizzatrice.\n\u00c8 stato realizzato un manifesto ufficiale per ogni edizione dei Giochi olimpici: nei primi tempi era l'immagine ufficiale che contraddistingueva l'olimpiade; dal 1924 ha assunto via via pi\u00f9 importanza l'emblema olimpico (o logo olimpico), un'immagine pi\u00f9 stilizzata che riassume meglio la singola edizione.\nDi seguito l'elenco di alcuni manifesti dei Giochi olimpici, sia estivi sia invernali."}
{"id": "1000832", "revid": "300067", "url": "https://it.wikipedia.org/wiki?curid=1000832", "title": "Gast\u00f3n de Peralta", "text": "Terzo vicer\u00e9 della Nuova Spagna (1566-1567), dovette presiedere a processi ed esecuzioni a carico di Mart\u00edn Cort\u00e9s Z\u00fa\u00f1iga, marchese della valle di Oaxaca, accusato di cospirare contro Filippo II di Spagna. Sospese invece la pena di Don Luis Cort\u00e9s, fratello del marchese, inviato in Spagna.\nPeralta arriv\u00f2 a Citt\u00e0 del Messico in un'atmosfera tesa. Uno dei suoi primi atti avrebbe dovuto sgombrare l'artiglieria e i soldati che erano accampati nel palazzo del vicer\u00e9 e nelle principali strade della citt\u00e0.\nDurante il suo regno apr\u00ec un ospedale per anziani, invalidi, convalescenti e matti. Accusato di animosit\u00e0 nei confronti dei rappresentanti, si ritir\u00f2 a Madrid. Queste accuse vennero comunicate al sovrano spagnolo Filippo II. Allarmato, il re invi\u00f2 due visitatori, Luis Carrillo e Alonso de Mu\u00f1oz, nella Nuova Spagna, per scoprire la verit\u00e0. Gli fu imposto il ritorno in patria, ma una volta giudicato fu trovato innocente e assolto. \nCome premio per i suoi servigi fu nominato conte di Navarra. Possedeva gi\u00e0 i titoli di marchese di Peralta e marchese di Falces e fu il primo ad avere in Messico il trattamento di eccellenza."}
{"id": "1000834", "revid": "287204", "url": "https://it.wikipedia.org/wiki?curid=1000834", "title": "Acquario olandese", "text": "L'Acquario olandese \u00e8 un tipo di allestimento della vasca nato negli anni '70 orientato alla coltivazione di piante acquatiche.\nCaratteristiche.\nIn questo ambiente la presenza di pesci non \u00e8 necessaria ed \u00e8 posta in secondo piano sotto il profilo estetico.\nDal punto di vista dell'equilibrio dell'ecosistema, i pesci apportano quel contributo di concimi azotati e di anidride carbonica che sono essenziali per il nutrimento ed il sostentamento della flora.\nLa crescita delle piante \u00e8 solitamente favorita con metodi artificiali come la somministrazione di specifici concimi reperibili in commercio o, come alcuni consigliano, acquistando una bombola di anidride carbonica.\nUn metodo economico e affidabile di produzione della CO2 \u00e8 rappresentato dal reattore acido citrico + bicarbonato di sodio, \u00e8 relativamente economico ed affidabile\nUn'alternativa ecocompatibile per la produzione di CO2 da immettere in vasca, adatta per\u00f2 ad acquari semplici e sicuramente non agli olandesi, \u00e8 data dal metodo naturale che sfrutta la produzione tramite i lieviti. Tale metodo comporta per\u00f2 un'erogazione della CO2 discontinua e poco affidabile e per tale motivo non viene mai adottato dagli acquariofili pi\u00f9 avanzati.\nUn'ulteriore metodo per apportare CO2 in acquario \u00e8 rappresentato da sistemi elettrolitici che sfruttano una cartuccia di carbone per innescare lo scambio ionico con l'H2O."}
{"id": "1000836", "revid": "124720975", "url": "https://it.wikipedia.org/wiki?curid=1000836", "title": "Editoriale Corno", "text": "L'Editoriale Corno \u00e8 stata una casa editrice italiana di fumetti, celebre per aver introdotto e reso popolari in Italia i supereroi della Marvel Comics e per aver pubblicato serie originali come \"Kriminal\", \"Satanik\" e \"Alan Ford\" che arrivarono a raggiungere tirature di oltre 200.000 copie. Il successo delle serie a fumetti pubblicate ha portato a realizzare negli anni sessanta e settanta alcune trasposizioni cinematografiche come \"Kriminal\" nel 1966 e \"Satanik\" nel 1968 e inoltre, altre famose serie come \"Sturmtruppen\" e \"Nick Carter\", hanno ispirato serie animate televisive trasmesse da programmi di successo dalla Rai come \"SuperGulp!\" negli anni settanta e ottanta.\nStoria.\nAnni sessanta - le origini.\nAndrea Corno e suo cognato Luciano Secchi, futuro autore di fumetti noto come Max Bunker, nel 1960 fondano a Milano una casa editrice di fumetti inizialmente denominata Edizioni Serpente Volante e che successivamente diverr\u00e0 nota come l'Editoriale Corno. La nuova casa editrice esord\u00ec lo stesso anno con due testate antologiche di breve vita, \"Viva!\" e \"L'Ardimentoso\", entrambe contenenti materiale americano quali Flash Gordon, Rip Kirby e Brick Bradford. La qualit\u00e0 redazionale di queste prime pubblicazioni \u00e8 ancora alquanto scarsa per la necessit\u00e0 di ridurre molti costi di produzione che porta l'editore a rinunciare alla fotocomposizione per redazionali scritti direttamente con la macchina da scrivere e la grafica complessiva \u00e8 ancora alquanto amatoriale. A queste due fece seguito a fine 1960 la collana Superalbo Gordon pubblicata per 31 numeri fino a luglio 1963. Intanto nel 1961 venne cambiata la denominazione dell'azienda in Editoriale Corno che nello stesso anno pubblica una serie dei classici del fumetto per i grandi magazzini UPIM mentre l'anno successivo esordisce la prima serie western realizzata interamente all'interno della casa editrice, Maschera Nera, scritta da Esselle, primo pseudonimo di Luciano Secchi, e disegnata da Paolo Piffarerio. Il successo non tarda ad arrivare quando, nel 1964 esordiscono Kriminal e Satanik, due dei principali successi della casa editrice, entrambi creati da Max Bunker e disegnati da Magnus che insieme a Diabolik definiscono il nascente genere del fumetto nero italiano. Nel periodo di maggior successo Satanik arriv\u00f2 a vendere duecento mila copie mentre Kriminal arriv\u00f2 a trecento mila. Lo scrittore Dino Buzzati ammise di leggerli scrivendo che: \u00ab\"Tecnicamente parlando, non sono male\"\u00bb, attribuendo loro il dono \u00ab\"della rapidit\u00e0 e della sintesi\"\u00bb, che soddisfano le esigenze del pubblico stufo di \u00ab\"romanzi faticosi\"\u00bb, dove \u00ab\"non succede mai niente\"\u00bb. Negli anni successivi, fra le altre, si distinguono la serie di spionaggio Dennis Cobb - Agente SS018 e quella di fantascienza Gesebel senza per\u00f2 raggiungere il successo dei personaggi neri. La produzione di nuove serie spazier\u00e0 fra molti generi come quello bellico (Guerra d'Eroi), quello western (El Gringo) o quello orrorifico. Nel 1967 esordisce la rivista Eureka definita come \u00ab\"rivista di attualit\u00e0, costume e fumetto\"\u00bb che dopo linus, alla quale si ispira, \u00e8 la seconda pubblicazione di fumetti d\u2019autore edita in Italia e che avr\u00e0 una lunga vita editoriale chiudendo solo nel 1984 a causa del fallimento della casa editrice; Su Eureka verranno pubblicati vari generi di fumetti sia italiani che internazionali come Sturmtruppen di Bonvi e Maxmagnus dello stesso Secchi o Andy Capp e Mafalda. Altra pietra miliare della casa editrice \u00e8 l'esordio nel 1969 di nuova serie incentrata sul personaggio di Alan Ford creato dalla coppia Magnus &amp; Bunker e destinata a un crescente e duraturo successo.\nAnni settanta.\nMomento fondamentale nella storia della casa editrice \u00e8 il 1970 quando acquisisce i diritti di pubblicazioni dei fumetti dei supereroi della Marvel che port\u00f2 alla pubblicazione dei personaggi di Daredevil e dell'Uomo Ragno in testate dedicate e ai quali negli anni successivi seguiranno Fantastici Quattro, il mitico Thor, Capitan America e molti altri. Il successo di queste testate fu notevole e contribu\u00ec in modo determinante a far diventare la Corno una delle prime case editrici di fumetti in Italia. I fumetti dei supereroi Marvel (storie Fantastici Quattro) erano gi\u00e0 apparsi in Italia qualche anno prima sue due supplementi della rivista \"Linus\" e sulla testata \"Il sergente Fury\", edita dalla casa editrice Le Maschere a partire dal 1966.\nDiversamente da quanto riportato da alcune fonti che fanno risalire la scoperta dei fumetti Marvel a Luciano Secchi che avrebbe trovato in un\u2019edicola alcuni fumetti originali americani che poi propose all'editore per una edizione italiana, lo stesso Corno racconta che le serie della Marvel gli vennero proposte da un'agenzia dalla quale acquistava gi\u00e0 altre serie americane; l'editore prese al volo l'occasione pubblicando inizialmente solo l'Uomo Ragno e, grazie al successo di questa testata, lanci\u00f2 successivamente altri personaggi. Il successo delle prime due serie pubblicate nel 1970, la prima dedicata all'Uomo Ragno, con in appendice storie del Dottor Strange, e la seconda dedicata a Devil, con in appendice storie del Silver Surfer, fu immediato e tale da raggiungere tirature di 100.000 copie che convinsero la Corno a pubblicare l'anno successivo altre due testate dedicate ai Fantastici Quattro e a Thor mentre, nel 1973, esordirono Capitan America e una serie antologica, Gli Albi dei Super Eroi, dedicata a personaggi minori. A partire dal 1975 si ebbero le prime chiusure di serie compensate da nuovi esordi come \"Conan e Kazar\" e \"Hulk e i Difensori\" che ebbero per\u00f2 vita breve e, dal 1979, l'andamento negativo delle vendite divenne generalizzato e si ebbero nuove chiusure. Per compensare il calo di vendite si decise di ristampare le serie di maggior successo nella collana Giganti e numeri monografici con riduzioni di film famosi di fantascienza o storie speciali come \"Superman contro l\u2019Uomo Ragno\" o raccolte di figurine sull'onda del successo dei cartoni animati televisivi apparsi in SuperGulp!.\nVennero pubblicate anche opere di saggistica come, nel 1978, l\"'Enciclopedia Mondiale del fumetto\", edizione italiana di un volume americano scritto da Maurice Horn e integrato da Secchi e altri per la parte relativa ai fumetti italiani; vennero pubblicati anche saggi politici come le memorie di Richard Nixon o la biografia di Muhammad Gheddafi.\nAnni ottanta.\nCon gli anni ottanta il progressivo calo di vendite divenne irreversibile e port\u00f2 prima alla sospensione di alcune testate e poi alla chiusura definitiva della casa editrice nel 1984, nonostante tentativi di ripresa fatti chiedendo la collaborazione di professionisti del settore come Alfredo Castelli e Silver. Il declino venne causato probabilmente dalla mancanza di ricambio generazionale fra vecchi lettori diventati adulti che si erano allontanati per il calo qualitativo che dalla seconda met\u00e0 degli anni settanta subirono le storie Marvel ormai prodotte con trame semplificate e ripetitive, sia per una serie di scelte editoriali azzardate ed errori nella cura editoriale con traduzioni infedeli e l\u2019assenza di un apparato critico e del rispetto della continuit\u00e0 delle storie pubblicate. I lettori che nei primi anni settanta non badavano a queste finezze alla fine del decennio erano ormai cresciuti e si erano fatti pi\u00f9 esigenti mentre le nuove generazioni erano pi\u00f9 interessate ai programmi televisivi e ai cartoni animati giapponesi. Tutto questo, unito ai contrasti fra Andrea Corno e Luciano Secchi che condussero all'uscita di quest'ultimo dalla casa editrice, ne causarono poi la chiusura.\nDopo la chiusura Luciano Secchi continu\u00f2 la pubblicazione di Alan Ford fondando una propria casa editrice, la Max Bunker Productions/Max Bunker Press, mentre Andrea Corno ricominci\u00f2 l'attivit\u00e0 di editore con la Garden Editoriale ripartendo da personaggi come Andy Capp e Sturmtruppen e con nuove iniziative nel campo della narrativa di genere. Con la nuova casa editrice l\u2019enorme quantit\u00e0 di invenduti che stazionavano nei magazzini vennero ricopertinati e di nuovo distribuiti nelle edicole che vennero sommerse da una mole impressionante di albi di supereroi Marvel, fumetti umoristici e di guerra. I personaggi di maggior successo pubblicati dalla Corno come quelli creati da Silver e da Bonvi e i supereroi Marvel verranno poi pubblicati da altri editori.\nIl n. 59 della seconda serie dell'Uomo Ragno era stato programmato per la stampa e la successiva distribuzione, come testimoniano alcune lastre di stampa ritrovate successivamente, ma non venne mai stampato in quanto l'Editoriale Corno prossimo al fallimento sospese tutta la sua produzione nel 1984. Nel 1986 degli appassionati utilizzarono un vecchio albo e una delle prime fotocopiatrici a colori per creare un esemplare del numero 59 riproducendone solo la copertina. Per testarne la reale richiesta da parte dei collezionisti vennero poi pubblicati dei falsi annunci di vendita che ricevettero numerosi riscontri facendo nascere la leggenda dell\u2019Uomo Ragno 59. Successivamente la copertina del falso numero 59 fin\u00ec in alcuni cataloghi con la dicitura \u201c\"stampato ma non distribuito\"\u201d. L'insieme di queste informazioni per quanto confuse e controverse ha spinto i collezionisti a credere all'esistenza di un numero 59 della serie Corno mentre in realt\u00e0 era una pubblicazione amatoriale non autorizzata. Successivamente l\u2019albo \u00e8 stato prodotto in sole cinquantanove copie da parte di un gruppo di collezionisti che hanno stampato quello che avrebbe dovuto essere pubblicato dalla Corno cercando di rispettare le caratteristiche grafiche della seconda serie dell\u2019Uomo Ragno della Corno con 48 pagine a colori e copertina patinata a colori.\nDopo la chiusura della casa editrice non termina l'attivit\u00e0 editoriale dei suoi protagonisti e sia Andrea Corno che Luciano Secchi fonderanno nuove case editrici. Corno nel 1984 fonda la Garden insieme a Osvaldo Pedroni il quale era stato incaricato di traghettare il patrimonio della Corno nella nuova societ\u00e0 e a Gianni Bono chiamato per studiare un nuovo programma editoriale. Data l'enorme quantit\u00e0 di materiale invenduto nei magazzini della Corno, si decise di ricopertinare le pubblicazioni e ridistribuirle nelle edicole per poi concentrarsi su un nuovo catalogo di romanzi gialli e di fantascienza. Luciano Secchi, interrotti i rapporti con la Corno nel 1983, fond\u00f2 la Max Bunker Press che, oltre a proseguire la pubblicazione di Alan Ford, si dedic\u00f2 alla ristampa di vecchi successi dell'autore come Kriminal e Satanik oltre a proporre nuove serie come Angel Dark e Kerry Kross e, nel 1988, a una nuova serie di Eureka oltre a altre riviste antologiche come BHANG, nel 1990, e Supercomics. La casa editrice rimarr\u00e0 in attivit\u00e0 fino al 2013 quando Secchi cede il catalogo alla casa editrice della figlia Raffaella, la 1000 volte meglio - Publishing che prosegue la pubblicazione della serie di Alan Ford e in cui Secchi \u00e8 consulente editoriale.\nImpatto culturale.\nIl successo delle serie a fumetti pubblicate ha portato, negli anni sessanta e settanta, a realizzare alcune trasposizioni cinematografiche ispirate a personaggi come Kriminal, Satanik o Sturmtruppen oltre che a trasmissioni televisive di cartoni animati tratti dai fumetti come Alan Ford, Nick Carter o l'Uomo Ragno."}
{"id": "1000838", "revid": "466539", "url": "https://it.wikipedia.org/wiki?curid=1000838", "title": "Razzie Award al peggior esordiente", "text": "Il Razzie Award for Worst New Star \u00e8 un premio annuale assegnato dai Golden Raspberry Awards al peggior esordiente dell'anno, premio per cui sono nominati attori o attrici alla prima esperienza in campo recitativo. Di seguito sono elencati i vari attori che sono stati nominati, e che hanno vinto in questa categoria. Il premio comprende attori, attrici, coppie, oggetti di scena, e animali. Il premio \u00e8 stato assegnato dal 1981 al 1998, anno dell'ultima assegnazione del premio, con una pausa nel 1989. Gli unici attori italiani a venire nominati nella categoria sono stati Luciano Pavarotti per \"Yes, Giorgio\" (1982), Andrea Occhipinti per \"Bolero Extasy\" (1984) e Roberto Benigni per \"Il figlio della Pantera Rosa\" (1993).\nDurante l'ultima edizione il premio \u00e8 stato assegnato allo sceneggiatore Joe Eszterhas per il suo breve cameo in \"Hollywood brucia\" nel 1998."}
{"id": "1000840", "revid": "118834", "url": "https://it.wikipedia.org/wiki?curid=1000840", "title": "Granteatro", "text": ""}
{"id": "1000841", "revid": "729019", "url": "https://it.wikipedia.org/wiki?curid=1000841", "title": "Alaura Eden", "text": "Biografia.\nAlaura si \u00e8 diplomata alla Redwood High School di Larkspur, nel 1995.\nHa poi mosso i suoi primi passi nell'industria pornografica agli inizi del 2001 all'et\u00e0 di 23 anni. \u00c8 apparsa in alcuni film amatoriali-professionali come \"Deep Inside Dirty Debutantes #46\", il suo primo film. Ha recitato prevalentemente in film gonzo ed in alcuni lungometraggi con trama. Nel 2003 ha ricevuto una nomination come Best New Starlet agli AVN.\nAlaura \u00e8 stata anche conduttrice di \"The Nooner\", il primo sex show interattivo ad andare in onda sulla TV via cavo, con Dez, il suo fidanzato. \"The Nooner\" \u00e8 andato in onda su Spice Live Network.\nNel 2004, ha cominciato a produrre e co-dirigere film con Dez (la serie \"Dez's Dirty Weekend\").\nAlaura \u00e8 apparsa in pi\u00f9 di 300 film. \u00c8 conosciuta soprattutto per le sue interpretazioni in scene lesbo, anal e di doppie penetrazioni.\nNel 2006 ha deciso di ritirarsi dal mondo del porno."}
{"id": "1000845", "revid": "1782831", "url": "https://it.wikipedia.org/wiki?curid=1000845", "title": "Roberto Rullo", "text": "Carriera.\nAlto 193 cm, pesa 95 kg. Proveniente dall'A.S. Lanciano Basket, ha poi giocato tre stagioni nella Virtus Siena esordendo a soli 15 anni in B1, 7 punti a Veroli. Finir\u00e0 la stagione con 5 presenze. L'anno successivo si trasferisce a Treviso: oltre al duro lavoro nel settore giovanile (con il quale ha vinto lo scudetto 1989-90 realizzando 27 punti nella finale contro la Montepaschi Siena), ha avuto anche modo di assaggiare il parquet della Serie A.\nL'esordio \u00e8 avvenuto alla quinta giornata di andata contro Montegranaro, partita in cui \u00e8 sceso in campo solamente per 1 minuto. Poche giornate dopo, nella partita vinta contro Avellino, ha giocato 11 minuti realizzando 5 punti e servendo 2 assist. Chiuder\u00e0 la stagione con 7 presenze in campionato fregiandosi dell'esordio in eurolega e chiudendo con 6 presenze e tre punti all'attivo nel massimo campionato europeo.\nL'anno successivo veste la casacca di Imola in A2, con la quale totalizza 29 presenze e 139 punti. Dopo una partenza altalenante si ritrova sul finire di stagione e, nonostante la giovanissima et\u00e0 (17), prende la squadra per mano e la porta alla matematica salvezza realizzando una bomba decisiva contro Montecatini a pochi spiccioli dalla fine della gara e firmando il suo high personale nella sfida decisiva contro Novara (17 punti).\nIl 2008-09 torna alla Benetton sotto coach Mahmuti: totalizzer\u00e0 21 presenze e 19 punti con un massimo di sette punti nella vittoria contro Cant\u00f9. Partecipa all'Uleb cup totalizzando 5 presenze e nove punti; vince il suo secondo scudetto u19.\nNel 2009-10 va in prestito in legadue con la matricola Assigeco CasalPusterlengo nella quale centra la salvezza. Va in campo in tutte e 30 le partite disputate realizzando 8,3 punti a partita in 21,3 minuti di media. High stagionale 25 punti nel derby contro Vigevano con 7/9 da tre punti.\nDurante l'estate viene messo sotto contratto dalla Banca Tercas Teramo che ne rileva il cartellino dalla Benetton Basket. Dopo pochi mesi Rullo lascia l'Abruzzo per raggiungere Veroli, citt\u00e0 che l'ha visto esordire tra i professionisti a soli 15 anni. Gioca 5 partite e contribuisce, con 14 punti contro Rimini, a portare Veroli alla semifinale poi persa contro Venezia. Nell'anno successivo 2011-12 uscir\u00e0 al primo turno dei play-off contro Pistoia, finendo il campionato come miglior tiratore da 3 punti dell'intero campionato col 48,8%. Inizia la nuova stagione 2012-2013 con la maglia dell'Upea Capo D'Orlando. Nonostante l'ottimo impatto a novembre viene tagliato e si ripresenta in campo a gennaio con la maglia di Pistoia, tornando all'ovile toscano che lo ha visto nascere e sotto la direzione di Paolo Moretti che gi\u00e0 lo allen\u00f2 a Siena quando era appena tredicenne. Con Pistoia perde la finale di coppa Italia (portando a casa il premio di miglior italiano della manifestazione) ma vince la finale che conta e contribuisce al ritorno della squadra toscana nel massimo campionato nazionale.\nNell'estate 2013 si trasferisce alla Pallacanestro Cant\u00f9. Con la compagine lombarda Rullo scende quasi sempre in campo, totalizzando 29 presenze e 74 punti. Da ricordare le due bombe pazzesche nel derby stravinto contro Milano . Ancor meglio va in Eurocup dove in 14 partite colleziona 79 punti col 48% dall'arco dei 3 punti (18/37).\nNell'estate 2014 passa alla Pall. Mantovana con la quale realizza 307 punti in 25 partite.\nNella stagione 2015-16 \u00e8 nelle file della Viola Reggio Calabria, con cui firma un contratto biennale.\nIl 29 giugno 2016 esce dal contratto per approdare al Latina Basket.\nIl 31 luglio 2017, una volta terminato il contratto con Latina, viene ingaggiato dalla neonata squadra sarda Cagliari Dinamo Academy in A2. Il 17 luglio 2019 fa ritorno dopo sei anni in Serie A, firmando per la Virtus Roma."}
{"id": "1000851", "revid": "1718925", "url": "https://it.wikipedia.org/wiki?curid=1000851", "title": "Extravasazione leucocitaria", "text": "La extravasazione leucocitaria o diapedesi leucocitaria (pronuncia: diaped\u00e8si o diap\u00e8desi ) \u00e8 il processo di extravasazione attraverso cui i leucociti migrano, attraversando le pareti dei vasi sanguigni, in risposta a segnali chimici infiammatori. Questo fenomeno \u00e8 necessario per permettere ai globuli bianchi, normalmente presenti nel torrente circolatorio, di svolgere le loro funzioni nei tessuti.\nDi norma avviene solo nelle venule post-capillari dei tessuti in cui sta avvenendo l'infezione nelle quali il flusso ematico \u00e8 rallentato e quindi la possibilit\u00e0 dei leucociti di rallentare ulteriormente \u00e8 molto amplificata. L'unica eccezione in cui non \u00e8 venulare \u00e8 costituita dai capillari polmonari.\nMolecole di adesione.\nL'extravasazione necessita dell'azione di numerose molecole di adesione che sono prodotte da cellule presenti nel tessuto sede dell'infezione e rilasciate poi nel tessuto stesso o in circolo, presenti sulla superficie luminale del vaso e sui leucociti (in particolare linfociti). Le principali sono le chemochine, le selectine e le integrine.\nChemochine.\nLe chemochine sono piccole proteine costituenti una grande famiglia di citochine in grado di richiamare i leucociti nei tessuti infiammati e di stimolare le cellule dendritiche (cellule in grado di catturare l'antigene da presentare ai linfociti) e i linfociti a recarsi nei linfonodi per dare il via alla risposta immunitaria specifica. Sono prodotte dalle cellule presenti nel tessuto dopo l'incontro con il microbo o su stimolazione di altri fattori (come TNF e IL-1). \nIl principale ruolo delle chemochine, da cui deriva anche il nome, \u00e8 di permettere la chemotassi dei leucociti attraverso un gradiente di concentrazione. L'aumento di concentrazione sempre maggiore, infatti, li attrae fino all'infezione. Le cellule endoteliali delle venule post-capillari del tessuto esprimono sulla superficie luminale le chemochine che verranno poi riconosciute dai recettori sui leucociti. Una volta legata la proteina i recettori attivano una serie di segnalazioni cellulari che portano all'attivazione delle integrine, l'altra importante famiglia di molecole d'adesione.\nSelectine.\nLe selectine sono un particolare tipo di molecole presenti sulla superficie extracellulare delle cellule e capaci di legare carboidrati. Le cellule endoteliali ne esprimono due tipi: la \"P-selectina\" (scoperta inizialmente nelle \"P\"iastrine) e la \"E-selectina\" (da \"E\"ndotelio). La prima \u00e8 gi\u00e0 presente in granuli ed \u00e8 prontamente secreta, mentre la seconda necessita di essere prima sintetizzata e quindi viene espressa nell'arco di 1-2 ore. I leucociti, per poterle legare, esprimono sulla superficie particolari carboidrati sialilati collegati alle famiglie Lewix X e Lewis A: ad esempio il \"tetrasaccaride sialil-Lewis X\" oppure \"PSGL-1\" (P-Selectin Glycoprotein Ligand 1). Queste due selectine sono responsabili dei legami a bassa affinit\u00e0 (e quindi poco stabili) fra endotelio e leucociti.\nEsiste un terzo tipo di selectina, la \"L-selectina\", espressa solo dai leucociti (da cui prende il nome) che ha il compito di indirizzarli nei linfonodi.\nIntegrine.\nLe integrine sono glicoproteine di membrana presenti sui leucociti che presentano nella porzione extracellulare delle teste globulari e nel compartimento citoplasmatico delle code capaci di interagire con il citoscheletro. Nella conformazione a bassa affinit\u00e0 le teste globulari sono ripiegate verso la superficie cellulare. Al momento del legame chemochina-recettore presente sull'endotelio viene innescata una serie di segnali intracellulari detti di \"inside-out signaling\" (segnalazione dentro-fuori) in ragione del fatto che porta ad una modificazione del citoscheletro (inside) che si riflette poi sulla conformazione esterna delle integrine (out). Avviene, infatti, il passaggio nella conformazione ad alt\u00e0 affinit\u00e0 nella quale le teste globulari si estendono in avanti per essere pi\u00f9 disponibili al legame con il ligando. In questa modalit\u00e0 le integrine sono responsabili del legame stabile endotelio-leucocita. Le integrine pi\u00f9 rilevanti sono \"LFA-1\" (Leukocyte Function-Associated Antigen -1), \"VLA-4\" (Very Late Antigen 4) e \"Mac-1\". \nImmunoglobuline.\nSi tratta dei ligandi per le integrine, comprende molecole di adesione endoteliali, le principali sono: \"ICAM\" 1(Intercellular Adhesion Molecule), ICAM2 o \"VCAM\" (Vascular Adhesion Molecule).entrambe interagiscono con le integrine presenti sui leucociti. La loro espressione aumenta durante l'infiammazione.\nFasi dell'estravasazione.\nL'estravazione si compone fondamentalmente di 4 fasi: rolling (rotolamento), aumento dell'affinit\u00e0 delle integrine, adesione salda all'endotelio e il vero e proprio passaggio fisico attraverso il vaso.\nNei focolai infiammatori i leucociti entrano in contatto con le selectine presenti sull'endotelio dando il via ad una serie di legami poco stabili uno di seguito all'altro che permette il fenomeno del \"rolling leucocitario\" nel quale le cellule rotolano sulla superficie luminale del vaso. Il rolling continua fino a quando il leucocita non viene a contatto con una chemochina presente sull'endotelio che, legando con il suo recettore, attiva la cascata di segnali che porta ad un aumento dell'affinit\u00e0 delle integrine. \nOra il successivo legame con un'integrina permetter\u00e0 al leucocita un'adesione stabile rallentando e praticamente fermando la sua avanzata lungo il vaso. Il legame delle integrine con i recettori ICAM o VCAM porta all'attivazione di una serie di proteine chinasi che andranno ad alterare temporaneamente le giunzioni tra le cellule endoteliali permettendo al leucocita di passare attraverso il vaso.\nPatologie.\nDifetti genetici nei geni che codificano per queste proteine e recettori possono portare a patologie in cui viene meno la presenza dei leucociti (e quindi della risposta immunitaria soprattutto adattativa) nei tessuti.\nMutazioni nel gene \"CD18\", che codifica per una proteina facente parte delle integrine, causano la cosiddetta \"deficienza di adesione leucocitaria-1\" (LAD-1).\nIncapacit\u00e0 di sintetizzare i carboidrati (in particolare l'enzima fucosiltransferasi) che legano le selectine porta, invece, alla \"deficienza di adesione leucocitaria-2\" (LAD-2)."}
{"id": "1000852", "revid": "287204", "url": "https://it.wikipedia.org/wiki?curid=1000852", "title": "Minamoto no Yoriie", "text": "Primogenito di Minamoto no Yoritomo e H\u014dj\u014d Masako, fu il secondo sh\u014dgun (dal 1202 al 1203) dello shogunato di Kamakura, che suo padre aveva fondato.\nBiografia.\nDopo la morte del padre nel 1199, Yoriie divenne il capo del clan Minamoto e fu nominato Seii Taish\u014dgun nel 1202. Nel frattempo, per\u00f2, suo nonno, lo shikken H\u014dj\u014d Tokimasa era riuscito ad accentrare su di s\u00e9 il controllo dell'amministrazione giapponese, rendendo di fatto simbolica la carica di sh\u014dgun. Nel 1203 Yoriie cerc\u00f2 alleanza con la famiglia di sua moglie, il clan Hiki per tessere un complotto che indebolisse il potere del clan H\u014dj\u014d, ma fall\u00ec e fu messo agli arresti domiciliari prima di essere assassinato nel 1204.\nGli succedette suo fratello minore Minamoto no Sanetomo."}
{"id": "1000855", "revid": "611126", "url": "https://it.wikipedia.org/wiki?curid=1000855", "title": "Solstheim", "text": ""}
{"id": "1000860", "revid": "712828", "url": "https://it.wikipedia.org/wiki?curid=1000860", "title": "Battaglie di Arda", "text": ""}
{"id": "1000867", "revid": "1305772", "url": "https://it.wikipedia.org/wiki?curid=1000867", "title": "Chiesa di Santa Maria del Sole", "text": ""}
{"id": "1000868", "revid": "121141057", "url": "https://it.wikipedia.org/wiki?curid=1000868", "title": "Henry Roth", "text": "Biografia.\n\"Chiamalo sonno\" fu il primo libro di Henry Roth, originariamente pubblicato nel 1934. Diede una certa popolarit\u00e0 all'autore solo dopo la ripubblicazione e rivalutazione critica negli anni sessanta, quando venne applaudito da alcuni come un capolavoro trascurato dell'era della Grande depressione e come un romanzo classico di immigrazione.\n\"Chiamalo sonno\" fu dedicato dall'autore alla sua amante e musa del periodo, Eda Lou Walton.\nDopo la pubblicazione del libro, Roth inizi\u00f2 ed abbandon\u00f2 un secondo romanzo e scrisse numerosi racconti.\nAll'inizio degli anni quaranta abbandon\u00f2 la scrittura e si trasfer\u00ec da New York al Maine e al Nuovo Messico.\nSuccessivamente lavor\u00f2 anche come pompiere, operaio ed insegnante, prima di andare in pensione e stabilirsi in un campo caravan ad Albuquerque.\nRoth in un primo momento non accolse con favore il successo dovuto alla riscoperta di \"Chiamalo sonno\", preferendo mantenere la sua privacy.\nTuttavia presto ricominci\u00f2 a scrivere, inizialmente racconti.\nAll'et\u00e0 di 73 anni diede inizio a un'opera narrativa in sei volumi, intitolata \"Alla merc\u00e9 di una brutale corrente\", due dei quali ebbero pubblicazione definitiva e completa poco prima della sua morte. Altri due volumi furono pubblicati postumi, mentre gli ultimi due manoscritti rimangono non pubblicati in Italia.\nRoth mor\u00ec ad Albuquerque, Stati Uniti.\nPoetica.\nIl prolungato blocco dello scrittore dopo la pubblicazione di \"Chiamalo sonno\" \u00e8 attribuito spesso dagli studiosi alle vicende personali vissute da Roth, dalla depressione, ai conflitti politici, ai problemi dell'autore dovuti al suo drammatico passato, quando ebbe rapporti incestuosi sia con sua sorella sia con la cugina, fatti che vengono narrati nelle opere successive.\n\"Chiamalo sonno\" non \u00e8 un romanzo di struttura tradizionale: ad un inizio ancora abbastanza tradizionale, infatti, corrisponde un finale innovativo, in cui la forma narrativa si dissolve sconfinando nella poesia."}
{"id": "1000869", "revid": "6066", "url": "https://it.wikipedia.org/wiki?curid=1000869", "title": "Occipitale", "text": ""}
{"id": "1000873", "revid": "161374", "url": "https://it.wikipedia.org/wiki?curid=1000873", "title": "PEFC", "text": ""}
{"id": "1000878", "revid": "599013", "url": "https://it.wikipedia.org/wiki?curid=1000878", "title": "Falconetto", "text": "Il falconetto \u00e8 un pezzo d'artiglieria terrestre leggera sviluppato in epoca tardo-medievale-rinascimentale.\nSi distingueva da falcone e colubrina per la gittata, il calibro e le dimensioni ridotte.\nStoria.\nUna tale arma, forse fornita da Alfonso I d'Este, venne utilizzata dai lanzichenecchi durante la battaglia di Governolo il 25 novembre 1526. Il comandante delle truppe pontificie Giovanni dalle Bande Nere fu colpito in quell'occasione e mor\u00ec il 30 novembre a Mantova per sopraggiunta gangrena alla gamba colpita.\nDescrizione.\nEra un cannone di piccolo calibro (dai 5 ai ), trasportabile a mano, e sparava palle piene di un peso che, pur variando a seconda del modello, dell'epoca e della destinazione d'uso (generalmente artiglieria da marina), era compreso fra l'una e le tre libbre. Venne impiegato soprattutto durante il XVII secolo per armare navigli leggeri come piccoli \"legni\" d'abbordaggio. Questi cannoncini da nave potevano sparare anche mitraglie, cio\u00e8 munizioni costituite da un'armatura in metallo riempita di palle di piombo, oltre che di schegge metalliche o di vetro che, una volta esploso il colpo, si disperdevano a rosa."}
{"id": "1000880", "revid": "83531", "url": "https://it.wikipedia.org/wiki?curid=1000880", "title": "Programme for the Endorsement of Forest Certification schemes", "text": "Il Programme for Endorsement of Forest Certification schemes (PEFC) cio\u00e8 il Programma di Valutazione degli schemi di certificazione forestale, \u00e8 una organizzazione di certificazione per la gestione sostenibile delle foreste. \nIl PEFC \u00e8 un'iniziativa internazionale basata su una larga intesa delle parti interessate all'implementazione della gestione forestale sostenibile a livello nazionale e regionale. Partecipano allo sviluppo del PEFC i rappresentanti dei proprietari forestali e dei pioppeti, dei consumatori finali, degli utilizzatori, dei liberi professionisti, del mondo dell'industria del legno e dell'artigianato. Tra i suoi obiettivi si segnala quello di migliorare l'immagine della selvicoltura e della filiera foresta\u2013legno, fornendo di fatto uno strumento di mercato che consenta di commercializzare legno e prodotti della foresta derivanti da boschi e impianti gestiti in modo sostenibile.\nIn Italia esiste il PEFC Italia, che \u00e8 un'associazione senza fini di lucro che costituisce l'organo di governo nazionale del sistema di certificazione PEFC e ha sede a Perugia. Il sistema PEFC permette di certificare la sostenibilit\u00e0 della gestione dei boschi e la rintracciabilit\u00e0 dei prodotti legnosi e cartacei commercializzati e trasformati che provengono dai boschi certificati PEFC.\nLa certificazione forestale.\nLa certificazione forestale ha origine dalla crescente esigenza dei consumatori di poter disporre sui mercati internazionali i prodotti a base di legno proveniente da boschi gestiti in maniera corretta e sostenibile, sia da un punto di vista ecologico che economico e sociale. \nI consumatori e pi\u00f9 in generale l'opinione pubblica, in sintesi, chiedono che sia possibile risalire all'origine del legname utilizzato per la creazione del prodotto finale, e accordano la loro preferenza a quei manufatti realizzati con legname proveniente da foreste gestite in modo sostenibile e certificate da un ente indipendente. \nUn primo tipo di certificazione, quindi, quella della gestione forestale, riguarda il fatto che una propriet\u00e0 forestale venga gestita secondo criteri di sostenibilit\u00e0 o pi\u00f9 generica correttezza. \nIl legname o la fibra che ne deriva viene marchiato ed \u00e8 quindi commerciabile come proveniente da boschi gestiti in modo sostenibile. Il legname e la cellulosa proveniente da pioppeti e foreste certificate per la corretta gestione forestale, poi, deve poter rimanere rintracciabile nelle varie fasi delle successive lavorazioni, sino al prodotto finito. Questa secondo tipo di certificazione viene denominato catena di rintracciabilit\u00e0 (Chain of Custody - CoC). Se il manufatto rispetta le condizioni della chain of custody, anch'esso sar\u00e0 riconoscibile dal consumatore finale attraverso un apposito marchio. La convenienza della certificazione forestale per un proprietario forestale o per una azienda di lavorazione del legno e carta risiede principalmente in considerazioni di natura economica connesse alla preferenza accordata dal consumatore al prodotto certificato, preferenza che si traduce anche che nella disponibilit\u00e0 a pagare per esso un prezzo maggiore. \u00c8 significativo in proposito notare come anche nel nostro Paese, dove peraltro la maggior parte della materia prima legnosa viene importata, inizi a farsi pressante la richiesta, da parte dell'industria di trasformazione, di materiale legnoso proveniente da foreste certificate. Per le Pubbliche Amministrazioni proprietarie di boschi subentrano anche valenze di carattere etico: infatti la certificazione della gestione forestale permette di \u201ccomunicare\u201d al pubblico che i boschi vengono gestiti in maniera sostenibile da un punto di vista sociale e ambientale, adeguandosi a criteri di buona pratica forestale internazionalmente riconosciuti. La certificazione forestale e di CoC rappresenta quindi un utile strumento di marketing, un'opportunit\u00e0 di ufficializzare l'impegno imprenditoriale verso l'ambiente, e al tempo stesso un impegno per la promozione di una gestione oculata e corretta dei boschi.\nDati sul PEFC internazionale.\nLo schema PEFC \u00e8 stato sviluppato nel 1998 in primo luogo da proprietari forestali e dall'industria del legno europei per facilitare il mutuo riconoscimento degli schemi di certificazione forestale nazionali. \nAttualmente risultano certificati secondo il sistema PEFC oltre 232 milioni di ettari, per lo pi\u00f9 in Canada, Stati Uniti, Finlandia, Norvegia, Svezia, Germania, Francia e Austria. Oltre a questi Stati, insieme ad altri 10 europei, si segnala l'adesione degli schemi certificativi di Brasile, Cile, e Australia, Gabon, Russia, Malesia. In Camerun, Argentina, Cina e Uruguay esistono altri schemi di certificazione che stanno sviluppando standard aggiuntivi per poter iniziare il processo di mutuo riconoscimento con gli schemi gi\u00e0 accreditati al PEFC Council, quindi non hanno foreste certificate riconosciute dal PEFC Council.\nI criteri di certificazione del sistema sono basati sui sei criteri di Helsinki per la Gestione Forestale Sostenibile, sugli indicatori Pan-europei per la Gestione Forestale Sostenibile e sulle Linee Guida Pan-Europee a livello operativo per la Gestione Forestale Sostenibile; tutti questi documenti sono stati prodotti dalla Conferenza Interministeriale Europea per la protezione delle foreste, cio\u00e8 un processo intergovernativo a cui aderisce anche lo Stato italiano. Per la loro applicazione a livello nazionale si \u00e8 attivato nel 2001 un Forum, coordinato dall'Accademia Italiana di Scienze Forestali, che ha prodotto gli standard di certificazione italiani.\nLa Segreteria Generale del Consiglio PEFC ha sede in Svizzera. L'accettazione dell'associazione italiana all'interno del Consiglio Internazionale del PEFC \u00e8 avvenuta il 19 giugno 2001. La sede del PEFC Italia \u00e8 a Perugia, in Strada dei loggi, 22.\nIl PEFC Italia permette a tutti gli enti, proprietari forestali e Amministratori di Aziende forestali, la possibilit\u00e0 di partecipare in maniera volontaria alla certificazione della propria gestione forestale, indipendentemente dalla loro dimensione. \nQuesto \u00e8 possibile grazie alla possibilit\u00e0 di partecipare per un singolo proprietario al processo di certificazione individualmente, come parte di un gruppo o all'interno del processo di certificazione di una Regione. \nIl sistema di certificazione PEFC permette infatti di operare delle importanti economie di scala rispetto alle spese per la certificazione individuale, pur mantenendo alti gli standard di rigore e di autorevolezza.\nLo stesso discorso vale per le ditte di trasformazione del legno e cellulosa che vogliono richiedere la \u201cCatena di custodia\u201d, cio\u00e8 la certificazione della rintracciabilit\u00e0 del legno PEFC, in Italia con 803 aziende certificate (per mobilio, imballaggi, parquet, carta, edilizia, carpenteria, editoria, giochi, ecc).\nCertificazione PEFC in Italia.\nA fine settembre 2018 la superficie forestale italiana certificata PEFC \u00e8 di 808.991,64 ettari in 11 regioni italiane (rappresentando il 6,6% della superficie forestale italiana). \nLa certificazione della rintracciabilit\u00e0 del legno PEFC (o certificazione di catena di custodia), in Italia vede 1.080 aziende certificate per mobilio, imballaggi, parquet, carta, cartotecnica, edilizia, carpenteria, editoria, giochi, prodotti forestali non legnosi, ecc.\nLa prima certificazione forestale PEFC in Italia \u00e8 stata quella del Consorzio Forestale dell'Amiata, che ha ricevuto la certificazione \u201cindividuale\u201d il 7 maggio 2003 con i suoi 3.000 ettari di faggeta, mentre l'Associazione Regionale PEFC Friuli-Venezia Giulia (38 proprietari forestali per una superficie totale di 67.348 ha) ha ricevuto la certificazione l'8 luglio 2004, entrambi dall'Organismo di certificazione AQA (attualmente CSQA). \nL'Unione Agricoltori\u2013BauernBund della Provincia di Bolzano (23.300 piccoli proprietari forestali) ha certificato 320.000 ettari, di bosco alpino, la pi\u00f9 grande superficie in Europa con queste caratteristiche. La certificazione regionale del Trentino (Consorzio dei Comuni Trentini), ottenuta il 16 dicembre 2005, rappresenta nel 2018 286.000 ettari di foresta produttiva distribuiti tra oltre 310 proprietari pubblici e privati. \nAttualmente sono certificati pioppeti e Consorzi forestali in Piemonte (con l'Organismo di certificazione CSI), ma anche in Friuli-Venezia Giulia e in Liguria. Importanti certificazioni di gestione forestale da segnalare sono quelle della Magnifica Comunit\u00e0 di Fiemme (il maggior produttore di legname in Italia con 50.000 metri cubi annui di legname da opera, pari ad un decimo della produzione di tutto il Trentino-), di propriet\u00e0 forestali in Lombardia (il demanio gestito da ERSAF), in Toscana, Umbria e Lazio.\nLa certificazione dell'Ente Parco Gallipoli Cognato Piccole Dolomiti Lucane di Accettura (MT) in Basilicata \u00e8 la certificazione di gestione forestale sostenibile pi\u00f9 a sud in Italia. Esistono poi delle certificazioni di progetto, con specifici edifici certificati (come Sadilegno - www.sadilegno.it o il Centro di sci di Fondo costruito per i Mondiali di Sci Nordico 2013 in Val di Fiemme)."}
{"id": "1000884", "revid": "599013", "url": "https://it.wikipedia.org/wiki?curid=1000884", "title": "Sa\u0161a Papac", "text": "Caratteristiche tecniche.\nTerzino sinistro dotato di una buona velocit\u00e0 individuale e dalle discrete qualit\u00e0 tecniche, possiede un buon tiro dalla lunga distanza, si dimostra abile soprattutto in fase offensiva e negli inserimenti senza palla. All'occorrenza pu\u00f2 giocare anche come difensore centrale.\nCarriera.\nClub.\nProfessionista dal 2000, debutt\u00f2 in prima divisione bosniaca con il \u0160iroki Brijeg, squadra nella quale si mise in luce di fronte agli osservatori austriaci del K\u00e4rnten di Klagenfurt, che nel 2001 lo ingaggi\u00f2. In tre stagioni nella squadra di Bundesliga austriaca gioc\u00f2 circa 100 incontri prima di passare, nel 2004, all'Austria Vienna, per altre due stagioni.\nDal 31 agosto 2006 Papac gioca in Scottish Premier League nelle file dei Rangers. L'esordio con la nuova maglia \u00e8 avvenuto il 17 settembre dello stesso anno, nella partita di campionato contro l', in cui \u00e8 subentrato a Stevie Smith. Con la societ\u00e0 scozzese raccoglie globalmente tra tutte le competizioni in sei stagioni, 209 presenze segnando 6 reti.\nNazionale.\nDopo aver raccolto una presenza nella nazionale Under-20 croata. Tra il 2000 e il 2002 disputa sei presenze con la . Il 12 gennaio 2001, ha fatto l'esordio con la nell'amichevole disputata contro il . Nel marzo 2007 ha dichiarato di non voler pi\u00f9 rispondere a ulteriori convocazioni, ma con la nomina di Meho Kodro nel gennaio del 2008 ha annunciato il suo ritorno in Nazionale. Dopo le avvenute dimissioni di Kodro ha sempre rifiutato le chiamate del commissario tecnico Miroslav Bla\u017eevi\u0107. Nell'estate 2011 \u00e8 nuovamente tornato sui propri passi, dichiarandosi convocabile. Tuttavia viene convocato per l'amichevole disputata a Sarajevo del 10 agosto 2011, contro la Grecia (0-0) ma per causa malattia non disputa l'incontro. Il 28 febbraio del 2012 disputa tutti e 90 i minuti, nell'ultima partita disputata con la maglia dei \"Dragoni\" in un'amichevole giocata a San Gallo persa per 2-1 contro il Brasile. Papac vanta totalmente in nazionale 40 presenze."}
{"id": "1000887", "revid": "115485556", "url": "https://it.wikipedia.org/wiki?curid=1000887", "title": "Edaphosaurus", "text": "L'edafosauro (gen. Edaphosaurus) \u00e8 un tetrapode fossile, appartenente al gruppo dei sinapsidi pelicosauri, vissuto tra il Pennsylvaniano (circa 303 milioni di anni fa) e il Cisuraliano (circa 280 milioni di anni fa) in ci\u00f2 che \u00e8 oggi il Nordamerica.\nUn erbivoro dalla \"vela\".\nL'aspetto di questo grosso erbivoro richiama alla lontana quello di un altro animale che viveva nello stesso periodo e negli stessi luoghi, il ben noto dimetrodonte, soprattutto per la grande \"vela\" di pelle retta dalle espansioni superiori delle vertebre. Tuttavia, l'edafosauro ha una morfologia molto diversa da quella del suo \"cugino\" carnivoro. Bench\u00e9 appartenesse anch'esso ai pelicosauri, un gruppo di animali posti sulla linea evolutiva che porter\u00e0 poi ai mammiferi, l'edafosauro era molto differente al dimetrodonte per alcune caratteristiche. Innanzitutto il cranio era decisamente pi\u00f9 piccolo, dal momento che l'edafosauro era erbivoro, e non aveva denti aguzzi ma piccoli denti a forma di scalpello sulla parte anteriore. Il palato, invece era ricoperto da denti smussati per triturare il fogliame. Anche la vela era diversa: quella dell'edafosauro era pi\u00f9 bassa e allungata, e le \"spine\" che la reggevano erano pi\u00f9 robuste e dotate di strane espansioni incrociate a forma di mazze.\nLa presenza delle vertebre allungate sconcert\u00f2 i paleontologi autori del primo ritrovamento. Varie teorie furono proposte per spiegare la funzione di una struttura cos\u00ec vistosa, ma attualmente la pi\u00f9 quotata \u00e8 quella che vedrebbe la vela come uno scambiatore di calore. Posizionato di fronte al sole l'animale disperdeva il calore, mentre se posto \"di profilo\" poteva aumentare la sua superficie e di conseguenza aumentare il calore corporeo.\nSpecie.\nIl corpo dell'edafosauro era lungo e piuttosto largo, caratteristico di un animale erbivoro; l'edafosauro, infatti, era uno dei primi animali erbivori apparsi sulla terraferma, insieme al diadecte (\"Diadectes\"). Le prime forme di edafosauro sono note attraverso resti frammentari rinvenuti in terreni del Carbonifero superiore, e rappresentano piccoli animali non pi\u00f9 lunghi di un metro. Durante il Permiano inferiore, invece l'edafosauro svilupp\u00f2 forme molto grandi, come \"Edaphosaurus cruciger\" ed \"Edaphosaurus pogonias\", lunghe anche 3,2 metri. \"Edaphosaurus pogonias\" \u00e8 la specie tipo, rinvenuta nei terreni del Texas. Un'altra specie, \"Edaphosaurus claviger\", pi\u00f9 piccola e rinvenuta in terreni pi\u00f9 antichi, \u00e8 stata in passato classificata come un genere a s\u00e9 stante, \"Naosaurus\"."}
{"id": "1000888", "revid": "767487", "url": "https://it.wikipedia.org/wiki?curid=1000888", "title": "Alphonso Johnson", "text": "Biografia.\nGli anni della giovinezza.\nDurante gli anni sessanta, quando non era che un adolescente, dopo una breve esperienza con il trombone, inizia a suonare il basso elettrico e si iscrive alla Philadelphia Music Academy, dove segue i corsi di John Lamb, bassista della Duke Ellington Orchestra.\nCome lui stesso precisa, la sua attivit\u00e0 professionale inizia nel 1968, quando aveva diciassette anni: le prime esperienze di una certa importanza iniziano all'et\u00e0 di ventun anni, quando partecipa ad un tour mondiale con la Woody Herman Orchestra, con la quale registr\u00f2 anche un album dal titolo \"The Raven Speaks\". Poco tempo dopo entra a far parte del Chuck Mangione Quartet, e con questi incide l'album \"The Land Of Make Believe\". E fu proprio al tempo della militanza con questa formazione che Wayne Shorter, gi\u00e0 membro dei Weather Report, sent\u00ec il giovane Alphonso suonare. In quel periodo i Weather Report, per la defezione di Miroslav Vitou\u0161, a causa di contrasti con il tastierista Joe Zawinul, erano rimasti senza bassista: Shorter propose cos\u00ec ad Alphonso Johnson di entrare nel gruppo.\nIl periodo con i Weather Report.\nLa militanza di Alphonso Johnson nei Weather Report dur\u00f2 circa due anni, nei quali la band pubblic\u00f2 gli album \"Mysterious Traveler\", \"Tale Spinnin\" e \"Black Market\". In quest'ultimo Johnson condivise il ruolo di bassista con Jaco Pastorius, che ne prese definitivamente il posto quando il primo lasci\u00f2 i Weather per seguire differenti progetti. A differenza di Vitous, che nasceva come contrabbassista e per i Weather suon\u00f2 sia il contrabbasso che il basso elettrico, Alphonso Johnson suon\u00f2 solo quest'ultimo. In \"Mysterious Traveler\" fu coautore di due brani, \"Cucumber Slumber\" e \"Scarlet Woman\", mentre per \"Black Market\" compose l'ultimo brano, \"Herandnu\".\nGli anni della carriera solista.\nNei primi anni settanta, in un ristorante a Santa Monica, in California, ebbe modo di ascoltare Emmett Chapman suonare lo strumento di sua invenzione, lo Chapman Stick, con un percussionista indiano e rimase assai affascinato dallo Stick. Fu cos\u00ec che nel 1974 decise di acquistare uno Chapman Stick: fu uno dei primi musicisti ad iniziare a suonare questo strumento. \nNel 1975, al tempo cio\u00e8 della piena militanza con i Weather Report, pubblic\u00f2 il suo primo album solista, \"Moonshadows\". Un anno dopo fu la volta della sua seconda opera solista, \"Yesterday's Dreams\", a cui segu\u00ec nel 1977 \"Spellbound\", in cui a differenza dei primi due album Alphonso Johnson suonava solo lo Stick.\nDopo l'uscita dai Weather Report, Alphonso Johnson si un\u00ec a Billy Cobham, Tom Scott e Steve Khan (CBS All Stars), con i quali partecip\u00f2, nel 1979, ad un tour negli Stati Uniti. Sempre nello stesso anno, ricevette una nomination ai Grammy quale migliore strumentista R&amp;B per l'album \"Street Life\" dei The Crusaders.\nGli Anni Ottanta e la collaborazione con Santana.\nNel 1982 suon\u00f2 con Wayne Shorter nell'album Bella 'mbriana di Pino Daniele, collaborazione bissata nel 1984 nell'album Musicante. Il 1983 vede la partecipazione di Johnson al film d'animazione \"Sound of Sunshine... Sounds of Rain\", quale realizzatore della colonna sonora: anche in questo caso l'opera a cui collabor\u00f2 ricevette una nomination ai Grammy, stavolta come miglior film di animazione.\nMa la grande novit\u00e0 degli anni ottanta fu l'inizio della collaborazione con Carlos Santana. Nel 1984 infatti il bassista partecip\u00f2 al tour del chitarrista messicano, e l'anno dopo partecip\u00f2 all'incisione dell'album \"Beyond Appearances\", per il quale scrisse anche un brano, \"Breaking Out\". Il 1985 lo vide anche comparire sempre con Santana per la partecipazione che questi ebbe al Live Aid. Nel 1987 fu la volta di \"Freedom\", per il quale partecip\u00f2 alla composizione di due brani, \"She Can't Let Go\" e \"Once It's Gotcha\". Sempre nel 1987 Carlos Santana, a titolo personale, pubblic\u00f2 un album dal titolo \"Blues for Salvador\". L'album, considerati tra i pi\u00f9 rappresentativi della sua discografia, fu dedicato da Santana al figlio, Salvador, appunto: anche in questa occasione il chitarrista volle al suo fianco Alphonso Johnson. \nNel 1988 prese parte anche alle registrazioni di \"Viva Santana!\", il doppio album contenente inediti, live e grandi successi del passato della Band. L'ultima collaborazione con i santana fu nel 1990, quando prese parte all'incisione di \"Spirits Dancing in the Flesh\", per la quale contribu\u00ec alla composizione di \"Soweto (Africa Libre)\".\nGli Anni Novanta.\nNegli anni novanta Alphonso Johnson ha continuato a collaborare con vari musicisti. \nNel 1995 \u00e8 stato chiamato dai membri originari del gruppo Santana che lavorarono per lo storico \"Abraxas\", per un progetto dallo stesso titolo. A nome loro, nel 1997, usc\u00ec un album dal titolo \"Abraxas Pool\". \nGli ultimi anni del decennio lo hanno visto tornare a suonare con Billy Cobham, per un progetto chiamato Jazz Is Dead, di cui hanno fatto parte anche T. Lavitz e Jimmy Herring. Con questi ha pubblicato gli album \"Blue Light Rain\", \"Laughing Water\" e \"Great Sky River\".\nTecnica e strumentazione.\nAlphonso Johnson \u00e8 considerato uno dei pi\u00f9 rappresentativi bassisti della scena internazionale, che con il suo esempio ha contribuito alla crescita della tecnica strumentale bassistica nei primi anni settanta. Da un certo punto di vista, il suo stile lo pone a fianco di musicisti del calibro di Stanley Clarke e Steve Swallow. \nAlphonso Johnson suona bassi Modulus.\nAltre collaborazioni.\nTra le collaborazioni di Alphonso Johnson, vanno almeno citate quelle con Airto Moreira (\"Touching You... Touching Me\"), Phil Collins (\"Face Value\"), Stanley Clarke (\"Hideaway\"), Quincy Jones (\"I Heard That\"), Flora Purim (\"Open Your Eyes\" ed \"Encounter\"), Sarah Vaughan (\"Brazilian Love Affair\") e, per ci\u00f2 che riguarda i musicisti italiani, Pino Daniele (\"Bella 'mbriana\", \"Musicante\"), Tullio De Piscopo, Enzo Gragnaniello.\nDiscografia.\nBilly Cobham, Steve Khan, Alphonso Johnson, Tom Scott"}
{"id": "1000889", "revid": "110157", "url": "https://it.wikipedia.org/wiki?curid=1000889", "title": "Quetzaltenango", "text": "Quetzaltenango \u00e8 un comune del Guatemala, capoluogo del dipartimento omonimo.\nIl nome significa posto del Quetzal. In origine il nome era \"Culaj\u00e1\" che vuol dire \"gola di acqua\", successivamente dopo la conquista Quich\u00e9 nel XIV secolo \u00e8 stato chiamato \"Xelaj\u00fa\" che significa \"posto governato da 10\" oppure\n\"posto sotto 10 monti\".\nL'area era popolata da indigeni ben prima della colonizzazione spagnola, ma fu Juan de Le\u00f3n y Cardona a fondare il primo nucleo dell'attuale centro abitato nel 1524.\nPer tutto il periodo della sua esistenza, \u00e8 stata la capitale dello stato di Los Altos."}
{"id": "1000890", "revid": "2113268", "url": "https://it.wikipedia.org/wiki?curid=1000890", "title": "Futbol'nyj Klub Amkar Perm'", "text": "L'Amkar Perm', ufficialmente Futbol'nyj Klub \"Amkar\" Perm' (), \u00e8 una societ\u00e0 calcistica russa con sede nella citt\u00e0 di Perm'.\nStoria.\nIl club gioc\u00f2 la prima partita il 5 maggio 1993 quando un gruppo di lavoratori locali giocarono la prima coppa cittadina. L'anno successivo il club divenne campione dell'Oblast' di Perm', e nel 1995 divenne un club professionistico.\nNel 2008 ha raggiunto la finale, persa ai rigori contro il , della Coppa di Russia e l'anno dopo ha esordito in Europa nel turno di play-off dell'Europa League, perso contro il .\nStrutture.\nStadio.\nLo Stadio Zvezda, uno dei primi stadi a dotarsi di un campo sintetico, che ospita le partite interne, ha una capacit\u00e0 di 19.500 spettatori."}
{"id": "1000894", "revid": "124148733", "url": "https://it.wikipedia.org/wiki?curid=1000894", "title": "Unione Internazionale della Giovent\u00f9 Socialista", "text": "L'Unione Internazionale della Giovent\u00f9 Socialista (in inglese: \"International Union of Socialist Youth\", IUSY) \u00e8 l'organizzazione giovanile dell'Internazionale Socialista.\nRaggruppa tutti i giovani aderenti e iscritti alle giovanili dei partiti che compongono l'Internazionale. I giovani dei partiti socialisti e socialdemocratici europei sono raggruppati anche nella YES (Young European Socialists), la giovanile del Partito del Socialismo Europeo, a sua volta facente parte della Iusy.\nStoria.\nIl 24-26 agosto 1907, 20 rappresentanti dei giovani di 13 paesi si riunirono alla Casa dei sindacati di Stoccarda per fondare l'Internazionale della Giovent\u00f9 Socialista (SYI). Il suo primo presidente fu Karl Liebknecht. Nel congresso fondativo, furono definite tre missioni principali per il movimento: la lotta contro la guerra e il militarismo; l'impegno per migliori condizioni di lavoro e di vita; la promozione dei valori socialisti nelle nuove generazioni.\nDurante la prima guerra mondiale, l'Internazionale della Giovent\u00f9 Socialista continu\u00f2 il suo impegno per la pace anche dopo la chiusura del suo ufficio internazionale a Vienna. Mentre molti partiti socialisti europei si arresero all'entusiasmo della guerra nei loro paesi e iniziarono a sostenere apertamente la partecipazione, la SYI continu\u00f2 a fornire alle associazioni giovanili socialiste nei paesi in guerra volantini, manifesti e il suo nuovo giornale - Youth International - spesso usando mezzi illegali per distribuire loro dall'ufficio provvisorio di Zurigo, mantenendo cos\u00ec la voce della solidariet\u00e0 internazionale in questo momento difficile.\nDopo la fine della prima guerra mondiale, apparve un'altra sfida: una scissione nel SYI dopo la fondazione dell'Internazionale della Giovent\u00f9 Comunista (CYI) nel 1919 a Mosca. Fortemente orientato al COMINTERN, il CYI non rappresentava gli ideali del movimento giovanile socialista internazionale, fondato formalmente nel 1921. L'idea di internazionalismo si evolse e si svilupp\u00f2, raggiungendo la sua maturit\u00e0 negli anni '20, quando gli incontri di giovani socialisti di diversi paesi diedero occasioni per lo scambio di opinioni sui problemi sociali ed economici pi\u00f9 urgenti dell'epoca. La guerra, o meglio l'opposizione ad essa, rimaneva una delle questioni pi\u00f9 importanti \u2013 il punto centrale era: \"Mai pi\u00f9 la guerra!\"\nTuttavia, si stava avvicinando un'altra era di forti sfide. Nel 1925, il SYI ebbe il suo primo doloroso incontro con il fascismo in Europa quando la sua organizzazione membro italiana fu costretta a interrompere le proprie attivit\u00e0 dal movimento fascista italiano guidato da Benito Mussolini. Otto anni dopo, l'acquisizione dei nazionalsocialisti in Germania, uno dei paesi chiave del movimento giovanile socialista, costrinse il SYI a spostare il suo ufficio di Berlino a Praga. Il SYI ha ritenuto necessario sfidare l'ideologia nazionalsocialista, ma ha sottovalutato il potere di imposizione e il potenziale distruttivo di questo movimento. Infine, l'attacco della Germania di Hitler alla Polonia il 1 settembre 1939 port\u00f2 all'ultimo capitolo del SYI.\nAnche se le attivit\u00e0 del SYI sono rimaste inattive durante gli anni della guerra, i nazionalsocialisti non sono riusciti a eliminare l'idea del movimento giovanile socialista internazionale. La speranza di un nuovo inizio, rimasta in tempo di guerra, si realizza nel secondo dopoguerra: con il primo congresso dei giovani socialisti del dopoguerra, il 30 settembre 1946 a Parigi, nasce l'Unione Internazionale della Giovent\u00f9 Socialista (IUSY). Tuttavia, l'eccessivo confronto di potere tra Oriente e Occidente, basato sulle differenze nelle ideologie del dopoguerra, ha colpito l'organizzazione e ha causato la sua ripetuta frattura. Infine, il ramo influenzato dal comunismo, noto come Federazione Mondiale della Giovent\u00f9 Democratica (WFDY), si separ\u00f2 dallo IUSY.\nTra i suoi principali obiettivi nel dopoguerra, IUSY si prefiggeva di superare l'eurocentrismo della sua organizzazione precedente e di assicurare la presenza in tutti i continenti. Il suo coinvolgimento sulla scena globale si basava su forti impegni politici: decolonizzazione, lotta per l'uguaglianza e il rispetto dei diritti umani, dedizione alla costruzione della pace e della democrazia e difesa della cooperazione regionale. All'inizio degli anni '50, IUSY comprendeva 73 organizzazioni membri di 50 paesi su cinque\nIncontri internazionali.\nI meeting internazionali sono un'importante tradizione dell'organizzazione giovanile socialista."}
{"id": "1000898", "revid": "1318658", "url": "https://it.wikipedia.org/wiki?curid=1000898", "title": "Cattedrale di Santa Maria Assunta (Hildesheim)", "text": "La cattedrale di Santa Maria Assunta, (in tedesco: \"Hohe Domkirche St. Mari\u00e4 Himmelfahrt\"), pi\u00f9 spesso duomo di Hildesheim o cattedrale di Hildesheim, \u00e8 la cattedrale della diocesi cattolica a Hildesheim. \u00c8 uno degli edifici preromanici pi\u00f9 importanti della Bassa Sassonia e una delle pi\u00f9 antiche chiese episcopali della Germania.\nLa prima cattedrale in questo punto fu costruita nell'872 sul cosiddetto \"Domh\u00fcgel\", la \"collina della cattedrale\". Gli edifici e i tesori d'arte fanno parte del patrimonio mondiale dell'UNESCO insieme alla chiesa di San Michele sotto il nome di \"Duomo dell'Assunta e chiesa di San Michele a Hildesheim\", dal 1985. L'edificio con il possente edificio ad ovest e la torre di attraversamento \u00e8 caratterizzato da componenti prevalentemente romaniche e gotiche.\nStoria.\nLa costruzione.\nDopo la fondazione della diocesi di Hildesheim nell'815, nell'area dell'odierna abside fu costruita una cappella dedicata alla Madonna. A sud, il vescovo Gunthar costru\u00ec una basilica di modeste dimensioni dedicata a santa Cecilia, con due alte torri rotonde, che fungeva da prima cattedrale e collegiata e ospitava le tombe dei primi quattro vescovi. Di entrambi gli edifici si sono conservati solo i resti delle fondamenta. Una vecchia chiesa parrocchiale di Hildesheim potrebbe essere esistita nella cappella di Santo Stefano accanto all'edificio del cancello all'ingresso orientale del Hellweg, che potrebbe essere fatto risalire a Hildegrim von Chalons e alla sua opera missionaria nella Sassonia orientale. La nuova cattedrale fu costruita dall'872 sotto il vescovo Altfrid come una basilica a tre navate su una pianta a croce, con un \"westbau\", un corpo edificato su due livelli. L'interno offre un primo esempio di \"st\u00fctzenwechsel\" della Bassa Sassonia, ossia un'alternanza ritmica di pilastri e/o colonne spessi e sottili. Nel 1046 sub\u00ec gravi danni da incendio. Il vescovo Azelin intendeva costruire un nuovo edificio pi\u00f9 grande pi\u00f9 a ovest e fece demolire la navata. Il suo successore, Hezilo, rinunci\u00f2 al nuovo piano di costruzione e ricostru\u00ec le vecchie fondamenta, comprese le mura che si conservavano. Fino al XV secolo furono apportate ulteriori profonde modifiche strutturali senza deviare dalla disposizione della basilica del vescovo Altfrid. Le cappelle laterali sui lati nord e sud risalgono al periodo gotico. La crociera e il ricco ornamento interni, distrutti nel 1945, risalivano al periodo barocco. Dal 1840 al 1850 il fatiscente \"westbau\" originario fu sostituito da una facciata a doppia torre neoromanica, che esistette fino al 1945.\nI cortili che circondano la cattedrale mostrano ancora la struttura del castello di Bernward, la residenza del principe-vescovo dall'XI secolo, come centro governativo del vescovato. Fino al 1841, questo edificio era collegato alla cattedrale da un arco.\nScuola e istruzione.\nLa Scuola della Cattedrale di Hildesheim, che aveva le sue stanze nel chiostro, era una delle istituzioni educative pi\u00f9 importanti degli imperi ottoniani e saliani. La biblioteca che vi fu costruita esiste ancora oggi.\nDistruzione nella seconda guerra mondiale.\nI raid aerei su Hildesheim nella seconda guerra mondiale provocarono pesanti danni all'edificio. La cattedrale fino all'ala ovest, la navata meridionale e le mura esterne andarono completamente distrutte e si dovette procedere alla ricostruzione. La cripta e la cappella di San Lorenzo dell'XI secolo, invece, scamparono al bombardamento.\nL'edificio sacro \u00e8 stato ricostruito in forma semplificata tra il 1950 e il 1960. A causa dell'alto grado di distruzione, il concetto di interno barocco fu abbandonato e si cerc\u00f2 un progetto che si riferisse alle prime forme romaniche assunte. Il cambiamento esterno pi\u00f9 evidente fu la rimozione degli interventi neoromanici e le torri laterali dell'edificio ovest del 1840, che furono rimossi, riportando il \"westbau\" alle forme originali su modello della cattedrale di Minden, per la quale la cattedrale di Hildesheim una volta era un modello. Per il resto, l'aspetto esterno \u00e8 rimasto lo stesso di prima della distruzione, in particolare \u00e8 stata ricostruita la torre barocca sulla crociera.\nLa ricostruzione \u00e8 avvenuta utilizzando i mezzi pi\u00f9 semplici. Poich\u00e9 l'arenaria scarseggiava dopo la guerra, il pavimento fu posato con il marmo. I soffitti della navata centrale e delle navate laterali e dei transetti sono stati gettati in calcestruzzo e rivestiti dall'interno per dare l'impressione di essere soffitti a travi piatte. Le pareti interne, cos\u00ec come le pareti della navata centrale sono state realizzate con mattoni forati e pietra arenaria calcarea murata, rivestita esternamente con pietra naturale. La muratura estratta dalle macerie \u00e8 stata rivestita ed intonacata uniformemente dall'interno. Il livello del pavimento \u00e8 stato rialzato di 60 cm, il che ha dato un'impressione di compattezza, soprattutto nelle navate laterali. I pilastri delle arcate della navata settentrionale erano in calcestruzzo e i pilastri rivestiti in arenaria.\nLa \"controversia sulla cattedrale di Hildesheim\", in particolare, ha avuto un effetto ritardante, motivo per cui il completamento e la riconsacrazione hanno avuto luogo solo nel 1960. La diocesi di Hildesheim e lo Stato della Bassa Sassonia hanno combattuto per il costo della ricostruzione, pi\u00f9 precisamente sulla questione se la Bassa Sassonia fosse un successore legale dello Stato libero di Prussia, a sua volta succeduto al Regno di Prussia che, nel 1803, aveva rilevato il principato vescovile di Hildesheim, come parte del \"Reichsdeputationshauptschluss\". La controversia si risolse nel 1957 con un \"vergleich\", un accordo di compromesso previsto dal diritto civile tedesco.\nRistrutturazione della cattedrale (2010\u20132014).\nDopo anni di progettazione preliminare, nel gennaio 2010 ha inizio una vasta ristrutturazione della cattedrale, per la prima volta dal 1960. Oltre alle misure tecniche e di conservazione, vengono apportate anche modifiche progettuali. Il pavimento viene abbassato al livello originale, il lampadario Hezilo e il lampadario Thietmar vengono posti nella navata e nel coro nelle collocazioni originali, e la porta Bernward viene appesa con il lato a rilievo rivolto verso l'esterno, dietro un'anticamera. Inoltre, viene creata una cripta vescovile. Il nuovo museo della cattedrale di Hildesheim, inaugurato il 17 aprile 2015, viene costruito nell'ex chiesa di Sant'Antonio e in parti del chiostro della cattedrale sul braccio meridionale del transetto della cattedrale. La cattedrale viene ufficialmente chiusa il 10 gennaio 2010. Durante i lavori di ristrutturazione, come negli anni del dopoguerra, la basilica di San Godehard ha svolto la funzione di chiesa vescovile. La solenne riapertura della cattedrale \u00e8 avvenuta il 15 agosto 2014, contemporaneamente all'apertura del 1200\u00ba anniversario della diocesi nel 2015. La cattedrale \u00e8 stata fino ad allora il pi\u00f9 grande cantiere in Germania riguardante un edificio chiesastico. Oltre alla ristrutturazione della cattedrale, contemporaneamente \u00e8 stato ridisegnato anche il \"Domhof\", il cortile circostante. \nRinvenimenti archeologici.\nDurante gli scavi durante la ristrutturazione della cattedrale del 2010, sono state trovate le fondamenta della \"Marienkapelle\" dell'inizio del IX secolo e un altrettanto antico cimitero a ovest e a sud di esso. Sono state scoperte 20 tombe e resti di persone sepolte, tra cui nell'agosto 2012 lo scheletro di una giovane donna morta intorno all'800 con perle di vetro, resti di una collana, e un piccolo coltello come corredo funerario. \u00c8 la sepoltura pi\u00f9 antica ritrovata integra nella cattedrale di Hildesheim.\nDescrizione.\nLa struttura di base della cattedrale di Hildesheim \u00e8 una basilica romanica a tre navate con transetto. La navata centrale e le navate laterali sono separate l'una dall'altra da nove arcate ciascuna nella tipica alternanza di pilastri della Bassa Sassonia (\"st\u00fctzenwechsel\"). Un totale di nove cappelle laterali gotiche sono aperte all'esterno delle navate. A ovest si trova il \"westbau\", mentre ad est, la navata \u00e8 contigua da un transetto, al quale \u00e8 stato costruito il cosiddetto Paradiso sul lato nord. Nell'asse della navata centrale sul lato est del transetto si trova il coro romanico, che termina con un'abside semicircolare. La cripta della cattedrale si trova sotto la crociera e il coro.\nDettagli.\nFacciata ovest.\nIl \"westbau\" \u00e8 tipico sassone. Nella storia della cattedrale, il fronte \u00e8 stato pi\u00f9 volte ridisegnato. Il primo assetto \u00e8 stato costruito dal vescovo Godehard. Con la ricostruzione dopo l'incendio del 1046, il vescovo Hezilo lo ridisegn\u00f2. Questo serv\u00ec da modello per la facciata ovest della cattedrale di Minden e in seguito anche per la chiesa neo-romanica di San Bernward a Hildesheim. A ovest dell'edificio ovest c'erano la cappella di Simone e Giuda e la Cappella di San Bernward, a sud della cappella di San Silvestro. La torretta sulla crociera \u00e8 di epoca barocca.\nL'intervento di Hezilo fu demolito nel 1840 a causa di crepe nella muratura e sostituito da un edificio occidentale a doppia torre, neoromanico, basato sul modello della Godehardikirche di Hildesheim. Questa facciata ovest sopravvisse fino al bombardamento del 22 marzo 1945. Quando la cattedrale fu ricostruita dopo la seconda guerra mondiale, l'edificio neo-romanico occidentale fu ridisegnato sul modello della cattedrale di Hezilo, conferendogli l'aspetto odierno. A ovest della traversa c'\u00e8 un vestibolo con la porta Bernward, mentre i piani superiori del \"westbau\" ospitano anche il coro di 12 campane della cattedrale.\nParadiso e cappella di Steinberg.\nIl \"Paradiso\" gotico fu costruito nel 1412 come ingresso rappresentativo dalla citt\u00e0 alla cattedrale di fronte alla facciata nord del transetto. La cappella Steinberg confina a est con il paradiso settentrionale. Ospita resti di pitture murali, che probabilmente raffigurano i patroni della cattedrale e altri santi. Sia il Paradiso che la Cappella Steinberg sono scampati alla distruzione causata dal bombardamento del 22 marzo 1945. L'ex \"Godehardichor\" si trova al piano superiore del Paradiso ed \u00e8 oggi usato oggi come sala prove per la musica da cattedrale.\nTorre di attraversamento.\nLa prima torre di crociera della cattedrale di Hildesheim era costituita da una costruzione in legno. Questa \u00e8 stato sostituito da una torre in pietra a tre piani sotto il vescovo Bernhard I nel 1150. L'attuale torre \u00e8 una ricostruzione della torre barocca che fu distrutta durante la seconda guerra mondiale.\nChiostro.\nIl chiostro della Cattedrale di Hildesheim racchiude con le sue tre ali l'abside est della cattedrale. \u00c8 uno dei pochi chiostri in Germania ad avere un piano superiore. L\"'Annenkapelle\" fu costruita al centro del cortile nel 1321 come luogo per le commemorazioni. Si tratta della prima chiesa puramente gotica di Hildesheim. Il piano superiore del chiostro \u00e8 accessibile al pubblico tramite il museo della cattedrale. In precedenza era aperto solo in occasioni speciali. La cappella di Sant'Anna \u00e8 circondata dal cosiddetto cimitero di Sant'Anna. L'ex scuola della cattedrale (oggi ingresso) e una piccola cappella con una scultura in vetro che commemora la distruzione della cattedrale nella seconda guerra mondiale confinano con il chiostro a nord, la Sala Godehard a est con la cappella di San Lorenzo (oggi Cappella del Sacramento con Tabernacolo) e l'ex Chiesa di Antonio (oggi parte del Museo della Cattedrale).\nCripta.\nLa cripta della cattedrale, costruita nell'872 e rimaneggiata pi\u00f9 volte nei secoli successivi, \u00e8 una delle pi\u00f9 antiche della Germania. Si trova sotto la crociera e il coro della cattedrale e ha una superficie di 251 metri\u00a0m\u00b2 e un'altezza di circa 3\u00a0m. Al posto della cripta si trovava inizialmente la \"Marienkapelle\", costruita da Ludovico il Pio, intorno all'815. Oggi nella cripta si trovano il santuario di Gottardo di Hildesheim, un altare, una statua di Maria e il reliquiario mariano di Hildesheim. Le radici del cespuglio di rose possono essere viste attraverso una finestra sul lato est.\nCripta episcopale.\nAll'estremit\u00e0 occidentale della cripta si trova la nuova cripta vescovile della cattedrale, creata tra il 2010 e il 2014 come parte della ristrutturazione. Dispone di 24 tombe, tre delle quali sono attualmente occupate. Finora, sono stati sepolti qui i vescovi Joseph Godehard Machens, Heinrich Maria Janssen e Josef Homeyer. Un crocifisso romanico \u00e8 appeso alla parete ovest della cripta. La tomba del vescovo Hildwin del IX secolo, scoperta durante gli scavi, \u00e8 collocata al centro della stanza.\nCappelle laterali.\nLe cappelle laterali gotiche sono state aggiunte ai lati nord e sud della navata.\nA nord, da ovest a est, si trovano la cappella di San Giorgio, la cappella dei Diecimila Martiri e la Cappella di San Matteo. Dalla ristrutturazione dal 2010 al 2014, la \"Matth\u00e4uskapelle\" ha fornito spazio per i cori della scuola corale di Hildesheim, ed \u00e8 qui allestito anche l'organo del coro. Nella Cappella dei Martiri ci sono due confessionali.\nLa cappella di Santa Barbara si trova sul lato sud della navata \u00ad cappella, oltre a quella di San Vincenzo e Anastasio, Santa Elisabetta e dell'Immacolata. La cappella di Santa Barbara ospita l'unico altare quasi completamente conservato dell'arredo barocco della cattedrale; la pala d'altare mostra il donatore insieme alle cartucce della cattedrale. Nella Cappella di San Vincenzo e Anastasio c'\u00e8 una vetrina in cui sono conservati i vasi barocchi per gli oli sacri. Il presepe della cattedrale \u00e8 allestito nella cappella di Santa Elisabetta per il Natale.\nArredamento liturgico.\nL'arredamento liturgico della cattedrale di Hildesheim \u00e8 cresciuto nel corso dei secoli. Le fusioni in bronzo dell'epoca del vescovo Bernward (993-1022) sono famose in tutto il mondo e fanno parte del patrimonio mondiale dell'UNESCO:\nAltre opere d'arte presenti nella cattedrale sono:\nDopo la distruzione nella seconda guerra mondiale, fu creato un tabernacolo moderno dall'orafa e benedettina Lioba Munz, che ora \u00e8 installato nella cappella dell'Adorazione. Dovevano anche essere installate una vetrata nell'abside, riproducente Maria come una donna apocalittica, e un mosaico nella cupola dell'abside del coro a memoria della distruzione bellica di Hildesheim, riprendendo il motivo del fuoco del mondo apocalittico. Sopra il mosaico doveva apparire la parola dai salmi \"Et renovabis faciem terrae, alleluia\" (\"\"E rinnovi la faccia della terra, Alleluia\")\". Queste opere non sono state incluse nel progetto di ristrutturazione della cattedrale del 2010-2014.\nAlcuni degli antichi arredi della cattedrale e numerosi strumenti liturgici e reliquiari costituiscono la collezione del museo della cattedrale, che comprende:\nFuori dalla cattedrale si trovano:\nOrgani della cattedrale.\nLa storia degli organi nella cattedrale di Hildesheim pu\u00f2 essere fatta risalire al XIV secolo. Gi\u00e0 nel 1378 c'era un organo nella navata nord, sopra la Cappella dei Re Magi. Questo strumento fu trasferito al \"Godehardichor\" sopra il Paradiso settentrionale nel XV secolo e venduto nel 1713.\nIl primo grande organo fu probabilmente costruito da Conrad Abtt (Minden) negli anni 1616/1617. Lo strumento ne aveva 31 registri su due manuali e pedale . Tra la fine del XVII e inizio del XVIII lo strumento fu pi\u00f9 volte ricostruito e ampliato. Nel 1909 Furtw\u00e4ngler &amp; Hammer (Hannover) costru\u00ec un nuovo organo con 54 registri conservando il prospetto del 1617 su tre manuali e pedale. Questo strumento \u00e8 stato distrutto nel bombardamento.\nOrgano dal 1960 al 2010.\nNel corso della ricostruzione della cattedrale, Franz Breil (Dorsten) costru\u00ec un nuovo organo a 52 registri su quattro manuali e pedale, con tre ance orizzontali nel prospetto . Nel 1989 lo strumento \u00e8 stato ricostruito dalla societ\u00e0 Klais (Bonn) ed esteso a 66 registri.\nOrgani Seifert (2014).\nNel corso della ristrutturazione della cattedrale, Orgelbau Romanus Seifert &amp;amp; Sohn (Kevelaer) ha costruito un nuovo organo principale con 77 registri su quattro manuali e pedaliera, riutilizzando parti dello strumento precedente (tra cui diverse casse, 56 registri e il telaio della console). Inoltre, nella navata sinistra \u00e8 stato realizzato un nuovo organo corale con 16 registri.\nPer accompagnare il coro, ora coinvolto nel disegno liturgico nella zona anteriore della cattedrale, \u00e8 stato realizzato un organo corale con 16 registri nella navata sinistra. Non ha una propria consolle, ma pu\u00f2 essere suonata sia dalla consolle dell'organo principale che dalla consolle mobile della navata. La consolle dell'organo principale ha una tastiera meccanica e azioni di arresto elettrico; gli accoppiamenti IV-II e I-II sono opzionalmente meccanici o elettrici. La console generale elettrica mobile della navata \u00e8 dotata di un interruttore aggiuntivo \"Equallage from\" per ogni parte dell'opera, nonch\u00e9 di una pedaliera regolabile elettricamente in altezza. Entrambe le tastiere hanno, tra le altre cose, un sistema BUS con collegamenti liberamente modificabili e dinamici, nonch\u00e9 funzioni midi e di registrazione.\nCampane.\nLa campana prima della seconda guerra mondiale.\nFino alla seconda guerra mondiale, la cattedrale aveva 16 campane suonanti e campane dell'orologio. La base delle campane prebelliche erano cinque grandi campane con le note sorprendenti fa diesis 0, a 0, do diesis 1, fa diesis 1, sol diesis 1 .\nDopo il bombardamento, la grande campana \"Godehards\" nella torre ovest era cos\u00ec gravemente danneggiata nel bombardamento aereo che non poteva pi\u00f9 essere suonata. La campana di Bernwards si trovava nel cimitero delle campane di Amburgo, ma fu danneggiata irreparabilmente durante il trasporto.\nUn totale di due corpi sonori erano disponibili per il riutilizzo: da un lato, la storica campana \"Apostolica\" del 1765 della fonderia Johann Martin Roth (Magonza), che doveva essere integrata nella nuova campana della cattedrale, e un'altra campana storica, la \"Nikolaus\" del 1766, del fondatore della campana Johann Martin Roth (Magonza), inizialmente appesa nella torre di crociera, ed \u00e8 stata esposta nel Paradiso fino al 2010.\nRiforma del 1960.\nDopo la seconda guerra mondiale si prevedeva di creare un'orchestra in 12 parti, con sei campane grandi nella torre ovest e sei campane piccole (a destra) nella torre di attraversamento (campane pianificate: g 1, b 1, c 2, es 2, f 2 eg 2).\nTuttavia, inizialmente \u00e8 stata implementata solo un'orchestra in sei parti. Nel 1960, l'artigiano Friedrich Wilhelm Schilling (Heidelberg) fuse cinque nuove campane, che - insieme alla storica campana \"Apostolica\" del 1765 come seconda campana pi\u00f9 profonda - furono collocate nella torre ovest. Nella camera inferiore della torre erano appese le tre pi\u00f9 basse (campane 1\u20133), nella camera sopra le tre pi\u00f9 piccole (campane 4\u20136). La nuova campana \u00e8 stata fissata di un semitono pi\u00f9 in basso della campana originale - in coordinamento con le campane delle chiese circostanti. Pertanto, la campana \"Apostolica\" doveva essere accordata di un semitono pi\u00f9 basso per adattarsi alle nuove campane.\nEspansione (2013/2014).\nNel corso del restauro della cattedrale nel 2010-2014, il suono \u00e8 stato esteso da sei campane a un suono di 12 parti, come previsto all'inizio degli anni '60. Tuttavia, la sequenza di toni pianificata all'epoca era leggermente deviata. Le campane della nuova cattedrale prendono il nome da testimoni di fede che godono di una venerazione speciale nella diocesi di Hildesheim. Bell 8 \u00e8 un ricordo del vescovo Altfrid, uno dei vescovi pi\u00f9 importanti della diocesi di Hildesheim, che costru\u00ec la cattedrale sul piano che esiste ancora oggi. Bell 9 commemora Edvige di Slesia, patrona degli espulsi, molti dei quali giunsero nella diocesi di Hildesheim dopo la seconda guerra mondiale e vi ebbero un'influenza decisiva. Martino di Tours (campana 7) rappresenta l'Eichsfeld. Niels Stensen come vescovo ausiliare ad Hannover e Edith Stein da studentessa a Gottinga (campane 11 e 12) ha vissuto e lavorato nell'odierna area della diocesi. Il vescovo martire irlandese Oliver Plunkett (campana 10) \u00e8 particolarmente venerato a Lamspringe, dove riposano le sue ossa.\nNel 2013 la vecchia struttura del campanile superiore \u00e8 stata smantellato e sostituita con una nuova in rovere. Prende le sei nuove campane e ospita anche parte delle campane esistenti. Le campane pi\u00f9 profonde vengono appese nel campanile inferiore.\nIl 16 novembre 2013 le nuove campane sono state fuse dalla fonderia di campane Bachert (Karlsruhe). La solenne consacrazione delle campane \u00e8 stata eseguita dal vescovo Norbert Trelle davanti alla cattedrale il 14 maggio 2014. La campana suon\u00f2 per la prima volta quando la cattedrale riapr\u00ec il 15 agosto 2014.\nDal 2015, il 14 agosto, la sera prima della solennit\u00e0 dell'Assunzione di Maria, si svolge un concerto di campane di un'ora con tutte e 12 le campane.\nCon un numero di dodici campane e un peso totale di 24,724 tonnellate, le campane della cattedrale di Hildesheim sono le campane pi\u00f9 ricche di campane di Hildesheim e quindi anche le campane pi\u00f9 grandi (oltre alle campane della cattedrale di Brunswick) e pi\u00f9 pesanti della Bassa Sassonia.\nLeggende e storie.\nIl cespuglio di rose millenario.\nL'edificio della chiesa \u00e8 noto per il roseto millenario che cresce all'esterno dell'edificio della cattedrale, sul muro esterno dell'abside, nel cortile interno del chiostro. L'et\u00e0 esatta della rosa (rosa canina) non pu\u00f2 essere determinata con precisione. Il cespuglio di rose di oggi \u00e8 stato continuamente attestato per almeno quattrocento anni. In ogni caso, \u00e8 considerata la rosa vivente pi\u00f9 antica del mondo.\nLa leggenda del cespuglio di rose vuole che, nell'anno 815, l'imperatore Ludovico il Pio fece una messa durante una caccia in mezzo alla foresta, durante la quale il reliquiario mariano che portava venne appeso al ramo di una rosa selvatica. Dopo la messa, il reliquiario non pot\u00e9 pi\u00f9 essere rimosso dal ramo. L'imperatore vi vide il segno per fondare in quel luogo una nuova diocesi - e non, come previsto, a Elze - consacrata a Maria, la madre di Dio, il cui simbolo \u00e8 la rosa.\nDurante la seconda guerra mondiale, bombe esplosive e incendiarie danneggiarono la cattedrale e l'abside con il roseto il 22 marzo 1945. Sotto le macerie era rimasto solo un moncone carbonizzato della rosa, e si pensava che la pianta fosse ormai morta. Ma le radici della rosa erano in gran parte intatte e gi\u00e0 nella primavera del 1945 si svilupparono 20 nuovi germogli. I primi fiori apparvero nel 1947, anche se solo in piccole quantit\u00e0. Nel 1948 il numero delle fioriture era gi\u00e0 122. Da allora, i nuovi rami della \u201crosa millenaria\u201d sono stati contrassegnati dall'anno in cui sono ricresciuti con piccoli segni di metallo, come erano prima della distruzione. Quando la popolazione di Hildesheim ha visto che il cespuglio di rose stava sviluppando nuovi germogli, ha preso questo come buon segno di un nuovo inizio dopo le tragedie della guerra.\nCorno del diavolo.\nAll'ingresso sud-ovest si trova il \u201ccorno del diavolo\u201d della cattedrale, una colorazione brunastra a forma di corno in un blocco di arenaria, attorno al quale si intrecciano diverse leggende.\nPatrimonio mondiale UNESCO.\nNel 1985 la Cattedrale di Hildesheim con la chiesa di San Michele \u00e8 stata dichiarata Patrimonio dell'Umanit\u00e0 dall'UNESCO. Sono stati considerati soddisfatti tre criteri per l'inclusione nella Lista del Patrimonio Mondiale:\nLa cattedrale di Hildesheim come luogo di riproduzione di gufi.\nPrima del 2014, i gheppi si riproducevano nella cattedrale. Dalla riapertura dell'edificio nel 2014, una coppia di gufi Bubo bubo si \u00e8 riprodotta nella cattedrale."}
{"id": "1000899", "revid": "767487", "url": "https://it.wikipedia.org/wiki?curid=1000899", "title": "Blue Skies, Broken Hearts...Next 12 Exits", "text": "Blue Skies, Broken Hearts... Next 12 Exits \u00e8 il secondo album in studio della band pop punk The Ataris, pubblicato nel 1999 dalla Kung Fu Records."}
{"id": "1000901", "revid": "184755", "url": "https://it.wikipedia.org/wiki?curid=1000901", "title": "Istituto superiore per le industrie artistiche", "text": "L'Istituto superiore per le industrie artistiche (abbreviato con l'acronimo ISIA) \u00e8 un'istituzione di alta cultura pubblica dedicata al disegno industriale, a numero chiuso, presente a Roma, Firenze, Pescara, Pordenone, Faenza, Urbino facente parte del Ministero dell'Istruzione, dell'Universit\u00e0 e della Ricerca, ed inserito nel comparto AFAM.\nStoria.\nIl nome \"industrie artistiche\" viene ripreso da quello della scuola ISIA (\"Istituto superiore di industrie artistiche\") che, sorta a Monza gi\u00e0 nel 1922 occupandosi di arti decorative, aveva dato origine alla Biennale delle arti decorative e, successivamente, alla Triennale di Milano.\nAll'ISIA di Monza avevano insegnato Martini, Marini, De Grada, Semeghini.\nCon la riforma del 1999, i percorsi quadriennali si tramutano in diploma di primo livello (triennale) e diploma di secondo livello (biennale), in analogia con l'universit\u00e0.\nLe istituzioni.\nRoma.\nFondata nel 1962 da Giulio Carlo Argan, l'ISIA di Roma \u00e8 l'istituzione pi\u00f9 antica d'Italia per quanto riguarda la formazione nel campo dell\"'industrial design\"; nel 1965 si definisce come \"corso di disegno industriale\" (una sorta di master per gli architetti e ingegneri), e cambia nome nel 1973 equiparandosi ad un istituto di alta formazione gestito dal Ministero dell'Istruzione (come l'accademia di belle arti o il conservatorio), dove per \"industrie artistiche\" si intende la parte artistica della produzione industriale. \u00c8 l'unico istituto al mondo ad essere stato insignito di due premi \"Compasso d'Oro\" da parte dell'Associazione dei designer italiani (ADI), nel 1979 e nel 1987, oltre a una selezione per lo stesso premio nel 1981. Nel 2004 \u00e8 stato attivato un biennio specialistico in \"design dei sistemi\".\nLa sede dell'istituto \u00e8 situata a Roma, in piazza della Maddalena 53, ed \u00e8 adiacente alla chiesa di Santa Maria Maddalena e al collegio dei camilliani, nei pressi del Pantheon.\nL'ISIA di Pordenone \u00e8 una sede decentrata dell'ISIA di Roma. Essa accoglie il corso triennale in disegno industriale.\nFirenze.\nL'ISIA di Firenze nasce poco dopo quella di Roma; la sede attuale \u00e8 in Via Pisana 79 (nei locali delle Scuderie di Villa Strozzi). Si compone di un triennio ad indirizzo generico, centrato sulle tematiche del design ed un biennio specialistico suddiviso in industrial design e design della comunicazione. Vi hanno tenuto il corso di design Enzo Mari, Jonathan De Pas, Paolo Deganello, Andries van Onck, Denis Santachiara, Gilberto Corretti, Giuseppe Furlanis, Isao Hosoe, Biagio Cisotti, Alberto Meda e Franco Raggi.\nFaenza.\nL'ISIA di Faenza nasce nel 1980. Inizialmente \u00e8 strutturata in maniera diversa dagli istituti analoghi, poich\u00e9 la sperimentazione e lo studio erano molto orientati verso i prodotti in ceramica. Subisce un sostanziale cambiamento verso la met\u00e0 degli anni novanta: rimane attivo l'interesse per la ceramica, ma si concepisce come \"Product Design\", aperto verso l'impiego di tutti i materiali e in tutti i campi di applicazione che essi permettono.\nUrbino.\nL'ISIA di Urbino assume la sua denominazione e veste giuridica nel 1974, su Decreto del Ministro Malfatti, grazie alla collaborazione di docenti universitari, architetti e professionisti del settore grafico, tra cui Pietro Sanchini, Giancarlo De Carlo, Renato Bruscaglia, Armando Brandolese, Bob Noorda e Giancarlo Iliprandi. Da allora \u00e8 riconosciuta come la pi\u00f9 importante istituzione statale in Italia per la progettazione grafica ed editoriale. \nLa scuola prende vita dal Corso Superiore per Arti Grafiche, nato nel 1963 in annessione con l'Istituto Statale d'Arte di Urbino.\nA seguito della legge di riforma 508/1999, sono stati attivati, a partire dall'anno accademico 2005-2006 un corso di primo livello in Progettazione grafica e\nComunicazione visiva, e un corso di secondo livello (specialistico), in Comunicazione, design ed editoria. Dal 2010 \u00e8 attivo un secondo corso di diploma specialistico,\nin Fotografia dei beni culturali, e dal 2011 \u00e8 attivo quello in Illustrazione.\nHa ricoperto la carica di presidente, dal febbraio 2013 al 21 luglio 2016, Nando dalla Chiesa; fino alla nomina, da parte del MIUR, di Ilvo Diamanti, quale suo successore.\nL'Istituto ha sede nel prestigioso ex monastero di Santa Chiara; progettato, nella seconda met\u00e0 del XV secolo, da Francesco di Giorgio Martini.\nPescara.\nL\u2019ISIA di Pescara nasce nel 2016, anche se ha origine nel 2009, con l\u2019avvio dell\u2019attivit\u00e0 formativa come sede decentrata dell\u2019ISIA di Roma.\nL\u2019istituto valorizza anche la preziosa eredit\u00e0 culturale, professionale e manageriale della tradizione del Design nel contesto territoriale di primario riferimento, a partire dalle esperienze prestigiose testimoniate da Corradino D\u2019Ascanio e Nazareno Fonticoli."}
{"id": "1000940", "revid": "287204", "url": "https://it.wikipedia.org/wiki?curid=1000940", "title": "Sicurezza dei programmi", "text": ""}
{"id": "1000947", "revid": "131358", "url": "https://it.wikipedia.org/wiki?curid=1000947", "title": "FC Amkar Perm", "text": ""}
{"id": "1000951", "revid": "2176804", "url": "https://it.wikipedia.org/wiki?curid=1000951", "title": "Medaglia olimpica", "text": "La medaglia olimpica \u00e8 il principale premio assegnato agli atleti che si piazzano nei primi tre posti di una competizione olimpica.\nStoria e descrizione.\nDa tradizione, vengono assegnate:\nPer quanto riguarda le discipline di gruppo, ogni atleta della squadra riceve una medaglia. Alcuni sport non prevedono il quarto classificato e, di conseguenza, assegnano due medaglie in bronzo ai terzi classificati.\nQualora pi\u00f9 atleti giungano a pari merito sul podio, viene assegnata una medaglia dello stesso colore ad entrambi: per esempio, se due atleti giungono al primo posto \"ex aequo\" il classificato successivo non riceve l'argento ma il bronzo. Esiste anche l'ipotesi dell'assegnazione esclusiva di medaglie in oro, nel caso che almeno tre atleti si classifichino in prima posizione: per tale motivo, all'apertura dell'Olimpiade non si conosce il numero esatto di medaglie da distribuire.\nLe medaglie compongono il medagliere complessivo dei Giochi olimpici di una nazione.\nLa pratica della distribuzione delle tre medaglie esiste da Saint Louis 1904: Atene 1896 prevedeva medaglie solo per i primi due classificati, mentre Parigi 1900 premiava i primi tre classificati, ma quasi sempre assegnava coppe ed altri premi al posto delle medaglie.\nOgni edizione dei Giochi Olimpici assegna una sua medaglia, di solito realizzata da un artista locale su commissione del Comitato Organizzatore: su un lato delle medaglie olimpiche estive sono raffigurati lo stadio Panathinaiko e la Vittoria Alata.\nTra i materiali usati per la forgiatura di medaglie vi sono metallo, giada e pietra. La medaglia a forma \"di ciambella\" \u00e8 stata introdotta nei Giochi invernali del 2006."}
{"id": "1000958", "revid": "22356", "url": "https://it.wikipedia.org/wiki?curid=1000958", "title": "Edaphosauridae", "text": "Gli edafosauridi (Edaphosauridae) sono una famiglia di tetrapodi pelicosauri vissuti tra il Carbonifero superiore e il Permiano inferiore in Nordamerica.\nLa caratteristica predominante di questi animali era data da una \u201cvela\u201d di pelle, analoga a quella dei contemporanei sfenacodontidi come il dimetrodonte, dalla probabile funzione termoregolatrice. Gli edafosauri sono tra i primi animali erbivori di terraferma noti. Le forme pi\u00f9 primitive, come \"Ianthasaurus\", non superavano i 60 centimetri di lunghezza, mentre animali successivi, come \"Edaphosaurus\", potevano oltrepassare i tre metri."}
{"id": "1000973", "revid": "1516566", "url": "https://it.wikipedia.org/wiki?curid=1000973", "title": "Federico (Visigoti)", "text": "Biografia.\nFiglio terzogenito del re Teodorico I e di Pedoca, figlia di Alarico I, sembra che abbia preso parte al complotto architettato dal fratello secondogenito Teodorico forse con la complicit\u00e0 dal generale romano Ezio, che nel 453 port\u00f2 all'assassinio del fratello primogenito, il re Torismondo, in seguito al quale Teodorico venne nominato re dei Visigoti, divenendo Teodorico II.\nNel 455, ebbe l'incarico di eliminare i gruppi di Bagaudi dalla provincia romana Tarraconense, dove riusc\u00ec a pacificare tutta la valle dell'Ebro, e portando il Tarragonese sotto il controllo visigoto.\nMor\u00ec, nel 463, alla battaglia di Orl\u00e9ans, combattendo al comando dell'esercito goto, mentre cercava di portare i confini alla Loira per conto di suo fratello il re Teodorico II, sconfitto da Egidio, \"magister militum per Gallias\" dello spodestato imperatore romano Maggioriano.\nDiscendenza.\nNon si conosce alcun discendente di Federico."}
{"id": "1000990", "revid": "36426", "url": "https://it.wikipedia.org/wiki?curid=1000990", "title": "Anton Francesco Grazzini", "text": "Biografia.\nNasce da una famiglia originaria di Staggia, centro murato situato in Valdelsa. Sul luogo della sua nascita si \u00e8 dubitato a lungo (Staggia Senese oppure Firenze) anche per l'equivoca interpretazione di alcuni suoi versi autobiografici, in cui il poeta stesso scrisse di s\u00e9 \"Io sono a Staggia, ch'\u00e8 la patria mia, e de' miei primi l'antica magione (...)\" Tuttavia \u00e8 stato definitivamente dimostrato, sulla base di fonti archivistiche, che nacque a Firenze, il 22 marzo 1505. \nLa famiglia era proprietaria e gerente di una farmacia di Firenze, ancora oggi esistente in piazza San Giovanni, mentre il padre svolgeva la professione di notaio. Anton Francesco non segue le orme del padre e rimane associato alla farmacia di famiglia, dove inizia a lavorare nel 1521. Sin da giovane si nota la sua natura anticonformista, il suo essere insofferente alle regole e alle pedanterie. Non compie studi regolari, ma da autodidatta si costruisce una solida cultura; volutamente non impara n\u00e9 il greco n\u00e9 il latino, preferendo e lodando la lingua italiana. Fermamente critic\u00f2 l'uso aristocratico di queste lingue, e combatt\u00e9 la sua battaglia soprattutto con l'ironia, l'umorismo e la satira.\n\u00c8 nella farmacia di famiglia, frequentata da uomini di cultura come Giovanni Mazzuoli o Niccol\u00f2 Machiavelli, che nel 1540, con altri letterati, egli fond\u00f2 l'Accademia degli Umidi, da cui viene espulso nel 1547 a causa delle sue idee anticlassiciste per poi essere riammesso nel 1566.\nSempre nel 1540 fece il suo esordio letterario nel salotto della colta cortigiana Maria da Prato. In occasione dell'epifania di quell'anno vi rappresent\u00f2 la farsa \"Il frate\".\nNel 1582 fonda insieme a Leonardo Salviati e altri l'Accademia della Crusca creata per mantenere la \"purezza\" della lingua italiana e per preservarla da ogni contaminazione.\nDopo aver dedicato l'intera vita alla letteratura, mor\u00ec a Firenze dove fu sepolto nella tomba di famiglia nella chiesa di san Pier Maggiore, edificio abbattuto nel 1784.\nStile e opere.\nIl suo stile rispecchia la tradizione boccacesca e bernesca e il suo anticonformismo. Fu strenuo difensore e continuatore della tradizione fiorentina della poesia giocosa e popolaresca.\nTra le poesie, le pi\u00f9 note sono burlesche, sull'esempio del Berni; tra le altre \"\u00c1 riformatori della lingua toscana\", \"In lode del Boccaccio rinnovato\" e la poesia umoristica \"Contro alle Sberrettate\". Da ricordare anche la \"Raccolta de' Canti Carnascialeschi e Trionfi\" in cui assembl\u00f2 i componimenti che, sul modello di quelli di Lorenzo il Magnifico, erano stati scritti fino ad allora (il libro comprendeva \"Canti\" del Lasca stesso). Il metro era quello delle \"Laudi\" sacre, ma venivano cantati in maschera per carnevale su carri che rappresentavano le diverse corporazioni. Avevano un testo licenzioso e scabroso, e non passarono indenni la censura. Il volume fu sequestrato e ne furono esclusi i testi di Giovan Battista dell'Ottonaio e Araldo della Signoria, mentre il rimanente pot\u00e9 essere stampato nel 1558.\nLa sua fama \u00e8 per\u00f2 legata alle \"Commedie\" e alle \"Cene\". \"Le Cene\" (1549) sono una raccolta di novelle narrate da dieci giovani, cinque ragazzi e cinque ragazze, che si riuniscono per tre gioved\u00ec consecutivi in periodo di Carnevale. Il modello strutturale \u00e8 quello del Decameron. Le \"Commedie\" sono in tutto sette, e sono tutte anteriori al 1566: \"La gelosia\" (1551), \"La spiritata\" (1560),\" La strega, La sibilla, La pinzochera, I parentadi, L'arzigogolo\". Secondo Arturo Graf, ce n'\u00e8 un'ottava, \"Il pedante\", che sarebbe stata data alle fiamme dall'autore stesso. Solo due, tuttavia, furono rappresentate vivente l'autore, \"La gelosia\", presso la sala del Papa del chiostro di Santa Maria Novella nel carnevale del 1550, e \"La spiritata\", prima a Bologna e poi a Firenze, presso Bernardetto de' Medici, in occasione del carnevale 1560.\nAffront\u00f2 anche il poema epico-romanzesco. Ci \u00e8 rimasto un poemetto incompiuto di 44 ottave, \"La guerra de' mostri\", in cui, malgrado la base comica, \u00e8 riscontrabile un'allegoria oscura (la lotta dei Giganti contro gli D\u00e8i, i quali si alleano con i Nani), da interpretare forse come sfogo polemico in seguito all'esclusione del Lasca dall'Accademia Fiorentina. La prima edizione dell'opera porta infatti la data del 1547. La \"Guerra\" voleva essere una continuazione della \"Gigantea\" e della \"Nanea\", rispettivamente di Girolamo Amelonghi e Michelangelo Serafini. Alcuni elementi del testo grazziniano - fra tutti una evidente influenza della \"Batracomiomachia\" pseudo-omerica - hanno indotto gli studiosi a parlare per la \"Guerra\" del primo testo eroicomico della letteratura italiana.\nDopo la morte, cadde nell'obl\u00eco per un secolo e mezzo, fino a quando l'editore Francesco Moucke ne pubblic\u00f2 le \"Rime\" nel 1741-42. L'opera fu curata da Antonio Maria Biscioni, che vi premise una \"Vita\" del Lasca da cui \u00e8 stato possibile trarre la maggior parte delle informazioni biografiche sul Grazzini."}
{"id": "1000996", "revid": "2184720", "url": "https://it.wikipedia.org/wiki?curid=1000996", "title": "Atrio (architettura)", "text": "Latrio nell'architettura \u00e8 un ampio spazio aperto collocato all'interno di un edificio, in genere ad uso pubblico (civile o religioso) o comunque di rappresentanza.\nOrigine.\nIl termine deriva dal latino \"atrium\". Originariamente, nell'architettura romana era la stanza del focolare al centro della \"domus\", dove i muri erano anneriti dal fumo (\"ater\"). Successivamente identific\u00f2 il cortile interno: era uno spazio aperto circondato su tre o tutti i lati da portici e dotato di copertura a impluvio e compluvio intorno al cavedio.\nNell'architettura religiosa cristiana l\"atrium\" o \"cortile dei catecumeni\" era un apposito spazio della basilica, un quadriportico con al centro una fonte battesimale, dove i catecumeni (coloro che attendevano il battesimo) potevano sostare. Dal punto di vista stilistico il chiostro delle architetture monacali riprende l\"atrium\" delle ville romane.\nNegli edifici rinascimentali e in quelli da essi derivati, l'atrio rappresentava un portico esterno e coperto attraverso cui si accedeva al cortile.\nUso moderno.\nL'atrio delle moderne costruzioni \u00e8 un ampio ingresso. Generalmente \u00e8 un ambiente che si eleva su pi\u00f9 piani (\"a tutta altezza\") con una copertura trasparente, oppure pu\u00f2 essere del tutto \"a cielo aperto\"; in ogni caso, l'atrio \u00e8 finestrato per consentire una buona illuminazione naturale. Con il termine ingresso \u00e8 identificato anche lo spazio della casa che comprende la porta d'ingresso, a volte presente stesso nel corridoio o nella sala da pranzo.\nAndrone.\nL'androne \u00e8 quel locale al pian terreno dell'edificio che dall'ingresso principale porta alla scala o al cortile interno."}
{"id": "1000998", "revid": "767487", "url": "https://it.wikipedia.org/wiki?curid=1000998", "title": "Colle della Forclaz", "text": "Il Colle della Forclaz \u00e8 un valico alpino nel Canton Vallese in Svizzera. Collega Martigny e Chamonix in Francia, anche se il colle \u00e8 situato in territorio svizzero.\nIl passaggio era poco conosciuto fino al XIX secolo. Con l'aumento del turismo e con la popolarit\u00e0 di Chamonix \u00e8 diventato un importante colle di collegamento.\nStoria.\nIl passaggio sul colle era originariamente una mulattiera che collegava Martigny alla Francia.\nLa costruzione della strada inizi\u00f2 nel 1827. Fino al 1920 la strada fu aperta esclusivamente ai trasporti pubblici.\nSituazione odierna.\nOggi si tratta di un collegamento importante tra le zone turistiche intorno al Monte Bianco. Sul passo si trovano un ristorante e un negozio.\nIl colle \u00e8 generalmente aperto durante l'inverno, eccetto in caso di forti nevicate. Quando \u00e8 chiuso, per recarsi da Martigny a Chamonix occorre fare una lunga deviazione fino al lago di Ginevra."}
{"id": "1000999", "revid": "729019", "url": "https://it.wikipedia.org/wiki?curid=1000999", "title": "Battaglia di Harim", "text": "La battaglia di Harim venne combattuta il 12 agosto 1164 tra l'esercito di Nur ad-Din e gli eserciti combinati del Principato d'Antiochia, della Contea di Tripoli, dell'Impero Bizantino e della Piccola Armenia.\nNur ad-Din consegu\u00ec una schiacciante vittoria, catturando la maggior parte dei leader dell'esercito nemico.\nScenario.\nNel 1163 il sovrano di Gerusalemme Amalrico I guid\u00f2 una spedizione per l'invasione dell'Egitto lasciando gli Stati crociati suscettibili di possibili attacchi da oriente.\nBen presto la minaccia si concretizz\u00f2 nel tentativo di invasione della Contea di Tripoli da parte di Nur ad-Din, il quale per\u00f2 fu preso di sorpresa da un attacco dei Templari nei pressi di al-Buqaia dove lo stesso Nur ad-Din corse il serio rischio di restare ucciso.\nNur ad-Din allora si rivolse verso Antiochia, con l'aiuto di suo fratello Qutb ad-Din Mawdud, emiro della citt\u00e0 di Mosul, dei suoi vassalli di Aleppo e Damasco e degli Artuqidi della Jaz\u012bra, prese d'assedio la fortezza di Harim nel 1164.\nLo scontro.\nLa richiesta di soccorso di Reginaldo di Saint Valery, signore della fortezza, venne accolta da Raimondo III di Tripoli, Boemondo III di Antiochia e Joscelin III di Edessa che giunsero prontamente con i loro eserciti, per sollevare la fortezza dall'assedio.\nAd essi si unirono Costantino Colomanno, governatore bizantino di Cilicia, Thoros II e Mleh d'Armenia, ed anche Goffredo Martello, fratello di Guglielmo VI d'Angoul\u00eame, ed Ugo VIII di Lusignano entrambi recentemente giunti in pellegrinaggio.\nQuando arrivarono le truppe crociate, Nur ad-Din fu subito pronto a togliere l'assedio e fuggire, ma l'inosservanza delle regole tattiche militari minime dei suoi nemici, ancora ebbri della vittoria ad al-Buqaia, volsero lo scontro in suo favore. Le sue truppe fronteggiarono la carica scomposta dei crociati e contrattaccarono spingendo cos\u00ec il nemico verso un terreno paludoso dove massacrarono gli avversari \"come vittime sacrificali di fronte all'altare\".\n\u00c8 possibile che Nur ad-Din abbia soltanto simulato una ritirata, per spingere i crociati in una imboscata, ma quella di abbandonare un assedio all'arrivo di un nemico pi\u00f9 forte era una tattica standard per questo condottiero, che probabilmente non immaginava che i suoi avversari lo avrebbero inseguito senza prendere alcuna precauzione.\nThoros e Mleh, gli unici contrari ad inseguire Nur ad-Din furono anche gli unici a scampare al massacro e a lasciare il campo prima della sconfitta, mentre Raimondo, Boemondo, Ugo e Joscelin vennero catturati e imprigionati ad Aleppo. Secondo lo storico musulmano Ibn al-Athir furono massacrati circa 10.000 soldati crociati durante la battaglia.\nConseguenze.\nApprofittando della vittoria insperata, Nur ad-Din riprese l'assedio della citt\u00e0 e pochi giorni dopo la conquist\u00f2. Con Amalrico ancora in Egitto, ben tre stati crociati erano senza sovrano, tuttavia Nur ad-Din non si diresse alla volta di Antiochia, temendo una rappresaglia dell'Impero Bizantino di cui il Principato di Antiochia era formalmente vassallo. Volse invece verso Baniyas dominata dal castello di Marqab roccaforte degli Ospitalieri.\nNel 1165 Amalrico fece ritorno dall'Egitto per allentare la morsa di Nur ad-Din e la possibile minaccia contro Antiochia, il cui legittimo sovrano, Boemondo III, venne liberato nel 1165, mentre il Conte di Tripoli, Raimondo III, venne rilasciato solamente nel 1173."}
{"id": "1001000", "revid": "2111144", "url": "https://it.wikipedia.org/wiki?curid=1001000", "title": "Maslach Burnout Inventory", "text": "In psicologia, il Maslach Burnout Inventory (MBI) \u00e8 un questionario di 22 \"item\", ognuno con 6 gradi di risposta su scala Likert, atto a valutare il livello di \"burn-out\" di un individuo. Il test \u00e8 stato sviluppato nel 1981 da Christina Maslach e Susan Jackson. \nDescrizione.\nL'MBI \u00e8 un questionario multidimensionale che affronta tre diversi campi della professionalit\u00e0:\nOriginariamente era rivolto alle professioni di aiuto, ovvero quelle mansioni che contemplano una notevole interazione emotiva tra l'operatore e l'utente (ad es. psicologi, operatori sociali e del volontariato, insegnanti, medici, ecc.), ma nel tempo il suo utilizzo si \u00e8 ampliato verso tutti quei lavori e professioni che richiedono un costante contatto con il pubblico o con persone in stato di bisogno, riabilitazione e segregazione, producendo \"fenomeni di stress e burnout che si verificano anche fra il personale di custodia nelle istituzioni segreganti e riabilitative\". Il modello che scaturisce dal MBI, viene anche definito \"modello Maslach\".\nUna evoluzione della scala MBI \u00e8 l'\"Organizational Checkup System\" (OCS) di Michael Leiter e Christina Maslach, un test costituito da 68 item che, oltre ad indagare le cause del burnout quale obiettivo del precedente MBI, cerca di individuare le strategie lavorative pi\u00f9 adeguate per il soggetto, affinch\u00e9 egli possa evitare e superare le cause stressogene che conducono al burnout.\nPunteggi e domande del MBI.\n1. Mi sento emotivamente sfinito dal mio lavoro.\n2. Mi sento sfinito alla fine della giornata.\n3. Mi sento stanco quando mi alzo alla mattina e devo affrontare un'altra giornata di lavoro.\n4. Posso capire facilmente come la pensano i miei pazienti.\n5. Mi pare di trattare alcuni pazienti come se fossero degli oggetti.\n6. Mi pare che lavorare tutto il giorno con la gente mi pesi.\n7. Affronto efficacemente i problemi dei pazienti.\n8. Mi sento esaurito dal mio lavoro.\n9. Credo di influenzare positivamente la vita di altre persone attraverso il mio lavoro.\n10. Da quando ho cominciato a lavorare qui sono diventato pi\u00f9 insensibile con la gente.\n11. Ho paura che questo lavoro mi possa indurire emotivamente.\n12. Mi sento pieno di energie.\n13. Sono frustrato dal mio lavoro.\n14. Credo di lavorare troppo duramente.\n15. Non mi importa veramente di ci\u00f2 che succede ad alcuni pazienti.\n16. Lavorare direttamente a contatto con la gente mi crea troppa tensione.\n17. Riesco facilmente a rendere i pazienti rilassati e a proprio agio.\n18. Mi sento rallegrato dopo aver lavorato con i pazienti.\n19. Ho realizzato molte cose di valore nel mio lavoro.\n20. Sento di non farcela pi\u00f9.\n21. Nel mio lavoro affronto i problemi emotivi con calma.\n22. Ho l'impressione che i pazienti diano la colpa a me per i loro problemi."}
{"id": "1001007", "revid": "180559", "url": "https://it.wikipedia.org/wiki?curid=1001007", "title": "Campionato europeo femminile di pallacanestro 1991", "text": "Il 23\u00ba Campionato Europeo Femminile di Pallacanestro FIBA (noto anche come FIBA EuroBasket Women 1991) si \u00e8 tenuto in Israele dal 12 al 17 giugno 1991.\nI Campionati europei femminili di pallacanestro sono una manifestazione biennale tra le squadre nazionali del continente, organizzata dalla FIBA Europe."}
{"id": "1001013", "revid": "1305772", "url": "https://it.wikipedia.org/wiki?curid=1001013", "title": "Bbc (disambigua)", "text": ""}
{"id": "1001015", "revid": "404338", "url": "https://it.wikipedia.org/wiki?curid=1001015", "title": "Bbc", "text": ""}
{"id": "1001019", "revid": "767487", "url": "https://it.wikipedia.org/wiki?curid=1001019", "title": "Moy Lin-shin", "text": "Fu istruttore di Tai Chi e fondatore della Taoist Tai Chi Society.\nBiografia.\nDisse di essere stato ammesso in un monastero nella sua infanzia a causa di problemi di salute.\nL\u00e0 ha sostenuto di essere addestrato negli insegnamenti della Setta del Cielo Anteriore Wu-chi della scuola Taoista Hua shan e di avere recuperato la salute.\nMoy ha detto di aver studiato il lato religioso e filosofico del Taoismo e di avere appreso le arti marziali cinesi.\nPrima dell'avvento al potere in Cina del Comunismo Moy si trasfer\u00ec a Hong Kong intorno al 1948-1949.\nL\u00e0 ha fatto parte dell'istituto di Yuen Yuen, nel distretto di Tsuen Wan nei Nuovi Territori dove avrebbe continuato gli studi ed ottenuto l'ordinazione come monaco Taoista.\nL'istituto di Yuen Yuen \u00e8 stato fondato nel 1950 dai monaci di Sanyuan gong in Canton, provincia di Guangdong, che a sua volta discende da una setta del Taoismo Quanzhen (o Taoismo della Completa Realizzazione).\nL'istituto Yuen Yuen \u00e8 dedicato al taoismo, al buddismo ed al confucianesimo.\nNel 1968 Moy fond\u00f2, insieme ad altri Maestri Taoisti (Mui Ming-a e la signora Tang Yuen Mei), l'istituto di Taoismo \"Fung Loy Kok\" sui terreni dell'istituto Yuen Yuen.\nOltre ai suoi studi sul Taoismo, Moy Lin-shin ha raccontato di aver imparato una gamma di arti marziali interne fra cui il Tai Chi Chuan, il Lok Hup Ba Fa, lo Hsing I Ch'uan, Baguazhang ed il Qi gong.\nUno degli insegnanti principali di Moy a Hong Kong era Leung Jee-peng (Liang Tzu-peng, o Leung chi pang, 1900-1974), un istruttore in Lok Hup Ba Fa ed altre discipline, a sua volta un allievo di Wu Yi Hui.\nLasciata Hong Kong e la Cina, Moy raggiunse il Canada nel 1970 e cominci\u00f2 a vivere ed insegnare il wushu in un piccolo studio nel centro di Toronto.\nGrazie ad un crescente interesse per le filosofie orientali, ed al successo dei film di arti marziali, riusc\u00ec a raccogliere un certo numero di allievi.\nInsegnamenti.\nMoy ha modificato la forma di Tai Chi Chuan stile Yang, mescolandovi elementi della sua comprensione di altre arti interne, in maniera da semplificare per i suoi allievi l'eventuale apprendimento del Lok Hup Ba Fa in una seconda fase.\nMoy ha denominato la sua forma modificata \"Tai Chi Taoista\".\nMoy ha dato risalto alla natura non-competitiva del suo stile di istruzione e della forma.\nUn insegnante di Tai Chi Taoist deve conformarsi e vivere secondo quelle che Moy ha chiamato \"otto virt\u00f9 celesti\": Senso della Vergogna, Onore, Sacrificio, Decenza, Affidabilit\u00e0, Dedizione, Armonia e Piet\u00e0 filiale.\nIn conformit\u00e0 con queste virt\u00f9, il Tai Chi Taoista \u00e8 una forma insegnata e tramandata da volontari.\nOrganizzazioni.\nPer promuovere la comprensione dei fondamenti del Tai Chi Taoista e per favorire un incontro fra le culture orientali ed occidentali, Moy ha contribuito a fondare un certo numero di organizzazioni: inizialmente la Toronto Tai Chi Society, che in seguito ad un'espansione su tutto il territorio canadese, si \u00e8 trasformata nella Taoist Tai Chi Society del Canada.\nDopo l'espansione negli Stati Uniti e successivamente in Europa, in Nuova Zelanda e in Australia, \u00e8 stata fondata nel 1990 la International Taoist Tai Chi Society.\nNel 1981 Moy Lin-shin, con Mui Ming-a, ha stabilito in Canada un ramo dell'istituto di Taoismo Fung Loy Kok di Hong Kong, che si \u00e8 trasformato nel braccio religioso della Taoist Tai Chi Society.\nInizialmente Moy si \u00e8 concentrato sull'istruzione della forma di Tai Chi Chuan, nel 1988 ha fondato la Gei Pang Lok Hup Academy, dedicata alla memoria del suo insegnante Liang Tzu-peng.\nL'Accademia mira ad insegnare arti marziali interne che non siano il Tai Chi, principalmente il Lok Hup Ba Fa.\nDalla morte di Moy Lin-shin le tre organizzazioni che ha fondato si sono amalgamate: l'istituto Fung Loy Kok (che si occupa della pratica dei canti Taoisti) \u00e8 divenuto l'organizzazione principale mentre la Taoist Tai Chi Society (che si occupa della pratica del Taoist Tai Chi) e la Gei Pang Lok Hup Academy (che si occupa di insegnare Lok Hup Ba Fa ed altre arti interne) sono divenute sue componenti.\nA questo modo si \u00e8 fusa l'amministrazione finanziaria ed organizzativa delle associazioni cos\u00ec si come si \u00e8 inteso rendere esplicito, da parte degli eredi di Moy Lin-Shin, che le tre attivit\u00e0 si dovrebbero praticare congiuntamente per essere complete.\nPer accentuare l'enfasi su salute e vitalit\u00e0 \u00e8 stato fondato nel 1997 vicino a Toronto, a Orangeville il Taoist Tai Chi Health Recovery Center.\nPer gli stessi motivi \u00e8 stato fondato nel 2006 anche il Taoist Cultivation Centre."}
{"id": "1001030", "revid": "393899", "url": "https://it.wikipedia.org/wiki?curid=1001030", "title": "Vulnerabilit\u00e0 informatica", "text": "Una vulnerabilit\u00e0 informatica pu\u00f2 essere intesa come una componente (esplicita o implicita) di un sistema informatico, in corrispondenza alla quale le misure di sicurezza sono assenti, ridotte o compromesse, il che rappresenta un punto debole del sistema e consente a un eventuale aggressore di compromettere il livello di sicurezza dell'intero sistema. \nRiferita a persone, individui singoli o gruppi di individui (gruppi o comunit\u00e0 di vulnerabili), pu\u00f2 indicare una debolezza che pu\u00f2 consentire ad un attacco informatico di compromettere un sistema, cio\u00e8 di ridurre il livello di protezione fornito da tale sistema, fino al caso limite di inficiarne il funzionamento. Particolarmente importanti sono le vulnerabilit\u00e0 dei sistemi informatici nei confronti di hacker o cracker.\nMinaccia.\nIl concetto di vulnerabilit\u00e0 non va confusa con la minaccia che \u00e8 l'elemento attivo di potenziale innesco di un rischio. La minaccia \u00e8 cio\u00e8 l'agente che, sfruttando una vulnerabilit\u00e0, potrebbe arrecare un disturbo, un attacco, un danno al sistema. Le minacce informatiche sono di vario tipo (ovviamente ci sono anche quelle di natura non informatica).\nIn pratica, la minaccia \u00e8 la causa scatenante (spesso non controllabile direttamente), la vulnerabilit\u00e0 \u00e8 la con-causa (questa s\u00ec controllabile) che consente l'azione della minaccia e quindi il manifestarsi del rischio e del relativo effetto (impatto, conseguenza).\nTipologie.\nLe vulnerabilit\u00e0 si possono presentare a qualsiasi livello di un sistema informatico, ne esistono principalmente di due tipi:\nLe vulnerabilit\u00e0 quindi non compromettono un sistema, ma se utilizzate da quella che viene definita una minaccia (azione indesiderata) possono trasformarsi in un evento indesiderato.\nSi possono trovare vulnerabilit\u00e0 anche in ambito hardware. La presenza di umidit\u00e0, polvere, sporco e supporti di memorizzazione non protetti, possono causare perdita di informazioni.\nIn ambito umano e sociale la vulnerabilit\u00e0 pu\u00f2 essere definita come segue (definizione del IFRC): \"la vulnerabilit\u00e0 \u00e8 un concetto dinamico e relativo, in stretta relazione con la capacit\u00e0 di un individuo o di una comunit\u00e0 di far fronte in un determinato momento a particolari minacce. La vulnerabilit\u00e0 pu\u00f2 essere associata a certi elementi specifici della povert\u00e0, ma \u00e8 anche propria di individui isolati, in situazioni di insicurezza ed indifesi da rischi, da shock e stress\".\nCon questa accezione, in ambito sociale, possono essere definiti i \"gruppi vulnerabili\" come: \"persone o gruppi di persone esposte a situazioni che minacciano la loro sopravvivenza o la loro attitudine a vivere con un minimo di sicurezza sociale ed economica e di dignit\u00e0 umana\", come ad esempio in caso di anziani, disabili, immigrati, minori, donne in difficolt\u00e0, carcerati, tossicodipendenti, pazienti ospedalizzati, etc.\nCause.\nUna vulnerabilit\u00e0 pu\u00f2 essere causata da:\nRicerche dimostrano che il punto pi\u00f9 vulnerabile di un sistema informatico \u00e8 il fattore umano (utente, designer, operatore). L'ingegneria sociale \u00e8 un problema in continua crescita nell'ambito della sicurezza informatica.\nPrevenzione.\nGeneralmente \u00e8 pi\u00f9 facile intervenire (contromisure) sulle vulnerabilit\u00e0 piuttosto che sulle minacce, spesso da considerare \"fisiologiche\" in un determinato contesto (il malware, un ladro, un incendio, l'azione dolosa, l'errore umano sono esempi di minacce che possono sfruttare vulnerabilit\u00e0: assenza o non aggiornamento di un sistema antimalware, assenza o scarsezza di un impianto antintrusione, sistema antincendio non manutenuto, inadeguatezza addestramento, insufficienza di metodo/procedura/regolamento/contratto). In pratica le minacce, attraverso le vulnerabilit\u00e0 del sistema, generano rischi, i quali comportano effetti (potenziali). Tutta la catena \u00e8 espressa in termini di: impatto (gravit\u00e0, severit\u00e0), probabilit\u00e0, rilevabilit\u00e0.\nRicerca.\nLa ricerca delle vulnerabilit\u00e0 di sistema pu\u00f2 essere svolta sia da aziende specializzate sia da precisi eventi con o senza premi in denaro per le vulnerabilit\u00e0 scovate . Dal primo decennio degli anni 2000 queste ricerche hanno compreso sempre di pi\u00f9 i dispositivi mobili quali gli smartphone, in modo del tutto analogo all'ambito PC, in alcuni casi queste ricerche hanno permesso d'individuare una vulnerabilit\u00e0 comune su pi\u00f9 piattaforme, anche se non sempre hanno gli stessi potenziali riscontri .\nCon l'analisi delle vulnerabilit\u00e0 e l'evoluzione dei tempi si \u00e8 anche notato che i sistemi che una volta erano pi\u00f9 vulnerabili sono diventati meno esposti (meno vulnerabilit\u00e0) e sistemi che avevano poche vulnerabilit\u00e0 siano diventati molto esposti, infatti prendendo in esempio Apple nel 2012 questa \u00e8 l'azienda con il pi\u00f9 alto numero di vulnerabilit\u00e0, mentre la controparte Microsoft in passato molta esposta al cybercrimine, sia diventata pi\u00f9 virtuosa con meno della met\u00e0 delle vulnerabilit\u00e0 di Apple.\nIn ambito sociale le vulnerabilit\u00e0 di individui e comunit\u00e0 devono essere affrontate da strutture specializzate e da operatori esperti nel campo dell'assistenza sociale, operanti sia nel settore pubblico che nel privato (servizi sociali, fondazioni, onlus, cooperative, societ\u00e0 del terzo settore).\nScoperta di una vulnerabilit\u00e0.\nLa scoperta di una vulnerabilit\u00e0 (\"vulnerability disclosure\") \u00e8 la segnalazione di una falla in un computer a livello software o hardware. Solitamente, gli sviluppatori aspettano una patch che risolva il problema prima di poter rendere la vulnerabilit\u00e0 pubblica.\nPossibili tipi di scoperta sono: \nUna vulnerabilit\u00e0 potrebbe anche essere scoperta, ma mai segnalata: questa diventa una vulnerabilit\u00e0 definita 0-day. Questa tipologia ha creato un vero e proprio mercato. Le 0-day sono infatti facilmente vendibili in anonimato e senza bisogno di intermediari.\nProcesso di segnalazione.\nGeneralmente, il processo \u00e8 composto dai seguenti passi:"}
{"id": "1001037", "revid": "196390", "url": "https://it.wikipedia.org/wiki?curid=1001037", "title": "Paleoslavo", "text": ""}
{"id": "1001041", "revid": "2052878", "url": "https://it.wikipedia.org/wiki?curid=1001041", "title": "1 pollice standard A", "text": "1 pollice standard A \u00e8 un formato di videoregistrazione professionale a bobina aperta, sviluppato da Ampex nel 1965, che \u00e8 stato uno dei primi formati di videoregistrazione a bobina aperta standardizzati nel formato da un pollice (esistevano altri formati proprietari su questo tipo di nastro). Il nome del formato deriva dalla sua convalida a livello SMPTE.\nQuesto formato \u00e8 basato sulla scansione elicoidale con avvolgimento del nastro di tipo \u03b1, schema in seguito caduto in disuso per via della necessit\u00e0 dell'impiego di bobine aperte.\nLo standard A fu sviluppato principalmente come formato per il mercato industriale e istituzionale, ambienti dove riscosse la sua massima diffusione. Non fu invece mai di largo impiego per la trasmissione televisiva, poich\u00e9 non rispondeva alle specifiche della FCC dell'epoca per i formati di videoregistrazione trasmissibili (l'unico formato utilizzabile secondo queste specifiche, a quel tempo, era il 2 pollici Quadruplex).\nQuesto formato \u00e8 stato in seguito sostituito dal nastro da 1 pollice standard C, fabbricato dalla stessa Ampex e da Sony e Hitachi."}
{"id": "1001044", "revid": "1305772", "url": "https://it.wikipedia.org/wiki?curid=1001044", "title": "BBS (disambigua)", "text": ""}
{"id": "1001045", "revid": "834", "url": "https://it.wikipedia.org/wiki?curid=1001045", "title": "Bbs", "text": ""}
{"id": "1001046", "revid": "1543377", "url": "https://it.wikipedia.org/wiki?curid=1001046", "title": "David Miscavige", "text": "Biografia.\nDavid Miscavige nasce a Philadelphia nel 1960 ed \u00e8 il pi\u00f9 giovane di quattro fratelli. La famiglia, di origini polacche e italiane, apparteneva alla Chiesa cattolica. Sua sorella \u00e8 Denise Miscavige Gentile, che nel 2002 diventa dirigente della Clearwater, azienda con sede in Florida.\nDa bambino Miscavige soffriva d'asma e gravi allergie che gli preclusero la partecipazione alle attivit\u00e0 sportive. Durante questo periodo suo padre si avvicin\u00f2 alla Chiesa di Scientology e decise di curare il figlio secondo i metodi promossi dalla Chiesa. Secondo i due le sedute di Dianetics, della durata di 45 minuti l'una, sarebbero riuscite nell'intento di curare tutti i disturbi dell'allora ragazzo. La famiglia rimase cos\u00ec colpita dalla guarigione che decise di trasferirsi nel quartier generale di Scientology a Saint Hill Manor, in Inghilterra.\nLe prime attivit\u00e0 in Scientology.\nDavid Miscavige entr\u00f2 a far parte di Scientology nel 1971. Nel 1976 lasci\u00f2 la scuola superiore per unirsi alla Sea Organization, una congregazione di fedeli della Chiesa fondata nel 1967 da L. Ron Hubbard. Miscavige diviene in seguito membro dei \"Messaggeri del Commodoro\" e presidente dell'RTC (Religious Technology Center), struttura fondata dopo lo scandalo del Guardian Office negli anni settanta episodio anche chiamato Operazione Freakout. Nel 1977 lavora a diretto contatto con il fondatore della Chiesa nel corso delle riprese di alcuni video-guida per la dottrina di Scientology.\nL'ascesa alla leadership.\nMiscavige, dal 1977, cresce a stretto contatto col fondatore, del quale prende il posto alla morte, sopravvenuta per infarto nel 1986. Da tutti ritenuto il naturale successore di Hubbard, ne continua la leadership e riesce nel 1993 a far ottenere a Scientology lo status di religione - fino ad allora non accordato - e ad avere quegli sgravi fiscali che permettono alla chiesa di non dover versare circa un miliardo di dollari allo stato. Dopo numerose richieste di riconoscimento mai accordate, Scientology fece appello a tutti gli adepti affinch\u00e9 intentassero cause legali persino agli impiegati dell'IRS e al Governo degli Stati Uniti a scopo intimidatorio; in seguito a ci\u00f2 riusc\u00ec effettivamente ad avere il riconoscimento. Da molti ex appartenenti alla setta Miscavige \u00e8 presentato come un paranoico, convinto di trovarsi circondato da traditori e che non disdegna le percosse fisiche al fine di testare la fedelt\u00e0 dei suoi seguaci.\nMiscavige \u00e8 il Presidente del Consiglio di Amministrazione del Religious Technology Center (RTC), la societ\u00e0 detentore dei marchi d'impresa di Dianetics e Scientology, il cui scopo \u00e8 \u201csalvaguardare l'adeguato uso dei marchi commerciali, proteggere il pubblico e assicurarsi che la potente tecnologia di Dianetics e Scientology rimanga in buone mani e venga usata correttamente\u201d. Solo alle organizzazioni autorizzate, sotto l'autorit\u00e0 di RTC, viene permesso di amministrare i servizi di Dianetics e Scientology. Tutta la dirigenza del Religious Technology Center \u00e8 composta da personale della Sea Organization.\nNonostante il Religious Technology Center sia una societ\u00e0 separata dalla chiesa di Scientology, Miscavige \u00e8 ufficialmente descritto come il \"capo ecclesiastico della religione Scientology\". Nel gennaio del 2008 alla domanda se Tom Cruise fosse il vice capo di Scientology, Elliot Abelson, consigliere generale di Scientology disse che \"l'unica persona che guida la chiesa e decide le policy \u00e8 David Miscavige\". Egli inoltre controlla l'applicazione della procedure di Scientology attraverso le affiliate Narconon, Criminon and Applied Scholastics che se pur formalmente separate dalla chiesa operano sotto licenza di RTC.\nNel 2015 esce il documentario \"Going Clear - Scientology e la prigione della fede\" di Alex Gibney, che racconta l'ascesa, la svolta e la gestione di Scientology da parte di Miscavige, mettendo in evidenza il suo rapporto con Tom Cruise, attraverso immagini e testimonianze dirette di persone espulse o allontanate dalla Chiesa di Scientology."}
{"id": "1001049", "revid": "123874844", "url": "https://it.wikipedia.org/wiki?curid=1001049", "title": "Chiesa di San Michele (Hildesheim)", "text": "La chiesa di San Michele a Hildesheim (Michaeliskirche), \u00e8 una chiesa ottoniana. Fino alla Riforma protestante era la chiesa abbaziale dell'omonima abbazia benedettina. Oggi \u00e8 una chiesa parrocchiale evangelica luterana. La cripta di Bernward appartiene alla parrocchia cattolica del centro citt\u00e0 ed \u00e8 utilizzata per le messe nei giorni feriali. Dal 1985 la chiesa \u00e8 stata dichiarata Patrimonio dell'Umanit\u00e0 dall'UNESCO insieme alla cattedrale di Hildesheim.\nStoria.\nFondazione.\nDopo essere entrato in carica nel 993, il vescovo Bernward von Hildesheim fece costruire una cappella sulla collina a nord del castello della cattedrale di Hildesheim. Consacr\u00f2 questa cappella il 10 settembre 996 alla Santa Croce, dalla quale aveva ricevuto un frammento da Ottone III. In un testamento non datato, Bernward diede diversi beni per la vita del clero stabilito l\u00ec con il suo preposto, inclusa la sua chiesa a Burgstemmen. Nel corso del suo episcopato, Bernward ampli\u00f2 la cappella in un grande monastero benedettino e gli lasci\u00f2 in eredit\u00e0 tutti i suoi beni in un secondo testamento del 1 novembre 1019.\nUn blocco di pietra dalla torre delle scale a sud-ovest con l'anno 1010 pu\u00f2 essere visto come una delle dodici pietre di fondazione per la chiesa abbaziale. Bernward determin\u00f2 la cripta occidentale di questa chiesa come suo luogo di sepoltura e luogo di costante preghiera per lui e dedic\u00f2 il complesso a san Michele Arcangelo. La cripta venne aperta il giorno di San Michele, il 29 settembre 1015. La chiesa fu parzialmente consacrata il giorno di San Michele nel 1022. Bernward mor\u00ec il 20 novembre 1022 nel \"Michaeliskloster\" e fu sepolto nella cripta. L'intera chiesa fu consacrata il giorno di San Michele del 1033 dal successore di Bernward, Godehard.\nLa ricerca discute quale contributo abbia dato Bernward come architetto. C'\u00e8 accordo sul fatto che Bernward abbia contribuito alla costruzione della chiesa ben oltre che come committente e di costruttore. Lo storico dell'architettura Hartwig Beseler lo ha definito \"Architectus sapiens\", il \"creatore spirituale del concetto spaziale\". Era quindi responsabile della concezione dell'architettura (\"dispositio\"). L'architetto responsabile della \"constructio\" \u00e8 spesso indicato essere il primo abate (dal 1022 al 1030) Goderam. Entrambi aderivano ai principi di Boezio e soprattutto di Vitruvio, tramite il suo \"De Architectura\".\nAlcuni ricercatori sospettano che le porte di bronzo della cattedrale di Hildesheim a partire dal 1035 fossero originariamente per San Michele, poich\u00e9 la loro iscrizione dice che il loro fondatore Bernward li fece attaccare al \"\"tempio degli angeli\" (templum angelicum)\" nel 1015\".\" Questa ipotesi \u00e8 stata alimentata da osservazioni storiche di culto, secondo cui il \"templum angelicum\" sarebbe identificabile con un patronato di San Michele. La chiesa potrebbe aver avuto la porta di bronzo sulla navata sud, nell'ingresso accanto alla torre della scala occidentale, dove - non lontano dalla pietra di fondazione - sono stati trovati anche i resti delle fondamenta di un vestibolo. Le indagini radar sull'ingresso occidentale della cripta hanno rivelato una discontinuit\u00e0 strutturale larga 250 cm, che \u00e8 in accordo con la larghezza odierna della porta di bronzo di 227 cm.\nAnche la Colonna di Cristo di Bernward, portata in cattedrale all'inizio del XIX secolo, aveva la sua collocazione originale in San Michele. La colonna \u00e8 chiaramente documentata a est, dietro l'altare della Croce. La sua posizione sotto l'arco trionfale \u00e8 stata confermata durante gli scavi del 2006. Il grande crocifisso in bronzo su questa colonna fu rovesciato dagli iconoclasti e fuso nel 1544. Per il periodo di ristrutturazione della cattedrale, dal 30 settembre 2009 all'agosto 2014, la colonna \u00e8 stata riportata alla chiesa di San Michele. I programmi pittorici biblici dei rilievi sulla colonna di Cristo e le porte di Bernward sono strettamente correlati tra loro.\nDalla fondazione al XIX secolo.\nIl santo fondatore Bernward volle che alla sua morte fosse sepolto in questo luogo. Ci\u00f2 non fu possibile poich\u00e9 Bernward mor\u00ec nel 1022, cio\u00e8 undici anni prima della consacrazione della chiesa avvenuta nel 1033. Il successore, Godehard, trasfer\u00ec le spoglie del vescovo nella cripta della chiesa una volta che fu ultimata.\nIl grande lampadario a ruota di Bernwards, che era appeso sopra l'altare a croce davanti alla colonna di Cristo, si ruppe durante la i lavori edilizi del 1662.\nUn incendio scoppi\u00f2 nella chiesa gi\u00e0 nel 1034. Dopo il restauro, fu riconsacrata nel 1035, cosa che accadde di nuovo nel 1186 dopo un altro incendio e una ristrutturazione, compreso il rinnovo di quasi tutte le colonne della navata, sotto il vescovo Adelog. Tra il 1171 e il 1190 furono realizzati i capitelli istoriati. Un'importante testimonianza liturgica di questo tempo \u00e8 il Sacramentario di Ratmann del 1159. Con una miniatura che raffigura Bernward accanto all'Arcangelo Michele alla stessa altezza, dimostra che i monaci venerarono il fondatore del loro monastero come un santo anche prima della sua canonizzazione.\nNel 1192 Bernward fu canonizzato. Dal 1194 al 1197 furono realizzati i rilievi in stucco della barriera corale del \"Coro degli Angeli\", all'ingresso della cripta. Il soffitto ligneo dipinto nella navata centrale fu costruito intorno al 1230. Nel 1250 fu (ri)costruito il chiostro, che collegava la chiesa con l'antica cappella del monastero dell'abbazia, che era usata prima della costruzione della chiesa di San Michele.\nNel primo terzo del XVI secolo, Henning Rose oper\u00f2 nel convento di San Michele, cercando di accrescerne l'importanza producendo diversi falsi documentari, alcuni dei quali hanno ancora effetto oggi.\nIl 12 novembre 1542, dopo che la Riforma protestante fu introdotta a Hildesheim, San Michele divenne una chiesa parrocchiale evangelica luterana. Il convento benedettino rimase in vita fino alla secolarizzazione nel 1803 e gli fu permesso di utilizzare la \"piccola \"Michaeliskirche\"\" nel chiostro e la cripta di Bernward per il culto. La cripta \u00e8 ancora oggi cattolica. La Michaeliskirche \u00e8 quindi una delle 65 chiese simultanee in Germania.\nI monaci benedettini avevano fattorie nei luoghi intorno a Hildesheim. Ad esempio, c'era un cortile che fruttava decime nel monastero di Gronau (Leine): dal 1648 un sacerdote fu nominato amministratore di questa corte.\nNel 1650 l'abside est fu abbattuta in quanto fatiscente, con crollo della torre orientale e parziale distruzione del soffitto. Dodici anni dopo, dovettero essere demoliti anche la torre occidentale e il transetto di sud-ovest; nel processo, il tratto meridionale barriera del \"Coro degli Angeli\" and\u00f2 distrutto. La torre est fu ricostruita e coperta da una cupola barocca nel 1672.\nJoachim Barward Lauenstein, predicatore di San Michele dal 1727 al 1745, scrisse ampi lavori sulla storia della chiesa locale.\nNel 1809 la chiesa fu chiusa e utilizzata dall'ospedale, che era stato ospitato nel chiostro sin dalla secolarizzazione. La parrocchia si trasfer\u00ec alla chiesa di San Martino, oggi parte del Museo Roemer e Pelizaeus). Dopo un'accurata ristrutturazione sotto Conrad Wilhelm Hase negli anni dal 1855 al 1857, la congregazione torn\u00f2 alla chiesa. Dalla chiesa di San Martino la congregazione port\u00f2 con s\u00e9 il fonte battesimale in bronzo del 1618, la \"pala di San Giovanni\" del 1520 e l'epitaffio Bothmer del XVII secolo, opere che sono ancora oggi in San Michele.\nIl Novecento.\nDurante la seconda guerra mondiale, la chiesa di San Michele fu distrutta durante i raid aerei su Hildesheim il 22 febbraio, 3 marzo e 14 marzo 1945 e distrutta da bombe ad alto esplosivo e incendiario nell'ultimo raid aereo sulla citt\u00e0 il 22 marzo 1945. Il soffitto in legno e gli altri tesori d'arte erano gi\u00e0 stati trasferiti su iniziativa del curatore provinciale Hermann Deckert e rimasero intatti. La barriera del Coro degli Angeli era assicurata da un muro protettivo in modo che non fosse danneggiata. Dopo la fine della guerra, la chiesa fu ricostruita a partire dal 1947 sui resti preromanici secondo il progetto originario. Il 20 agosto 1950 la navata e il transetto occidentale furono riconsacrati. La chiesa fu finalmente completata e riconsacrata nel 1960. Nel 1985 \u00e8 stata inclusa nel patrimonio mondiale dell'UNESCO, che comprende anche la cattedrale di Hildesheim, il tesoro della Cattedrale e il cespuglio di rose millenario della cattedrale.\nNel 1999 la chiesa ha ricevuto un nuovo organo per opera di Gerald Woehl, progettato per opere d'organo sia barocche che romantiche, ruotato di 45\u00b0 sotto l'arco meridionale del transetto occidentale.\nDal 2005 al 2010 l'interno di San Michele \u00e8 stato completamente restaurato. Nel corso di questo lavoro sono state effettuate indagini archeologiche nella chiesa da febbraio a giugno 2006. Quando il pavimento \u00e8 stato rinnovato, \u00e8 stato abbassato di circa 15-18 centimetri. La chiesa e la cripta sono cos\u00ec tornate al livello originario e sono state nuovamente collegate da due passaggi. La lapide del XIV secolo, che si trovava nel telaio della porta, ha trovato un nuovo posto nel coro sopra la cripta. La sacrestia adiacente alla cripta \u00e8 condivisa dalla congregazione cattolica della Maddalena e dalla congregazione evangelica di San Michele come parte dell'ecumenismo del quartiere. Nel dicembre 2008, le opere principali create da Thomas Duttenhoefer (crocifisso, altare, pulpito e leggio) sono state installate nel presbiterio a est e nel 2010 si \u00e8 aggiunto un albero battesimale della stessa mano.\nArchitettura.\nSan Michele \u00e8 una basilica a due cori, tre navate con due transetti e una torre quadrata su ogni incrocio. Il coro principale con il suo presbiterio si trova a ovest. Ad est, solo uno spazio rettangolare \u00e8 inserito tra l'incrocio e l'abside. I transetti sono fiancheggiati da due torri scalari minori, ciascuna ottagonale nella parte inferiore e tonda nella parte superiore (dall'inizio del tetto spiovente).\nStile architettonico.\nLa chiesa di San Michele \u00e8 una delle chiese pi\u00f9 importanti conservate nello stile architettonico ottoniano o preromanica. La costruzione complessiva e le singole forme mostrano un chiaro ulteriore sviluppo rispetto all'architettura antica, paleocristiana, bizantina e carolingia. Tra le novit\u00e0 del primo periodo romanico che qui si possono vedere vi sono l'organizzazione spaziale della navata, dell'abside e il rapporto di 2:1 tra l'altezza e la larghezza dei vani. La visione d'insieme illustra il rigoroso ordine cubico, che irradia l'impressione di potere arcaico. La planimetria mostra un equilibrio approssimativo tra le ali est e ovest. Il gruppo dell'abside e del transetto a est corrisponde al gruppo ovest.\nL'edificio, che presenta analogie con la pi\u00f9 antica chiesa abbaziale di Saint-Riquier, \u00e8 quindi costituito in pianta dallo schema geometrico con tre quadrati: uno relativo al corpo centrale a tre navate, due simmetrici con transetti e due cori, con una torre quadrata in ognuno dei punti d'intersezione. Il coro occidentale \u00e8 enfatizzato da un deambulatorio e dalla cripta. Anche l'alzato \u00e8 calcolato su proporzioni armoniche di tipo matematico (1/1, 1/2 o 1/3) e si ha una visione come di solidi geometrici definiti dalle murature lisce e compatte che si intersecano in un gioco di vuoti e pieni. Vi sono inoltre due ingressi in ogni abside e 4 ingressi sui lati settentrionale e meridionale della chiesa.\nL'esterno mostra un perfetto equilibrio tra componenti verticali (gruppi di torri) e orizzontali (navata centrale, transetti). I due gruppi di torri ugualmente equilibrati, torri centrali a forma di cubo con tetti piramidali e torri scalari, a est e ovest, che delimitano saldamente la navata, creano la coesione visiva del complesso. In stile gotico furono aggiunte le finestre ogivali nella navata sud.\nGeometria e simbolismo numerico.\nA prima vista, l'intero edificio sembra seguire un concetto geometrico sviluppato su quadrati della stessa dimensione, in cui lo spazio della crociera \u00e8 stata presa come unit\u00e0 base per la costruzione complessiva, l'unit\u00e0 di misura in base alla quale l'intera struttura \u00e8 stata proporzionata. Questo quadrato appare una volta in ciascuno dei quattro bracci del transetto, tre volte nella navata centrale, e infine di nuovo nel coro ovest tra transetto e abside. In effetti, l'edificio \u00e8 interamente dimensionato su una sottile griglia di poligoni regolari e da solidi platonici, che di fatto \u00e8 nascosta ad occhio nudo e si concretizza solo nella struttura plani-volumetrica. La matematica richiesta per questa operazione non era ancora disponibile nell'impero ottoniano, motivo per cui si dovrebbe pensare a un matematico bizantino alla corte dell'imperatrice bizantina Teofano. I numeri possono essere letti dall'esecuzione geometrica di diversi elementi strutturali, che riflettono aspetti teologici secondo il simbolismo numerico medievale.\nPortici, soffitti, luci.\nSecondo un'idea di Bernward, ciascuna delle due arcate della navata \u00e8 costituita da quattro pilastri quadrati, tra i quali stanno due colonne rotonde con capitelli cubici. Questo tipo di cambio di colonna \u00e8 noto come \"St\u00fctzenwechsel\" e diffuso in Bassa Sassonia a causa della sua introduzione a Hildesheim. Una stretta cornice separa i portici dall'alto muro. Poich\u00e9 questa chiesa non ha ancora le volte, manca la successiva divisione del muro da pilastri murari. Il soffitto piatto in legno della navata centrale risale al XIII secolo nella sua forma attuale.\nCome di consueto per le basiliche, l'interno \u00e8 illuminato sia dalle parte alta della navata centrale, sia dalle finestre delle navate laterali. Queste ultime finestre, comunque, non sono pi\u00f9 quelle originali. La navata sud presenta monofore del periodo gotico, mentre le finestre nella navata nord furono realizzate in forme romaniche quando il muro esterno fu restaurato da Conrad Wilhelm Hase dal 1855 al 1857.\nCoro Ovest e cripta.\nDi fronte all'abside a est si trova il coro ovest, architettonicamente pi\u00f9 elaborato. Il suo pavimento \u00e8 un piano sopra quello della navata centrale e del coro est. La barriera corale non \u00e8 originale: solo quella del coro settentrionale \u00e8 sopravvissuta. Il cleristorio del coro occidentale ha ricevuto la sua attuale forma nel terzo decennio del XIII Secolo, quando gi\u00e0 si stavano costruendo altre chiese in stile gotico. Al centro del coro occidentale si trova il monumento funebre dedicato a Berward. La tomba vera e propria, per secoli il luogo pi\u00f9 sacro di questa chiesa, si trova appena sotto, nella cripta. La cripta risale all'XI secolo ed \u00e8 circondata da un deambulatorio costruito nel XIX secolo. A causa della manipolazione delle finestre, la cripta di Bernward ha perso l'atmosfera originale, certo pi\u00f9 buia di oggi.\nInterpretazione.\nSan Michele viene spesso definito il \"castello di Dio\". In effetti, grazie alla sua posizione, alle massicce mura e alle torri difensive, l'edificio d\u00e0 un'impressione simile a un castello. Tuttavia, l'idea principale \u00e8 rappresentata pi\u00f9 appropriatamente con la \"citt\u00e0 di\" \"Dio\". Sebbene la citt\u00e0 fortificata medievale sia sempre stata allo stesso tempo un castello, l'attenzione qui non \u00e8 sull'aspetto difensivo della guerra, ma piuttosto sull'aspetto abitativo e comunitario tra Dio e gli uomini, una sorta di \"tempio totale\". La costruzione geometrica ricorda le dimensioni del tempio della nuova Gerusalemme descritto nel Libro di Ezechiele (40), cos\u00ec come la pianta quadrata della citt\u00e0 di Dio secondo l'Apocalisse di Giovanni (21, 16). \u00c8 protetto contro l'oscurit\u00e0 e il male da San Michele, l'uccisore del drago, ma ha porte spalancate per il popolo di Dio da tutti gli angoli della terra.\nLa chiesa di San Michele come modello architettonico.\nLa chiesa di San Michele continu\u00f2 a funzionare come modello architettonico fino alla fine del periodo romanico, ad esempio un decennio dopo nella basilica di Aquileia.\nPer lo storicismo romantico dell'Ottocento, San Michele era uno dei principali simboli dell'idea religiosa dell'Impero e influenz\u00f2 numerosi edifici ecclesiastici di questo tempo. La basilica di Sant'Antonio a Rheine \u00e8 una copia idealizzata, cos\u00ec come la cattedrale di San Patroclo a Soest.\nA quel tempo, i singoli elementi architettonici servivano anche come modello di progettazione: la struttura gerarchica di San Michele ha influenzato numerosi edifici, tra cui la chiesa del monastero di Fredelsloh.\nArte e arredo liturgico.\nSoffitto in legno dipinto.\nIl soffitto ligneo dipinto nella navata centrale, costruito nel XIII Secolo, \u00e8 unico a nord delle Alpi. Johannes Sommer ha datato il dipinto del soffitto nel 1966 contemporaneamente all'ampliamento del coro occidentale intorno al 1200 e lo ha giustificato principalmente con il fatto che era dopo l'abate Teodorico II, che si dimise nel 1204, nel monastero non sarebbe pi\u00f9 apparsa alcuna personalit\u00e0 capace di tali risultati. Tuttavia, le indagini svolte nell'ambito della valutazione interdisciplinare del soffitto nel 1999 indicano che le querce utilizzate per il soffitto sono state abbattute tra il 1190 e il 1220.\nOltre ai dipinti sul soffitto di San Martino a Zillis (Svizzera) e alla chiesa di D\u00e4desj\u00f6 (Svezia), questo dipinto sul soffitto \u00e8 l'unico dipinto su tavola monumentale dell'alto medioevo che \u00e8 sopravvissuto ai nostri tempi. Misura 27,6 \u00d7 8,7 metri ed \u00e8 composta da 1.300 assi di quercia che sono state spaccate direttamente dal tronco, senza alcun lavoro di sega.\nL'immagine mostra il cosiddetto albero di Jesse, che rappresenta la discendenza di Ges\u00f9. Il dipinto \u00e8 composto da otto campi principali, ma il programma iconografico originale \u00e8 stato alterato nel tempo a causa della sostituzione di alcune tavole.\nIl primo campo principale mostra la caduta dell'uomo dall'Eden. In questa rappresentazione, insolita per l'albero di Jesse, Adamo ed Eva stanno accanto all'albero della conoscenza. Il Cristo benedicente pu\u00f2 essere visto nella corona dell'albero in piedi accanto ad esso. La seconda immagine principale mostra Jesse, dal cui lombo sorge un albero, che si attorciglia attraverso le seguenti immagini principali (albero di Jesse). Gli altri campi sono i \"pavimenti\" di questo albero. Con Davide, Salomone, Ezechia e Giosia mostrano i re d'Israele; ciascuno circonda altri quattro re senza nome. Il settimo campo mostra Maria circondata dalle quattro virt\u00f9 cardinali . Ha in mano un fuso con filo rosso. Secondo il Protovangelo di Giacomo, era una delle sette vergini che hanno fatto la cortina del tempio. La posizione della sua mano ricorda quella di Eva nella prima immagine principale; questo sottolinea la sua posizione di nuova Eva. L'ottavo campo principale fu distrutto nel 1650 quando la torre del valico orientale croll\u00f2. Dalla reinstallazione del soffitto in legno nel 1960, \u00e8 stato sostituito da un'immagine di Cristo come giudice del mondo sul trono.\nL'immagine del paradiso \u00e8 circondata dai quattro fiumi del paradiso e dagli evangelisti Marco e Luca. L'immagine di Cristo \u00e8 incorniciata dagli arcangeli Raffaele, Uriel, Gabriele e Michele, oltre che dagli evangelisti Matteo e Giovanni. Ciascuna delle altre immagini principali \u00e8 fiancheggiata su entrambi i lati da due rappresentazioni rettangolari, principalmente profeti; accanto a Maria sono l'arcangelo Gabriele e Isaia a destra, e Giovanni Battista in alto a sinistra; la quarta immagine non pu\u00f2 essere chiaramente identificata (Aaron o Zaccaria). I simboli degli evangelisti sono mostrati nelle quattro immagini d'angolo.\nCi sono anche 42 medaglioni con gli antenati di Cristo sul soffitto. Secondo il vangelo di Matteo, queste sono le generazioni da Abramo (che \u00e8 in uno dei medaglioni, ma non ha una posizione speciale) a Ges\u00f9. La rappresentazione degli antenati di Cristo, tuttavia, \u00e8 ripresa dal Vangelo di Luca, che menziona 78 antenati e continua da Davide e non su Salomone, ma suo fratello Natan. Cos\u00ec sono documentate sia la discendenza reale che quella genealogica.\nIn origine c'era l'altare con la croce di Bernward sotto il quadro principale in alto, con la Colonna di Cristo direttamente dietro di esso.\nIl soffitto \u00e8 stato rimosso nel 1943 e conservato in vari luoghi. Nella chiesa sono rimaste le assi che sono state sostituite dopo il crollo della torre del valico orientale. Le assi originariamente utilizzate sopravvissero cos\u00ec alla seconda guerra mondiale. Prima della reinstallazione nel 1960, tutte le parti del dipinto sono state accuratamente pulite e restaurate.\nBarriera del coro settentrionale.\nLa barriera corale settentrionale (\"Coro degli Angeli\") dimostra la vivacit\u00e0 dei colori dell'alto medioevo. Fu qui posizionato tra il 1194 e il 1197 dopo che Bernward fu canonizzato, quando la cripta e il coro furono ampliati. La controparte a sud fu distrutta nel 1662.\nLe sculture che lo rivestono sono interamente in stucco. Questa tecnica di creazione per sculture e rilievi era diffusa in Bassa Sassonia e si svilupp\u00f2 raggiungendo un alto grado di abilit\u00e0 artistica. Sul lato interno (a sud) ci sono 13 figure di angeli sopra il fregio, assieme con creature mitiche, ed alcuni reggevano striscioni.\nAll'esterno della barriera corale sono ancora visibili i tre archi a tutto sesto originariamente aperti verso la cripta. I sette archi in alto, lavorati a stucco, rappresentano invece la Gerusalemme celeste. In esse ci sono figure di santi, al centro la figura principale di Maria con il Bambino, a destra (est) Pietro, Giacomo e Benedetto, a sinistra (ovest) Paolo, Giovanni e Bernward, quest'ultimo con la in mano un modello della chiesa di San Michele. Le figure sporgono fortemente dalla superficie del muro e diventano quasi completamente rilevate in alcuni punti.\n\"Beatitudini\".\nNella navata sud ci sono otto figure femminili in stucco, nei pennacchi degli archi rivolti verso la navata centrale. Queste figure sono pi\u00f9 vecchie dello schermo del coro. Fino alla met\u00e0 del XIX secolo, sulle bandiere rette delle donne scolpite si potevano ancora leggere le Beatitudini del Discorso della Montagna. Alcune delle sculture furono gravemente danneggiate quando la chiesa fu distrutta alla fine della guerra. Delle teste originali, solo due poterono essere riposizionate durante la ricostruzione.\nRetablo di San Giovanni.\nL'altare del coro maggiore a ovest fu costruito intorno al 1520 e originariamente era installato nella chiesa dell'abbazia di San Giovanni a Dammtor. Da l\u00ec, nel corso della Riforma, giunse all'ormai protestante chiesa di San Martino, l'ex chiesa di un convento francescano. Alla met\u00e0 del XIX secolo la chiesa fu convertita in museo, oggi museo Roemer-Pelizaeus. Nel 1857, quando la congregazione cattolica di San Michele fece ritorno dalla sede temporanea in San Martino, si port\u00f2 con s\u00e9 l'altare, forse in sostituzione dell'altare che fu portato alla chiesa della Maddalena durante la secolarizzazione. Le due ali esterne, dipinte su entrambi i lati, sono state vendute all'associazione museale e sono ora di propriet\u00e0 del museo cittadino.\nL'altare \u00e8 quasi sempre aperto. Al suo interno si possono vedere sette santi vestiti con vesti d'oro. Il punto focale \u00e8 su Maria con il bambino Ges\u00f9, da cui anche l'appellativo del retablio \"Marien Altar\" (altare di Maria). Al suo fianco stanno a sinistra l'evangelista Giovanni, con il calice, e a destra Giovanni Battista, con l'agnello. All'interno dell'ala sinistra si trovano santa Barbara e , all'interno dell'ala destra Andrea apostolo ed Elisabetta d'Ungheria.\nLe due ali esterne del museo cittadino mostrano le immagini dell'Annunciazione (a sinistra all'interno), l'Adorazione dei Magi (a destra all'interno), il battesimo di Ges\u00f9 di Giovanni Battista (a sinistra fuori) e l'evangelista Giovanni sull'isola di Patmos (a destra fuori).\nFonte battesimale.\nGi\u00e0 nel primo terzo del XIII secolo fu fusa una fonte battesimale in bronzo per la cattedrale di Hildesheim, che poggia su quattro figure maschili che versano acqua, simboleggianti - cos\u00ec come alla base della Colonna di Cristo e sul soffitto in legno dipinto - i quattro fiumi del Paradiso. Questa tradizione \u00e8 stata continuata dopo la Riforma protestante a Hildesheim con il fonte battesimale in ottone del 1547 per la chiesa di Sant'Andrea, ma in uno stile tipicamente protestante. Un totale di sei opere simili successive furono create a Hildesheim e nell'area circostante, ad esempio nel 1592 per la chiesa cattolica della Santa Croce .\nL'ultimo di questi fonte battesimale \u00e8 il fonte battesimale in bronzo fuso da Dietrich Mente nel 1618 per la chiesa di San Martino, che si trova nella chiesa di San Michele dal 1857, portato assieme al retablo di San Giovanni come gi\u00e0 ricordato nei paragrafi precedenti. Si trova nel transetto nord-occidentale, adibito a battistero.\nIl catino e il coperchio mostrano ciascuno sei scene bibliche. I dodici apostoli sono raffigurati in due file sul pilastro inferiore. La piastra di base \u00e8 sorretta da quattro putti , che ricordano vagamente i portatori d'acqua del battistero della cattedrale. Le iscrizioni indicano il committente e il creatore, il cartiglio sul coperchio con San Martino indica la posizione originaria. Il coperchio \u00e8 coronato da un supporto con una rappresentazione della Trinit\u00e0.\nOrgano di Woehl.\nL'organo nella chiesa di San Michele \u00e8 stato costruito nel 1999 dal costruttore di organi Gerald Woehl (Marburgo). Lo strumento \u00e8 libero nell'arco del transetto sud verso la crociera ovest, di fronte alla barriera corale nord. La cassa riprende la forma fondamentale dell'edificio in quanto \u00e8 concepita come un quadrato angolare, spostato fuori dall'asse centrale.\nL'organo \u00e8 progettato per l'esecuzione di un'ampia gamma di letteratura organistica, dalla musica di J. S. Bach alla musica del periodo romantico tedesco, nonch\u00e9 per l'esecuzione della musica d'organo sinfonica francese, fino alla musica contemporanea. Lo strumento ha 68 registri e un registro d'effetti su tre lavori manuali e un pedale. L'azione chiave (\"H\u00e4ngetraktur\") e l'accoppiamento sono meccanici, i sistemi di trasmissione sono elettrici. Le canne del registro a pedale sono alloggiate all'esterno dell'organo.\nNella chiesa vi \u00e8 anche un organo positivo a cassapanca a 4 registri.\nFinestre del coro.\nL'impressione generale degli interni (odierni) \u00e8 caratterizzata dall'incidenza della luce da tutti i lati. Le finestre del coro est e ovest sono di grande importanza.\nIl colore delle cinque finestre nel coro ovest con raffigurazioni di angeli, creato da Charles Crodel nel 1965, ricorda la miniatura medievale e la pittura su vetro. L'effetto complessivo \u00e8 ottenuto attraverso l'immaginario moderno sviluppato dalla tradizione pittorica della pittura del soffitto. La struttura colorata delle vetrate enfatizza anche l'arrotondamento dell'abside e del coro opposto alla navata e allo stesso tempo evoca la protezione del dedicatario san Michele Arcangelo, raffigurato nella finestra centrale con una lancia spezzata come l'uccisore di Satana nella forma del drago che giace morto, e l'intera schiera celeste subordinata alla Chiesa. Sotto la finestra con Michele, all'esterno del coro ovest, all'apice dell'ambulacro, si trova la nicchia in cui \u00e8 stato allestito l'altare del santo. Le altre quattro finestre del coro ovest mostrano ulteriori rappresentazioni angeliche, tra cui l'Annunciazione, l'angelo custode e un Serafino, angelo della redenzione.\nAl contrario, le finestre con alberi della vita stilizzati nell'abside del coro est, create nel 1966 dall'artista di Amburgo Gerhard Hausmann, si caratterizzano per la loro semplicit\u00e0. Simboleggiano, come l'intera chiesa, la Gerusalemme celeste. Nel 1971 Hausmann realizz\u00f2 anche le vetrate colorate dell'abside laterale orientale. Le finestre nell'abside inferiore del transetto nord-orientale, che \u00e8 usato come battistero, sono dedicate alle raffigurazioni del Diluvio come acqua del giudizio, mentre le finestre nell'abside inferiore del transetto sud-est raffigurano episodi legati all'Eucaristia.\nOpere non pi\u00f9 nella chiesa.\nLe due principali opere d'arte un tempo conservate nella chiesa sono la Colonna di Cristo e la porta Berward, oggi entrambe nella cattedrale.\nLa Colonna di Cristo \u00e8 una fusione cava di bronzo del primo terzo dell'XI secolo, sulla quale \u00e8 mostrata la vita pubblica di Ges\u00f9 Cristo in 28 immagini. Si trovava sotto l'arco trionfale occidentale del valico orientale fino al XVII secolo. Con la riforma della chiesa collegata alla Riforma protestante, perse il suo significato liturgico e fu spostata dalla congregazione evangelica sul transetto sud-orientale ridisegnato. Nel XIX secolo fu trasferita nella cattedrale di Hildesheim. Da settembre 2009 ad agosto 2014 \u00e8 stata riportata nuovamente a San Michele, nel transetto sud-est, per la durata dei lavori di ristrutturazione della cattedrale per quasi cinque anni. La prima scena, il battesimo di Ges\u00f9 nel Giordano, a nord e quindi liturgicamente in direzione dell'altare nell'incrocio est e del fonte battesimale nel transetto nord-est.\nUn'altra eccezionale testimonianza di scultura in bronzo, risalente all'inizio dell'XI secolo, sono le due grandi porte bronzee della chiesa, montate nel 1015. Su ciascuna porta sono raffigurate rispettivamente otto scene tratte dall'Antico Testamento e otto scene tratte dal Nuovo Testamento , lavorate in altrettanti riquadri incolonnati. La narrazione si dispiega su ciascun episodio in maniera sciolta, con un equilibrato disporsi delle figure nello spazio, secondo schemi decorativi del \"Salterio di Utrecht\" e delle bibbie miniate della scuola di Tours.\nCampane.\nCon un totale di dieci campane, San Michele ha il maggior numero di campane a Hildesheim dopo la cattedrale. Queste campane sono appese a cinque torri campanarie (le quattro torri scalari e la torre di crociera orientale). La campana pi\u00f9 antica (115 cm di diametro) risale al periodo gotico, mentre le restanti nove campane furono fuse nel tempo (le quattro nelle torri scalari furono costruite una dopo l'altra) tra il 1950 e il 1971 dal fusore di campane Friedrich Wilhelm Schilling. La grande campana \u00e8 stata probabilmente la sua ultima campana fusa prima di morire all'et\u00e0 di 56 anni.\nPosizione e dintorni della chiesa.\nSt. Michael si trova all'estremit\u00e0 nord-occidentale del centro della citt\u00e0 di Hildesheim, sulla collina di San Michele. Si accede alla navata attraverso il portale principale sul lato sud. Dietro la chiesa c'\u00e8 un giardino, il giardino del monastero. Attraverso l'antico chiostro, raggiungibile anche tramite questo giardino, si accede ai moderni edifici della zona con il centro per il culto e per la musica sacra e la Soprintendenza dello Stato. Il centro citt\u00e0 \u00e8 raggiungibile tramite strade laterali a est e sud. Non lontano a ovest di San Michele si trova il barocco Magdalenengarten e a nord si trova la scuola elementare Andreanum.\nCentro evangelico di culto e musica sacra.\nIl \"Centro evangelico per il culto e la musica\" sacra presso la chiesa \u00e8 stato inaugurato nell'agosto 2004; \u00e8 un'istituzione legalmente dipendente della Chiesa evangelica luterana regionale di Hannover in collaborazione con la Chiesa evangelica in Germania (EKD). Il centro \u00e8 costituito dal servizio divino e dalla musica sacra. Il centro ospita anche il personale docente e altre istituzioni e associazioni come l'Associazione dei cori della chiesa della Bassa Sassonia o l'Associazione dei musicisti della chiesa protestante nella Chiesa evangelica luterana di Hannover. La casa assume compiti amministrativi per il centro, che conta circa 40 dipendenti.\nJochen Arnold \u00e8 il direttore della struttura dall'agosto 2004 e un comitato consultivo accompagna il lavoro. La supervisione \u00e8 svolta da un consiglio di fondazione formato dall'ufficio ecclesiastico regionale di Hannover sotto la direzione dell'ufficiale responsabile del culto e della musica sacra."}
{"id": "1001052", "revid": "5354", "url": "https://it.wikipedia.org/wiki?curid=1001052", "title": "Flying Spaghetti Monsterism", "text": ""}
{"id": "1001059", "revid": "1543377", "url": "https://it.wikipedia.org/wiki?curid=1001059", "title": "Daniele Delli Carri", "text": "\u00c8 padre di Filippo, anch'egli calciatore di ruolo difensore centrale.\nCarriera.\nGiocatore.\nClub.\nEsordisce nella stagione 1988-1989 con il Bisceglie (in C2) dove rimane per due stagioni e mezzo collezionando 17 presenze e un gol. Nell'autunno del 1990 viene acquistato dal per 200 milioni, senza ottenere presenze. Nella stagione 1991/92 passa in prestito alla Lucchese in Serie B, giocando 18 partite.\nRientrato a Torino, viene nuovamente girato alla Lucchese, dove gioca da titolare totalizzando 31 presenze. Richiamato dalla societ\u00e0 granata, esordisce in Serie A nella stagione 1993-1994 l'8 novembre 1993 nello 0-0 esterno contro il . A fine stagione le presenze sono in tutto 6.\nNella stagione successiva passa al , sempre in Serie A, alle dipendenze di Franco Scoglio che lo aveva gi\u00e0 allenato a Lucca. Con la maglia del \"Grifone\" gioca 21 partite segnando un gol; si ripete nella stagione 1995-1996, questa volta tra i cadetti, con altre 21 presenze e un gol, e conquista la Coppa Anglo-Italiana disputando la finale contro il Port Vale. Resta in rossoblu anche per la stagione 1996-1997 totalizzando una sola presenza prima di tornare, in settembre, in Serie A al , dove totalizza 20 presenze con un gol. A Piacenza resta per altri quattro anni, totalizzando in tutto 94 presenze e 3 gol.\nNell'ottobre del 2000 torna al Torino in cambio di Roberto Maltagliati, dove rimane per tre stagioni da titolare con 86 presenze e 2 reti, conquistando la promozione al termine del campionato di Serie B 2000-2001. Svincolatosi dai granata al termine della stagione 2002-2003, si trasferisce al neopromosso (15 presenze) e da gennaio alla Fiorentina in Serie B dove gioca 15 volte e realizza un gol. Con i viola ottiene la promozione in Serie A, dove totalizza 21 presenze, prima di essere ceduto al in Serie B e totalizza 59 presenze con 2 gol tra il 2005 e il 2007. La stagione 2006-2007 \u00e8 l'ultima in Serie B, come capitano degli abruzzesi allenati da Davide Ballardini e in seguito da Aldo Ammazzalorso e Gigi De Rosa, che non evitano la retrocessione in Serie C1.\nNel 2007 si trasferisce in Serie C1 al , dove colleziona 5 presenze nella prima parte della stagione 2007-2008; nel gennaio 2008 rescinde il contratto per trasferirsi al Lanciano, dove conclude la carriera agonistica.\nNazionale.\nHa fatto parte della Nazionale di calcio italiana Under 21 sotto la guida di Cesare Maldini, totalizzando 8 presenze e 2 reti con la maglia azzurra. Ha fatto parte della Nazionale campione d'Europa nel biennio 1992-1994.\nDirigente.\nNel 2008 assume per una stagione la carica di direttore sportivo della Renato Curi Angolana, squadra di Serie D. Nel 2010 diventa direttore sportivo del Pescara, incarico che ricopre fino a maggio 2013, quando viene sostituito da Giorgio Repetto. A partire dal luglio dello stesso anno ricopre il medesimo incarico nel Genoa, fino all'inizio di ottobre, quando viene rimosso dal ruolo contestualmente all'esonero di Fabio Liverani.\nIl 6 gennaio 2015 \u00e8 ingaggiato come direttore sportivo del Catania. Il 26 maggio seguente rescinde il contratto che lo legava alla societ\u00e0 siciliana.\nIl 23 giugno viene arrestato e posto agli arresti domiciliari, insieme ad altri dirigenti del club etneo (tra cui il presidente Antonino Pulvirenti e l'ad Pablo Cosentino) con l'accusa di aver comprato alcune partite del campionato di Serie B 2014-2015 per evitare la retrocessione del club in Lega Pro.\nIn attesa del processo, il 29 luglio la sua posizione viene stralciata perch\u00e9 verr\u00e0 giudicata dopo quella del club etneo e del suo presidente Pulvirenti.\nIl 15 febbraio 2016, per l'inchiesta \"I treni del gol\" viene condannato a quattro anni di squalifica e al pagamento di un'ammenda di 80.000 euro. Il 6 luglio 2020 la FIGC accetta la richiesta di grazia di Delli Carri, facendo terminare la squalifica con quattro mesi di anticipo."}
{"id": "1001064", "revid": "125720387", "url": "https://it.wikipedia.org/wiki?curid=1001064", "title": "Geografia del Lussemburgo", "text": "Il Lussemburgo \u00e8 uno Stato dell'Europa centrale confinante a nord e a ovest con il Belgio, a sud con la Francia e a est con la Germania. La sua capitale \u00e8 Lussemburgo.\nArea.\n\"Totale:\"\n2.586\u00a0km\u00b2\n\"Terra:\"\n2.586\u00a0km\u00b2\n\"Acque:\"\n0\u00a0km\u00b2 (area d'acqua non considerata)\nConfini.\n\"Totale:\"\n359\u00a0km\n\"Paesi confinanti:\"\nBelgio 148\u00a0km, Francia 73\u00a0km, Germania 138\u00a0km\nLinea di costa:\n0\u00a0km (senza sbocco sul mare)\nClima.\nClima continentale, con inverni miti ed estati fresche.\nFiumi.\nIl fiume pi\u00f9 importante \u00e8 il serio (160 Km dei 173 totali in Lussemburgo), affluente della Mosella (37 Km il tratto lussemburghese, tutto sul confine con la Germania, totale 545 Km); diversi i bacini lacustri, ma di dimensioni limitate, il maggiore \u00e8 artificiale (lungo il corso della S\u00fbre), il Lac de la Haute-S\u00fbre (3,8 Km\u00b2)\nMorfologia.\nPianori leggermente scompigliati con larghe valli; le colline si trasformano in montagne dolci nel nord, la pianura si abbassa verso il bacino del fiume Mosella nel sud-est.\nPunti estremi.\n\"Punto pi\u00f9 basso:\"\nFiume Mosella presso Wasserbillig, 133 m\n\"Punto pi\u00f9 alto:\"\nKneiff a Troisvierges, 560 m\nRisorse naturali.\nFerro, terriccio\nUtilizzo delle terre.\n\"Terre arabili 65%\n\"Raccolti permanenti:\"\n94%\n\"Pascoli permanenti:\"\n28%\n\"Foreste:\"\n29%\n\"Altro:\"\n94%\nTerre irrigate.\n10\u00a0km\u00b2 (incluso il Belgio - stima del 1993)."}
{"id": "1001065", "revid": "61798", "url": "https://it.wikipedia.org/wiki?curid=1001065", "title": "Avgust \u010cernigoj", "text": ""}
{"id": "1001067", "revid": "125230089", "url": "https://it.wikipedia.org/wiki?curid=1001067", "title": "Futbol'nyj Klub Dinamo Moskva", "text": "La Dinamo Mosca, ufficialmente Futbol'nyj Klub Dinamo Moskva (), \u00e8 la sezione calcistica dell'omonima polisportiva russa di Mosca, dove nacque nel 1922.\nA livello internazionale il suo maggior successo \u00e8 il raggiungimento della finale nell'edizione 1971-72 della Coppa delle Coppe, persa per 3-2 contro i Rangers.\nLa Dinamo Mosca \u00e8 celebre anche per il fatto che la sua porta fu difesa, dal 1949 al 1971, dal portiere Lev Ja\u0161in, detto \"il Ragno Nero\", ritenuto dall'IFFHS il miglior portiere del XX secolo.\nDopo la demolizione dello Stadio Dinamo, gioca le sue partite interne nella nuova VTB Arena da 27.000 posti.\nStoria.\nIl club trae le sue origini dal \"Morozovcy Orechovo Zuevo Moskva\", fondato come squadra di una fabbrica nel 1887 dall'inglese Clement Charnock. Nel 1906 venne rinominato in \"OKS Moskva\", e si contraddistinse per la vittoria, consecutiva, dei campionati regionali di Mosca dal 1910 al 1914.\nDopo la rivoluzione russa del 1917, il club venne posto sotto il controllo del Ministero dell'Interno, guidato da Felix Dzerzhinsky, comandante della prima polizia segreta dell'Unione Sovietica, la famigerata \"\u010ceka\". La societ\u00e0 venne perci\u00f2 rinominata \"Dinamo Moskva\" nel 1923, e, proprio per la sua vicinanza alla politica era malvista dagli altri club, in particolar modo dalla tifoseria che soprannominava la squadra come \"ladri\".\nLa Dinamo vinse due campionati sovietici nel 1936 e nel 1937, e la Coppa dell'Unione Sovietica del 1937, vincendo nuovamente i titoli nel 1940 e nel 1945. Al termine della seconda guerra mondiale la Dinamo fu anche la prima squadra a effettuare un tour in Occidente, durante la visita nel Regno Unito nel 1945: completamente sconosciuti, i giocatori sovietici impressionarono la stampa e i tifosi inglesi, pareggiando per 3-3 contro il , vincendo per 10-1 contro il Cardiff City, e battendo l', rinforzato dalla presenza di Stanley Matthews e Stan Mortensen per 4-3, per concludere poi la tourn\u00e9e per 2-2 contro i Rangers.\nIl Campionato sovietico vinto nel 1949 fu quello dei record. In 34 partite la Dinamo segn\u00f2 104 reti subendone appena 30 (+74), un record di gol fatti e differenza reti tuttora imbattuto in Russia.\nGli anni cinquanta videro un predominio quasi incontrastato della Dinamo a livello nazionale, con la vittoria di ben cinque campionati sovietici tra il 1949 e il 1959, e con la conquista della loro seconda Coppa sovietica nel 1953. Nel 1972 fallirono a Barcellona la conquista della Coppa delle Coppe contro il Rangers. Con la vittoria dell'undicesimo titolo, nel 1976, il club si piazz\u00f2 al terzo posto dell'albo d'oro alle spalle della (13 titoli) e dello (12 titoli).\nDopo la dissoluzione dell'Unione Sovietica il club ha perso lo smalto di un tempo, vincendo solamente la Coppa di Russia del 1995. La Dinamo Mosca viene eliminata agli Ottavi di Finale di Europa League 2014-2015 dal Napoli che vince in casa 3-1 e pareggia 0-0 a Mosca.\nLa stagione 2015-2016 \u00e8 diventata la peggiore in tutta la storia della societ\u00e0 moscovita. A causa di una grave crisi societaria la rosa viene molto indebolita e al termine del campionato gli azzurri per la prima volta retrocedono in seconda divisione, riuscendo tuttavia a tornare nella massima categoria l'anno seguente.\nOrganico.\nRosa 2021-2022.\n\"Aggiornata al 21 gennaio 2022.\"\nRosa 2019-2020.\n\"Aggiornata al 26 gennaio 2020.\"\nRosa 2018-2019.\n\"Aggiornata all'11 novembre 2018.\""}
{"id": "1001069", "revid": "715388", "url": "https://it.wikipedia.org/wiki?curid=1001069", "title": "Richard Norris Williams", "text": "Biografia.\nWilliams \u00e8 molto conosciuto per le sue due vittorie agli \"US Championships\" nel 1914 e nel 1916.\nNel 1924 vinse la medaglia d'oro alle olimpiadi di Parigi nel doppio misto in coppia con Hazel Hotchkiss Wightman.\n\u00c8 stato anche due volte campione con la squadra statunitense di Coppa Davis: la prima nel 1925 e la seconda nel 1926, dimostrando di essere un ottimo giocatore sia in singolo che in doppio.\nFu un giocatore di tennis atipico, a lui piaceva rischiare in ogni momento del match, giocava un tennis spregiudicato, senza attendismo, con l'obbiettivo di spiazzare l'avversario giocando la palla sempre il pi\u00f9 vicino possibile alle linee del campo. Questo stile di gioco eccentrico accrebbe la sua reputazione di giocatore discontinuo, tanto che i commentatori dell'epoca lo descrivevano come un giocatore lunatico, ma che nei giorni di grande forma risultava praticamente imbattibile, a prescindere dall'avversario.\nLa fama di Williams \u00e8 anche legata al disastro del Titanic, del quale il tennista di origine americana fu uno dei sopravvissuti.\nLui e suo padre, Charles Duane Williams, stavano viaggiando in prima classe sulla famosa nave diretti negli Stati Uniti quando avvenne l'impatto con l'iceberg.\nSubito dopo la collisione Williams riusc\u00ec a salvare un passeggero intrappolato buttando gi\u00f9 una porta che era rimasta bloccata, cosa che gli cost\u00f2 la reprimenda di uno steward del Titanic e che ha ispirato una scena dell'omonimo film di James Cameron. Suo padre non riusc\u00ec a salvarsi, mentre Williams sopravvisse nell'acqua gelida fino all'arrivo dei soccorsi. \nIl medico che visit\u00f2 Williams fu sul punto di amputargli entrambe le gambe che avevano subito a causa del freddo danni a suo giudizio irreparabili, ma Williams, che non voleva che la sua carriera di tennista fosse stroncata, rifiut\u00f2 di sottoporsi all'operazione.\nLa fortuna e la forza di volont\u00e0 furono dalla sua parte: un anno pi\u00f9 tardi infatti, fu in grado di vincere il suo primo U.S. Tennis Championship, in doppio misto, e in generale riprese l'attivit\u00e0 sportiva tornando a grandi livelli."}
{"id": "1001071", "revid": "131358", "url": "https://it.wikipedia.org/wiki?curid=1001071", "title": "FC Dynamo Moscow", "text": ""}
{"id": "1001072", "revid": "31886", "url": "https://it.wikipedia.org/wiki?curid=1001072", "title": "Detenzione", "text": "La detenzione, secondo il diritto civile italiano, indica la generica disponibilit\u00e0 materiale di una cosa. Nel diritto penale indica invece la condizione di privazione della libert\u00e0 personale (reclusione).\nDiritto civile.\nNel diritto civile indica la disponibilit\u00e0 di una cosa. Essa \u00e8 una situazione di fatto ben diversa dal possesso, che \u00e8 definito all'articolo 1140 del codice civile italiano, e che viene inteso quale potere sulla cosa che si manifesta in un'attivit\u00e0 corrispondente alla propriet\u00e0 o un altro diritto reale. Nel caso del possesso, infatti, non si riconosce ad altri un diritto sulla cosa. Nella detenzione questo avviene, e risulta quindi essere situazione ben diversa. Infatti si pu\u00f2 mantenere il possesso della cosa in modo diretto anche attraverso un'altra persona, che la detiene.\nPer fare un esempio pratico, se Tizio presta la sua automobile a Caio, questi non ne diventa il possessore, ma solo un detentore. Il possesso \u00e8 ancora in mano di Tizio proprio per mezzo di Caio. Se Caio, invece, non riconosce che l'auto \u00e8 di propriet\u00e0 di Tizio, allora ne diventa possessore mediante l'uso (risulta ovvio che Tizio potr\u00e0 rifarsi in giudizio su Caio).\nLa \"trasformazione\" da detentore a possessore avviene allorquando occorra un atto di opposizione (visibile all'\"esterno\") che neghi il riconoscimento del diritto altrui prima riconosciuto.\nDiritto penale.\nIn diritto penale, diritto processuale penale, diritto dell'esecuzione penale e diritto penitenziario la detenzione rappresenta la materiale disponibilit\u00e0 fisica di una persona per l'autorit\u00e0 carceraria o per l'autorit\u00e0 giudiziaria, a qualsiasi titolo, cio\u00e8 sia di fermo di indiziato di delitto, arresto, custodia cautelare, reclusione o ergastolo, venendo usata come sinonimo di reclusione. In tal senso in ogni atto del procedimento penale italiano viene specificato se ciascun indagato o ciascun imputato \u00e8 presente come \"libero\", \"detenuto per altra causa\" oppure \"detenuto per la medesima causa\" in trattazione.\nSi definisce detenzione domiciliare lo scontare una pena restando rinchiusi nel proprio domicilio ovvero in una casa di cura o di assistenza."}
{"id": "1001074", "revid": "131358", "url": "https://it.wikipedia.org/wiki?curid=1001074", "title": "FC Dynamo Mosca", "text": ""}
{"id": "1001075", "revid": "131358", "url": "https://it.wikipedia.org/wiki?curid=1001075", "title": "FC Dinamo Mosca", "text": ""}
{"id": "1001079", "revid": "123772119", "url": "https://it.wikipedia.org/wiki?curid=1001079", "title": "Sannio", "text": " \nIl Sannio (\"Samnium\" in latino, \"Safinim\" in osco) era la regione dell'Italia antica abitata dal popolo dei Sanniti (in latino \"Samnites\", in osco \"Safineis\") tra il VII-VI secolo a.C. e il I secolo d. C. Corrispondeva approssimativamente a buona parte dell'attuale Molise, al settore meridionale dell'Abruzzo nonch\u00e9 alle aree nord-orientali della Campania.\nTerritorio.\nIl territorio dei Sanniti \"(Samnitium ager)\" era compreso in massima parte nella zona appenninica. Confinava a nord con le terre dei Marsi (Abruzzo centrale) e dei Peligni (Abruzzo centrale\u2013Maiella); a est con i territori dei Frentani (zone costiere dell'Abruzzo e del Molise) e degli Apuli (Puglia settentrionale); a sud con i territori dei Lucani (Basilicata) e con le colonie greche; a ovest con le terre dei Campani, dei Sidicini e degli Aurunci (Campania), nonch\u00e9 dei Volsci e dei Latini (Lazio centro-meridionale). Per la maggior parte della loro storia, i Sanniti non ebbero uno sbocco sul mare, che era impedito loro dai popoli confinanti, anche se per un breve periodo riuscirono ad affacciarsi su entrambi i litorali della penisola italiana: ad esempio, presso la costa tirrenica posero le basi della citt\u00e0 di Pompei.\nTrib\u00f9.\nI Sanniti erano formati da almeno quattro trib\u00f9, stanziate in aree distinte:\nIn alcune fasi storiche a tali gruppi si unirono temporaneamente i Frentani (stanziati lungo la costa\nadriatica attorno a Larinum), nonch\u00e9 alcune citt\u00e0 dell'Apulia (Luceria, Ausculum Apulum, Venusia) e della Campania (Calatia).\nStoria.\nLa Lega sannitica.\nLe varie trib\u00f9 del Sannio costituirono una lega politico-militare in funzione anti-romana, ma le guerre sannitiche si risolsero in una dura sconfitta.\nIl \"Samnium\" romano.\nA seguito della deduzione della colonia beneventana (268 a.C.) gli Irpini, rimasti segregati a est e a sud di Beneventum, non furono pi\u00f9 considerati parte del Sannio. Perdipi\u00f9 nel 180 a.C. un cospicuo insediamento di Liguri Bebiani e forse Corneliani, originari della Lunigiana e deportati a nord-est dell'agro beneventano, contribu\u00ec a rendere definitiva la separazione tra Irpinia e Sannio.\nIntorno al 7 a.C., agli inizi del periodo imperiale, nel riordinamento dei territori effettuato da Augusto con cui la penisola fu divisa in 11 \"regiones\", il Sannio, unitamente ai territori di Frentani, Marrucini, Vestini, Marsi, Peligni, Sabini ed Equi, costitu\u00ec la \"regio IV Samnium\", che per\u00f2 non comprendeva la totalit\u00e0 dei territori abitati dalle popolazioni sannitiche.\nLa colonia di Benevento e le terre dei Caudini e degli stessi Irpini non furono infatti assegnate alla \"regio IV Samnium\", bens\u00ec alla \"regio II Apulia et Calabria\"; nei secoli successivi tali territori furono per\u00f2 progressivamente ceduti alla \"Campania\", ad eccezione del settore orientale dell'Irpinia che rimase invece legato alla provincia di \"Apulia et Calabria\" (derivata dalla trasformazione della \"Regio I\"). Ai tempi di Diocleziano finanche la stessa provincia del \"Samnium\" (erede della \"regio IV\") fu in gran parte annessa alla \"Campania\", ma in seguito venne prontamente ricostituita.\nMedioevo.\nSuccessivamente alla caduta dell'Impero romano d'Occidente il Sannio, dopo essere stato conteso fra Goti e Bizantini, fu conquistato nel 570 dai Longobardi che vi insediarono il Ducato di Benevento. Il ducato si dimostr\u00f2 politicamente molto stabile, tanto che si mantenne indipendente anche dopo la presa del Regno longobardo del Nord Italia da parte di Carlo Magno nel 774.\nNel corso dell'XI secolo il territorio fu per\u00f2 gradualmente conquistato dai normanni e aggregato al resto dell'Italia meridionale, con la sola eccezione di Benevento. Tale citt\u00e0 e i suoi immediati dintorni, infatti, costituirono sin dal 1080 un dominio papale e rimasero per secoli una \"exclave\" territoriale dello Stato Pontificio all'interno del Ducato di Puglia e Calabria (poi divenuto Regno di Sicilia).\nEpoca moderna.\nIl settore centrale dell'antico Sannio costituisce in epoca contemporanea la regione geografica dell'Appennino sannita, coincidente con il distretto sismico del Sannio.\nTerremoti.\nTra i pi\u00f9 gravi si ricordano:"}
{"id": "1001083", "revid": "17454", "url": "https://it.wikipedia.org/wiki?curid=1001083", "title": "Hellfest Summer Open Air", "text": ""}
{"id": "1001085", "revid": "256896", "url": "https://it.wikipedia.org/wiki?curid=1001085", "title": "Cattedrale di Arezzo", "text": ""}
{"id": "1001087", "revid": "1652635", "url": "https://it.wikipedia.org/wiki?curid=1001087", "title": "Complesso di Edipo", "text": "Il complesso di Edipo \u00e8 un concetto originariamente sviluppato nell'ambito della teoria psicoanalitica da Sigmund Freud, che ispir\u00f2 anche Carl Gustav Jung (fu lui a descrivere il concetto e a coniare il termine \"complesso\"), per spiegare la maturazione del bambino attraverso l'identificazione col genitore del proprio sesso e il desiderio nei confronti del genitore del sesso opposto.\nSi basa sul mito greco di Edipo, che, a sua insaputa, uccise suo padre Laio e, altrettanto inconsapevolmente, spos\u00f2 la propria madre Giocasta.\nGeneralit\u00e0.\nNella concezione classica freudiana, il complesso edipico indica un insieme di desideri sessuali ambivalenti che il bambino prova nei confronti delle figure genitoriali. Relativamente alle fasi dello sviluppo psicosessuale, esso insorge durante la fase fallica (3 anni) e il suo superamento introduce al periodo di latenza (6 anni).\nSi tratta di un atteggiamento ambivalente di desiderio di morte e sostituzione nei confronti del genitore dello stesso sesso e di desiderio di possesso esclusivo nei confronti del genitore di sesso opposto. Questi sentimenti sono non solo ambivalenti ma anche vissuti negativamente (in maniera opposta), cio\u00e8 i ruoli dei due genitori (amato e odiato) si scambiano alternandosi.\nL'impostazione di tale problematica ha segnato, fin dagli albori del movimento psicoanalitico, il dissidio Freud-Jung e poi la scissione degli psicoanalisti di orientamento junghiano dall'Associazione Internazionale di Psicoanalisi.\nLa questione edipica mostra una natura complessa anche in relazione all'approfondimento del mito greco: secondo il mito, infatti, Edipo non conosceva i suoi veri genitori, essendo stato a questi sottratto ancora infante. L'uccisione del padre e il rapporto con la madre sono stati perci\u00f2 involontari e causati, paradossalmente, dal loro desiderio di sfuggire al destino cos\u00ec come lo avevano sentito annunciare dall'oracolo. Si potrebbe parlare, in questo senso, piuttosto di complesso, o sindrome, di Laio e/o di Giocasta (i genitori di Edipo), il che riconduce alcune scuole psicologiche ad esplicitare le questioni psicodinamiche di carenza, gelosia e invidia affettive da parte delle figure genitoriali o accudenti; in questo senso il complesso di Edipo sarebbe nient'altro che un modo per invertire le reali responsabilit\u00e0 delle dinamiche inconsce nelle relazioni intra-familiari.\nPrimi accenni alla tematica incestuosa-edipica.\nIl primo accenno alla figura di Edipo nell'opera freudiana risale a una lettera scritta da Freud nel 1897 al dottor Fliess, suo amico pi\u00f9 intimo in quel periodo. Si tratta solo di un accenno, che per\u00f2 non ebbe seguito immediato; solo lentamente, infatti, questa tematica andr\u00e0 acquistando la sua centralit\u00e0 in psicoanalisi.\nIl trauma sessuale.\nAscoltando i discorsi, le fantasie e i sogni dei suoi pazienti, Freud aveva maturato l'ipotesi che essi manifestassero quei sintomi a causa d'un trauma sessuale risalente alla prima infanzia (\"teoria della seduzione\"), e che avevano rimosso a causa di un inconscio meccanismo di difesa. Fu proprio questa prima ipotesi freudiana a scatenare l'indignazione dei benpensanti contro la psicoanalisi, per il fatto stesso che essa implicava non solo il postulato del bimbo come \"perverso polimorfo\", dotato d'una propria sessualit\u00e0 infantile, ma anche l'abuso sessuale di cui l'infanzia \u00e8 oggetto.\nDal trauma (\"teoria della seduzione\") al desiderio (\"fantasie di seduzione\").\nIn seguito, Freud si ricredette a proposito del trauma sessuale, arrivando a sostenere che si trattava quasi sempre solo di \"fantasie di seduzione\". Cominci\u00f2 cos\u00ec ad elaborare l'impalcatura teorica che \u00e8 il centro del pensiero psicoanalitico: il desiderio incestuoso, il tab\u00f9 dell'incesto e la susseguente vicenda edipica. In questa fase Freud giunse a identificare la censura del desiderio incestuoso originario come la causa prima di ogni forma di nevrosi.\nIn seguito, nei quattro saggi pubblicati come \"Totem e tab\u00f9\", Freud ipotizz\u00f2 anche che l'evoluzione del desiderio incestuoso nella vita individuale, prima sperimentato e poi rimosso (il cosiddetto romanzo familiare) fosse al tempo stesso l'evoluzione stessa della civilt\u00e0, che avrebbe avuto nella sua origine una uguale rimozione e sublimazione di quell'originario desiderio incestuoso.\nFreud, che imperturbabile procedeva nelle sue ricerche scientifiche coadiuvato in queste da altri pochi pionieri in maggioranza medici, nel suo primo viaggio dall'Europa in America comment\u00f2 tuttavia in proposito che si accingeva a portare la peste anche oltreatlantico. Ebbe per\u00f2 modo di ricredersi poich\u00e9, come ebbe a dire in seguito, la portata radicale del suo messaggio era stata alquanto annacquata dalla psicologia americana.\nLo \"scandalo Masson\".\nDurante i primi anni del 1980 Jeffrey Moussaieff Masson, all'epoca fresco direttore dei \"Freud Archives\", \u00abbasandosi principalmente sull'esame di documenti riservati ai quali solo lui aveva accesso (soprattutto certe lettere tra Freud e Fliess fino ad allora non pubblicate), sostenne che l'abbandono della teoria della seduzione - cio\u00e8 l'ammissione di Freud di essersi sbagliato quando originariamente aveva creduto che la genesi della nevrosi nell'adulto dovesse essere ricercata in una reale seduzione sessuale del bambino da parte di un genitore - fu un grave errore, fatale per lo sviluppo e la fecondit\u00e0 della psicoanalisi. Freud - secondo Masson - avrebbe abbandonato questa teoria in realt\u00e0 non con un atto di coraggio, avendo riconosciuto l'errore e mosso dall'interesse per lo sviluppo della disciplina, ma \"per codardia\", perch\u00e9 gli era difficile sostenerla di fronte al mondo accademico di allora, e soprattutto per una difesa inconscia, rivolta a proteggere se stesso, le sue stesse storie di seduzioni, gli errori suoi e dell'amico Fliess. L'abbandono della teoria della seduzione, confessato da Freud nel 1897 in una lettera a Fliess, e reso pubblico solo nel 1905, viene considerato invece dalla tradizione psicoanalitica come un evento che segna la data di nascita stessa della psicoanalisi, il momento in cui questa giovane scienza incominci\u00f2 a riconoscere l'importanza delle fantasie, e in genere della vita psichica inconscia, e non semplicemente della realt\u00e0 esterna.\nSecondo Masson sarebbe vero esattamente il contrario: l'abbandono della teoria della seduzione segnerebbe invece la fine della psicoanalisi, non la sua nascita, perch\u00e9 dando enfasi al mondo della fantasia, anzich\u00e9 a quello della realt\u00e0, inevitabilmente avrebbe impresso una svolta alla storia della psicoanalisi per aver fatto distogliere l'attenzione dalla realt\u00e0 della vita del paziente e dagli eventi traumatici che in definitiva sono i veri responsabili dei problemi psichici. Queste posizioni furono esposte da Masson [...] nel libro \"Assalto alla verit\u00e0. La rinuncia di Freud alla teoria della seduzione\", che rappresent\u00f2 l'apice del cosiddetto \"scandalo Masson\".\u00bb\nL'Edipo e il dissidio Freud-Jung.\nGli stessi protagonisti pi\u00f9 conosciuti della storia della psicoanalisi non sono stati risparmiati dal vivere ci\u00f2 che essi andavano studiando: l'Edipo come mito attuale.\nL'Edipo \u00e8 stata la causa del dissidio Freud-Jung tra il 1912 e il 1914 significa due cose:\nDopo Freud.\nIn forma alquanto simile, due autori come Ernst Bloch (1885-1977) e James Hillman (1926-2011) hanno proposto d'evitare il \u00abcomplesso materno\u00bb di Edipo auspicando una fusione fra le caratteristiche filiali (\"Puer\") e quelle paterne (\"Senex\"), \u00abuna trasformazione del conflitto tra estremi in unione di uguali\u00bb che estrometterebbe la figura genitoriale femminile. Nonostante l'apparenza rivoluzionaria della prospettiva, l'identit\u00e0 (\"omousia\") di Bloch tra Figlio e Padre ereditata dalla teologia cristiana, cos\u00ec come la \"conjunctio oppositorum\" di \"Puer-et-Senex\" in Hillman, anch'egli esplicito debitore della dottrina trinitaria (coerentemente con questa visione, diversi autori hanno identificato in Ges\u00f9 una figura che rappresenta i valori opposti a quelli rappresentati da Edipo, ossia il massimo grado di sintonia tra padre e figlio), sembra dimenticare l'aspetto fondamentale del triangolo edipico, dove il ruolo del terzo che spezza la simbiosi bimbo-madre \u00e8 dovuto proprio allo svezzamento della genitrice che impone al piccolo la meta del \u00abdesiderio del desiderio\u00bb di lei. Detto altrimenti, non c'\u00e8 \"imitatio patris\" che non si fondi sulle esigenze, aspettative e richieste materne, Giocasta, Grande Madre o Maria che sia. \nInoltre, Bloch e Hillman parlano di oltrepassamento e trascendimento della consueta identit\u00e0 antropobiologica per la risoluzione dei conflitti intergenerazionali e intersessuali, ma non per un loro radicale superamento, bens\u00ec per l'approdo al compimento della ierogamia sizigiale.\nPsicanalisi e filosofi francesi.\nNella psicanalisi di Jacques Lacan, l'Edipo diventa piuttosto la vicenda dell'accesso all'ordine linguistico del discorso che permette di godere del piacere derivante dal sentirsi appartenenti alla socialit\u00e0 umana, sganciandosi dal tema del piacere sessuale in senso stretto, ovvero della sessualit\u00e0 del bambino.\nNella loro opera \"L'Anti-Edipo - capitalismo e schizofrenia\", del 1972, il filosofo francese Gilles Deleuze e lo psicoanalista F\u00e9lix Guattari hanno proposto una severa critica della concezione freudiana del desiderio, concepito come mancanza anzich\u00e9 come produzione sociale. In questa ottica, il complesso di Edipo \u00e8 considerato un'elaborazione interpretativa propria della psicoanalisi, utile per costringere la sessualit\u00e0 del bambino entro il tessuto di relazione proprio della famiglia autoritaria borghese e tradizionale, schizofrenizzando, attraverso l'ambivalenza edipica, il desiderio originariamente univoco e affermativo del bambino, che investe tutto il campo storico-sociale e non esclusivamente il padre e la madre.\nIl tab\u00f9 dell'incesto quale legge universale.\nNel 1949 appare il testo \"Le strutture elementari della parentela\" di Claude L\u00e9vi-Strauss, etnologo che insieme al linguista Ferdinand de Saussure viene considerato l'iniziatore del metodo di pensiero strutturalista.\nIn esso, dopo ampie ricerche sul campo tra popolazioni ancora allo stato primitivo, l'autore esprime le conclusioni a cui era giunto, secondo le quali tutte le culture pongono un divieto al desiderio incestuoso e pertanto il tab\u00f9 dell'incesto si configura come una legge universale che \u00e8 la legge di base senza la quale non potrebbe nascere la cultura come altro dalla natura.\nL'Edipo in Lacan.\nOggigiorno, ormai la critica del desiderio incestuoso e dell'Edipo - portata soprattutto dagli junghiani ai freudiani sui limiti di una interpretazione concretistica e quindi meramente sessuale, cio\u00e8 riduttiva come si dice nel gergo psicoanalitico - non ha pi\u00f9 molta attualit\u00e0, visto che con Jacques Lacan la lezione junghiana \u00e8 stata in parte recepita e l'Edipo \u00e8 inteso come la porta attraverso la quale il singolo individuo accede alla socialit\u00e0, e perci\u00f2 al processo di umanizzazione progressiva.\nL'Edipo \u00e8 quindi un processo di iniziazione alla vita sociale e quindi alla vita propriamente umana.\nCon pi\u00f9 di cento anni di storia della psicoanalisi alle spalle, siamo quindi molto distanti ormai da una lettura dell'Edipo rozzamente sessuale come poteva essere ai primordi della psicoanalisi. L'Edipo \u00e8 in breve un momento necessario del processo progressivo della conoscenza, che si appropria del mondo, s\u00ec, ma questa appropriazione si realizza mediandola tramite la parola.\nOvviamente Lacan nel suo programma di \"ritorno a Freud\" non segue Jung pi\u00f9 di tanto e intendiamo riferirci alla natura della funzione simbolica, per cui l'impianto tragico che vede l'uomo crocefisso senza alcuna possibilit\u00e0 di resurrezione in una dialettica infinita tra natura e cultura che aveva fatto parlare Freud di \"disagio della civilt\u00e0\" permane quale prezzo che il singolo in prima persona deve pagare come costo della civilt\u00e0.\nCritica dell'Edipo in Deleuze-Guattari.\nTale complesso fu rivisto (nell\"Anti-Edipo\", 1972) dal filosofo Gilles Deleuze e dallo psicoanalista F\u00e9lix Guattari i quali contestarono che esso fosse un concetto cardine della psicoanalisi infantile, privilegiando pi\u00f9 gli aspetti cognitivi, relazionali e in generale le valenze affettive nel rapporto con i genitori.\nLa critica dell'Edipo svolta dai due autori \u00e8 una critica a una psicoanalisi che ai loro occhi ha smarrito la dimensione sociale e della storia.\nCome essi dicono, la psicoanalisi era divenuta una storia noiosa, da nuovi preti che ripetono le nuove litanie ad ogni interpretazione: mamma, pap\u00e0, bambino.\nPer questo leggono la svolta junghiana come un'apertura della psicoanalisi alla storia e alla dimensione sociale anche se non seguono Jung in quello che ai loro occhi \u00e8 uno sviluppo idealistico della psicoanalisi. Come loro dicono: Jung crede di superare la sessualit\u00e0.\nLa critica che essi muovono al movimento psicoanalitico \u00e8 che ritengono in questo che la psicoanalisi non conosca altro che la famiglia edipica e che non riesca ad andare oltre la famiglia edipica. La loro critica all'Edipo in realt\u00e0 \u00e8 anche e soprattutto una critica alla famiglia come istituzione che si regge proprio sull'Edipo.\n\"L'Anti-Edipo\" vorrebbe essere una critica radicale degli investimenti libidici edipici che ripetono e perpetuano la modalit\u00e0 edipica di investire libidicamente il campo del sociale e della storia.\nIn questa critica non salvano nemmeno l'esperienza dell'antipsichiatria con le sue comunit\u00e0 terapeutiche, che per questi autori somigliano semplicemente a famiglie un po' pi\u00f9 allargate. Se si pensa che proprio la famiglia come istituzione era stata forse il maggiore obiettivo di critica del movimento di medici e pazienti detto dell'antipsichiatria che tacciavano l'istituzione famiglia come ammorbatrice della psiche sana dei bambini, come origine di patologie psichiche, risulta chiaro come l'obiettivo dei due filosofi nel condurre la critica a Edipo \u00e8 proprio non tanto la famiglia in s\u00e9 o il famigliarismo in cui inseriscono altre varianti di famiglia quanto la radice del famigliarismo: Edipo. E la psicoanalisi \u00e8 proprio criticata dai due pensatori francesi perch\u00e9 accusata di fare il gioco di questa istituzione che ormai sta inevitabilmente raggiungendo l'esaurimento della sua funzione storica e lo fa puntellando l'Edipo l\u00ec dove invece l'Edipo dimostra di non reggere pi\u00f9: nei nevrotici ma soprattutto in coloro che pi\u00f9 coraggiosi non volendone pi\u00f9 sapere dell'Edipo si dirigono senza le sicurezze di punti saldi di riferimento, verso qualcosa che pu\u00f2 rappresentare un'apertura della mente, e in alcuni casi lo \u00e8, ma anche una possibile chiusura definitiva nel buio impenetrabile della psicosi. Proprio per questa loro conclusione sono stati accusati di avere un'idea romantica della follia e altri ancora hanno visto dietro la loro critica nietzschiana della mediazione come rappresentazione e spettacolo altro dalla vita, di apologia irresponsabile dell'immediatezza.\nSono stati definiti infine antipsicoanalisti pi\u00f9 che antipsichiatri, ma hanno replicato che il loro pensiero \u00e8 tutt'altro in quanto anzi ritengono che l'analisi dell'inconscio sia una pratica rivoluzionaria irrinunciabile dopo che la semplice conquista del potere statale ha dimostrato come la rivoluzione esclusivamente politica possa trasformarsi in una nuova forma di fascismo.\nIl significato dell\"Anti-Edipo\" \u00e8 a ogni modo una denuncia contro qualcosa che non va, a loro parere, nella psicoanalisi; riferendosi al pensiero di Lacan che era uno dei loro referenti teorici il quale si lamentava che nessuno lo aiutava concludono: \"noi abbiamo voluto aiutare la psicoanalisi a liberarsi dall'Edipo\".\nOltre l'interdipendenza che sostanzia l'Edipo: l'intersoggettivit\u00e0 radicale.\nQuesto \u00e8 in sintesi il programma psicoanalitico che la psicoanalista Silvia Montefoschi di formazione junghiana ma i cui debiti alla dialettica hegeliana servo-padrone non sono pochi, svolge a partire da \"L'uno e l'altro. Interdipendenza e intersoggettivit\u00e0 nel rapporto psicoanalitico\" del 1977.\nIn questo libro la teorizzazione dell'infrazione simbolica del tab\u00f9 dell'incesto come la via di conoscenza che conduce oltre l'Edipo prende il suo avvio e abbandonato nei lavori successivi il tradizionale paesaggio psicoanalitico della relazione duale analista-analizzato si avventura nei territori del sociale e della storia aprendo la riflessione psicoanalitica alla stessa storia biologica e materiale dell'umanit\u00e0 sino alla sua origine nel big bang.\nIn questa rilettura psicoanalitica della storia dell'universo tutto, la chiave interpretativa, dell'incesto e del suo tab\u00f9 che generano l'Edipo, scaturita proprio dalla nuova scienza psicoanalitica, trova conferma non solo come legge universale dell'universo umano bens\u00ec dell'universo tutto ivi incluso del mondo atomico e molecolare sino ad arrivare all'atto iniziale da cui tutto \u00e8 scaturito: il big bang.\nConseguente a questa lettura del percorso dell'essere nella storia, \u00e8 la proposta, scaturita dalla viva esperienza psicoanalitica dell'inconscio universale della stessa psicoanalista e di tutti coloro che con lei hanno condiviso la coriflessione sui messaggi provenienti dall'inconscio, dell'intersoggettit\u00e0 radicale quale \"rivoluzione radicale del reale\" che chiude definitivamente la storia dell'universo come la storia delle ripetute infrazioni del tab\u00f9 dell'incesto che ha fatto la storia della materia, quella biologica e infine quella umana e della civilt\u00e0."}
{"id": "1001112", "revid": "709565", "url": "https://it.wikipedia.org/wiki?curid=1001112", "title": "Il grande Gatsby", "text": "Il grande Gatsby (\"The Great Gatsby\") \u00e8 un romanzo di Francis Scott Fitzgerald pubblicato per la prima volta a New York il 10 aprile 1925 e definito da T.S. Eliot \u00abil primo passo in avanti fatto dalla narrativa americana dopo Henry James\u00bb.\nAmbientato a New York e a Long Island durante l'estate del 1922, \"Il grande Gatsby\" \u00e8 il pi\u00f9 acuto ritratto dell'anima dell'et\u00e0 del jazz, con le sue contraddizioni, il suo vittimismo e la sua tragicit\u00e0.\nLa storia, che seguendo la tecnica di Henry James viene raccontata da uno dei personaggi, narra la tragedia del mito americano che aveva retto il paese dai tempi dello sbarco a Plymouth Rock e pu\u00f2 essere considerata l'autobiografia spirituale di Fitzgerald che, ad un certo punto della sua vita, chiuso con l'alcolismo e con la vita da playboy, voleva capire quali fossero stati gli ostacoli che avevano fatto inabissare la sua esistenza.\nIn questo libro, come scrive il suo biografo Andrew Le Vot, Fitzgerald \u00abriflette, meglio che in tutti i suoi scritti autobiografici, il cuore dei problemi che lui e la sua generazione dovettero affrontare\u2026 In Gatsby, pervaso com'\u00e8 da un senso del peccato e della caduta, Fitzgerald assume su di s\u00e9 tutta la debolezza e la depravazione della natura umana\u00bb.\nTrama.\nL'adolescente James Gatz, figlio di poveri contadini del Nord Dakota, fugge dalla famiglia convinto di poter trasformare se stesso e costruirsi una nuova identit\u00e0. \nEgli incontra il ricco proprietario di uno yacht, Mr Dan Cody, che, grato perch\u00e9 il giovane lo aveva avvertito della presenza di uno scoglio che avrebbe potuto far affondare la sua imbarcazione, lo assume e gli fornisce una \u00abgiacca azzurra, sei paia di calzoni bianchi e un berretto con visiera da yacht\u00bb.\nJames, che adotta lo pseudonimo Jay Gatsby, viene inviato a Louisville per un addestramento militare e l\u00ec si innamora di Daisy Fay, un'affascinante ereditiera di diciotto anni che ricambia i suoi sentimenti. I due trascorrono insieme un felice periodo e, quando Gatsby \u00e8 in procinto di partire per la Prima guerra mondiale, si giurano eterna fedelt\u00e0. Ma quando Gatsby, che si trova in Europa, viene a sapere che Daisy ha sposato un famoso giocatore di polo di Chicago, Tom Buchanan, giura di riconquistarla.\nFatta definitivamente propria l'identit\u00e0 di Jay Gatsby, il giovane si reca in Inghilterra dove frequenta l'ambiente di Oxford per cinque mesi, e alla fine ritorna in America dove, diventato ricco grazie al contrabbando e ad altre attivit\u00e0 illecite, compra nell'aristocratico villaggio di West Egg \u2013 toponimo fittizio utilizzato da Fitzgerald per riferirsi alla localit\u00e0 di Kings Point, sulla costa settentrionale di Long Island \u2013 un'enorme villa situata esattamente di fronte alla casa dove Daisy trascorre le estati con il marito Tom. Gatsby, che vuole ad ogni costo riconquistare Daisy, \u00e8 sicuro che il suo sogno si trasformer\u00e0 in realt\u00e0 e da quel momento ogni sua azione sar\u00e0 tesa a quell'unico scopo.\nNick Carraway, che nel romanzo ha funzione di narratore, esprime la visione di un mondo opposto a quello di Gatsby: conformista, moralista e puritano. Nato, come egli stesso racconta, da una famiglia agiata e influente del Middle West, Nick si laurea a New Haven nel 1915 ed intraprende un tranquillo, anche se non molto redditizio, lavoro in borsa, accontentandosi sempre di alloggiare in appartamenti modesti. Nick rappresenta un mondo opposto a quello di Gatsby ma dovr\u00e0 riconoscere che \u00abc'era in Gatsby qualcosa di splendido, una sensibilit\u00e0 acuita alle promesse della vita\u00bb.\nAnche Nick abita a West Egg, a trenta chilometri dalla citt\u00e0, in un modesto villino confinante proprio con la tenuta di Gatsby:\nUna sera Nick viene invitato a cena a casa di Tom Buchanan, che ha sposato Daisy \u2013 cugina di Nick \"in seconda dal lato paterno\" \u2013 e conosce l'amica di Daisy, Jordan Baker, giocatrice di golf con la quale egli intreccer\u00e0 una breve relazione. Il matrimonio di Daisy e Tom, pur essendo all'apparenza tranquillo, non ha solide basi. Tom ha per amante Myrtle, la moglie di George Wilson, un meccanico che possiede un'officina sulla strada che porta a New York in una zona squallida e desolata; un pomeriggio, mentre Nick si sta recando a New York in treno con Tom, questi gliela fa conoscere.\nTrascorrono i giorni e Nick, che ogni sera ascolta la musica proveniente dalla casa di Gatsby e osserva il via vai di gente che partecipa alle sfarzose feste che si svolgono nei suoi giardini, non ha ancora conosciuto il suo famoso vicino: l'ha solamente intravisto da lontano, una sera, in piedi davanti alla villa, che tendeva le braccia con un gesto di desiderio verso la \"luce verde\" che brillava nella notte. Quella luce, come scrive Rollo May, \u00ab\u00e8 simbolo del mito americano: essa allude a nuove potenzialit\u00e0, nuove frontiere, la nuova vita che ci attende dietro l'angolo [\u2026] Non esiste destino; se esiste, lo abbiamo costruito noi stessi [\u2026] La luce verde diventa la nostra pi\u00f9 grande illusione\u2026 nasconde i nostri problemi con le sue infinite promesse, e intanto distrugge i nostri valori. La luce verde \u00e8 il mito della Terra Promessa che genera ideali alla Horatio Alger\u00bb.\nMa un giorno Nick riceve un invito: \nAlla festa trova Jordan e ha modo cos\u00ec di conoscere Gatsby che mantiene sempre un atteggiamento riservato e moderato. Si reca ad un paio delle sue feste e un giorno Gatsby si reca a trovarlo:\nE inizia a raccontare della sua vita come a voler scacciare le accuse \u00abche davano sapore alla conversazione nei suoi salotti\u00bb.\nGatsby racconta a Nick che egli era di famiglia agiata e che i suoi sono ormai tutti morti; che \u00e8 stato allevato in America ed educato a Oxford, che ha viaggiato e che ha partecipato alla guerra diventando maggiore. Egli mostra a Nick la medaglia con cui \u00e8 stato decorato e una fotografia di Oxford presa al \"Trinity Quad\", convincendolo cos\u00ec che quanto sta dicendo sia la verit\u00e0:\nIn quell'occasione Gatsby gli dice che ha intenzione di chiedergli un grande favore. Cos\u00ec, tramite Jordan Baker, Gatsby chiede a Nick di fargli incontrare Daisy a casa sua. Nel frattempo Nick viene a conoscenza della storia di Daisy e Gatsby attraverso il racconto di Jordan. Nick invita Daisy a casa sua per prendere un t\u00e8 e i due si incontrano: \nDopo una festa di Gatsby alla quale Daisy partecipa con il marito, egli \u00e8 sicuro di aver ritrovato per sempre la donna tanto amata ed \u00e8 certo di poter ripetere in tutto il passato e confida a Nick il suo sogno: \nMa Nick dice: \u00abNon si pu\u00f2 ripetere il passato\u00bb. \u00ab\"Non si pu\u00f2 ripetere il passato? Ma certo che si pu\u00f2\u00bb risponde Gatsby.\nDaisy si recher\u00e0 quasi ogni pomeriggio da Gatsby illudendolo cos\u00ec nel suo sogno fino a quando, in un afoso pomeriggio, Daisy, Tom, Nick, Jordan e Gatsby cercano sollievo recandosi a New York in un albergo affittato per l'occasione. Qui Tom provoca Gatsby davanti a tutti con insinuazioni sul suo conto fino a quando chiede direttamente a Gatsby cosa vuole da sua moglie: \u00abVoglio sapere che cos'ha da dirmi il signor Gatsby\u00bb e ancora \u00abVostra moglie non vi ama\u00bb dice Gatsby, \u00abNon vi ha mai amato. Ama me\u00bb. Ma Daisy \u00e8 riluttante e quando Gatsby pretende che lei lo dica a Tom ella protesta dicendo \u00abPretendi troppo\u00bb. Gatsby cerca di parlarle:\nSulla strada del ritorno, mentre passano davanti all'officina di Wilson, Myrtle, tenuta chiusa in stanza dal marito che sospetta un suo tradimento, riesce a fuggire, ma viene investita dalla macchina di Gatsby guidata da Daisy che non si ferma e prosegue la sua corsa fino a East Egg dove la raggiunge Tom, al quale lei si affida pur non rivelandogli la verit\u00e0.\nMyrtle rimane uccisa sul colpo e Wilson, preso dalla disperazione e deciso a vendicarsi, va da Tom con la pistola per ucciderlo.\nMa quando Tom gli rivela che la macchina che aveva investito Myrtle la guidava, come lui credeva, Gatsby, Wilson si reca da Gatsby che sta facendo un bagno in piscina e continua a sperare che Daisy appaia.\nVerr\u00e0 ucciso da Wilson che a sua volta si suicider\u00e0. Lo chauffeur, il maggiordomo, il giardiniere e Nick si avviano correndo verso la piscina:\nNick si trova solo ad affrontare la situazione. Telefona a tutti, anche a Daisy, ma viene a sapere che proprio sua cugina \u00e8 partita da mezz'ora assieme a Tom, senza comunicare la propria destinazione. Due giorni dopo arriva un telegramma da una citt\u00e0 del Minnesota firmato Henry C. Gatz, che chiede di rinviare il funerale fino al suo arrivo:\nIl giorno del funerale Nick chiede al ministro luterano di aspettare ancora mezz'ora. Egli spera ancora che arrivi qualcuno. \u00abMa fu inutile. Non venne nessuno\u00bb. In realt\u00e0 una persona arriva, \u00e8 l'ubriacone delle feste che Nick aveva trovato tre mesi prima nella biblioteca di Gatsby; costui esclama: \u00abMa perdio! Ci andavano a centinaia!\u00bb E aggiunge: \u00abPovero bastardo!\u00bb.\nDopo il funerale di Gatsby Nick riflette sull'America e in questo modo la tragedia di Gatsby viene ad identificarsi con la perdita dei miti e la fine del sogno americano. Nick decide di abbandonare l'est e di tornare a casa. L'ultima sera Nick scende alla spiaggia e si stende sulla sabbia lasciandosi andare ai ricordi e gli torna alla mente la capacit\u00e0 di meravigliarsi di Gatsby:\nIn questi puntini di sospensione si sente l'attimo di disperazione di Nick e poi la ricerca di un mito che dia senso all'assurdit\u00e0 dell'esistenza. Il romanzo si conclude con un'ultima frase che sembra essere un poscritto:\nI personaggi.\nI personaggi sono resi con realistica bravura attraverso i loro gesti, il loro aspetto e la conversazione. Nick, il narratore e in questo caso anche il testimone, che come Fitzgerald \u00e8 coinvolto alla vicenda, serve a renderne pi\u00f9 evidente lo stacco dimensionale. Presente nell'opera \u00e8 il commosso sentimento elegiaco anche nelle scene pi\u00f9 drammatiche.\nLo stile.\nScritto utilizzando in modo magistrale la tecnica dello scorcio, Fitzgerald riesce ad intrecciare gli avvenimenti presenti con quelli passati in nove brevi capitoli. Le scene sono concatenate rapidamente con un distacco obiettivo e la prosa, scorrevole e modulata, indica un cambiamento nella narrativa dello scrittore che si avvicina alla forma di Henry James e Joseph Conrad.\nI temi.\nNumerosi sono i temi dell'opera, tra i quali spiccano quelli della mancanza di affetti autentici, del crollo dei miti, del peccato e dell'inferno. Ma il tema principale del romanzo \u00e8 quello della solitudine, della incomunicabilit\u00e0 e dell'indifferenza. Nessuno comunica alle lussuose feste di Gatsby, che sono invece solo \"entusiastici incontri tra gente che non si conosceva neanche di nome\".\nIl pi\u00f9 solo di tutti i personaggi \u00e8 appunto Gatsby, nella cui lussuosa villa si svolgono feste favolose a cui egli non partecipa. Tutto ci\u00f2 che avviene nella sua casa avviene per il solo scopo di arrivare a Daisy.\nGatsby \u00e8 il prototipo dell'uomo solo, da quando lo si vede per la prima volta nell'ora del crepuscolo fermo sul prato della sua lussuosa villa mentre guarda con gli occhi fissi la luce verde che si riflette sul pontile della casa di Daisy dall'altra parte della sponda, al momento del suo funerale. Mentre Gatsby \u00e8 nella bara a Nick sembra di udire la sua voce che gli dice supplicando di fargli venire qualcuno perch\u00e9 cos\u00ec, da solo, non ce la fa pi\u00f9. Nick promette e dice: ma \"\"non venne nessuno\". E sono proprio queste tre parole a sottolineare l'estrema solitudine di Gatsby. Nessuna parola arriva da Daisy, non c'\u00e8 un fiore. \nL'indifferenza, che aveva caratterizzato i personaggi di Daisy e Tom, raggiunge l'apice nella scena del funerale dove la pioggia aumenta il senso di tristezza e di solitudine.\nIl senso di solitudine, l'indifferenza nei confronti degli altri, \u00e8 dovuta al fatto, come sostiene Rollo May che \"Quando si perde la capacit\u00e0 di vivere i propri miti, si perdono anche i propri d\u00e8i\"\". \nNel romanzo vi \u00e8 un simbolo che Fitzgerald usa per dimostrare questa teoria. Si tratta degli occhi del dottor T. J. Eckleburg che si scorgono su un grande cartellone pubblicitario a met\u00e0 strada tra New York e West Egg. George Wilson sconvolto dal dolore per la morte della moglie fissa quel cartellone e non riesce ad allontanare lo sguardo da quegli occhi \"azzurri e giganteschi\" e a Michaelis, suo vicino di casa che gli dice che dovrebbe avere una chiesa alla quale rivolgersi in momenti cos\u00ec tragici, egli, parlando tra di s\u00e9, mormora: Non serve che l'amico gli dica che si tratta solamente di un cartellone pubblicitario, Wilson continua a fissarlo sconvolto.\nIl cartellone che Wilson rimane a fissare \u00e8 solamente un ingrandimento fotografico simbolo di un mondo che confonde la fotografia con la realt\u00e0, dove il denaro ha usurpato il ruolo di Dio e la pubblicit\u00e0 e il commercio trionfano.\nGatsby si pu\u00f2 considerare come un \"eroe romantico\" nella sua accezione pi\u00f9 lata e pi\u00f9 profonda. Egli \u00e8 infatti un personaggio destinato alla sconfitta, appare inadeguato al gretto mondo che lo circonda. \u00c8 per\u00f2 proprio qui che risiede la sua grandezza: Gatsby infatti vive solo per un sogno ed \u00e8 perfino disposto a morire per esso, un sogno chiamato Daisy. Un amore dal sapore universale ed esistenziale. La reggia, le macchine, il denaro, nulla ha importanza; paradossalmente la statura morale e spirituale del personaggio \u00e8 immensa, e finisce cos\u00ec per nascondere il suo passato oscuro e criminoso.\nGatsby incarna la pi\u00f9 istintiva purezza della natura umana, \u00e8 proprio il suo desiderio cos\u00ec genuino che non gli dar\u00e0 scampo portandolo a una sorta di autodistruzione. La fine di Gatsby \u00e8 infatti emotivo-passionale, la morte fisica ne \u00e8 solo un semplice corollario.\nLa fortuna dell'opera.\nIl romanzo venne tradotto per la prima volta in Italia nel 1936 da C. Giardini con il titolo \"Gatsby il magnifico\" e nel 1950 da Fernanda Pivano con il titolo \"Il grande Gatsby\".\nIl libro venne rappresentato sulle scene nel 1926 dal drammaturgo Owen Davis e in opera musicale nel 1999 da John Harbison.\nDa esso furono tratte anche quattro versioni cinematografiche: la versione muta del 1926, la versione del 1949 del regista Elliott Nugent interpretato da Alan Ladd e quella del 1974 con la regia di Jack Clayton e la sceneggiatura di Francis Ford Coppola interpretato da Robert Redford e Mia Farrow; la quarta versione cinematografica \u00e8 uscita nelle sale italiane il 16 maggio del 2013 a firma del regista Baz Luhrmann con Leonardo DiCaprio, Tobey Maguire e Carey Mulligan. Questa pellicola ha inaugurato il 66\u00ba Festival di Cannes."}
{"id": "1001114", "revid": "729019", "url": "https://it.wikipedia.org/wiki?curid=1001114", "title": "Teoria NEVPT", "text": "La teoria NEVPT, N-Electron Valence state Perturbation Theory, \u00e8 un approccio perturbativo applicabile alle funzioni d'onda del metodo \"complete active space configuration interation\" (\"CASCI\") multireference. Rappresenta una estensione della teoria perturbativa di M\u00f8ller-Plesset, applicata nel calcolo computazionale di chimica quantistica. Importante \u00e8 il contributo dato dagli italiani Celestino Angeli e Renzo Cimiraglia, dell'Universit\u00e0 di Ferrara, ai moderni sviluppi e applicazioni di questa teoria.\nLa ricerca nell'ambito della teoria ha portato a varie implementazioni. La teoria NEVPT di seguito descritta si applica a un singolo stato elettronico (Single-State NEVPT). Esistono anche delle applicazioni per i casi di quasi-degenerazione, dove l'approccio perturbativo \u00e8 applicato a un insieme di stati elettronici.\nLa teoria.\nIndicando con formula_1 una funzione d'onda CASCI di ordine zero definita come una combinazione lineare di determinanti di Slater\nottenuta diagonalizzando l'hamiltoniano esatto all'interno dello spazio CASCI:\ndove formula_4 \u00e8 l'operatore di proiezione all'interno dello spazio CASCI.\n\u00c8 possibile definire le funzioni d'onda di perturbazione come funzioni d'onda di ordine zero dello spazio esterno dove \"k\" elettroni sono rimossi dallo spazio inattivo (orbitali virtuali e di core) e sommati allo spazio di valenza (orbitali attivi). Per la perturbazione di secondo ordine si verifica coerentemente formula_5. Decomponendo la funzione d'onda CASCI di ordine zero come prodotto antisimmetrico della parte inattiva formula_6 e della parte di valenza formula_7 in\nle funzioni d'onda di perturbazione possono essere scritte nella forma\nL'insieme degli orbitali inattivi impiegati nel metodo pu\u00f2 essere raggruppato utilizzando un indice totale formula_10, in tal modo le varie funzioni d'onda di perturbazione possono essere indicate utilizzando il termine formula_11, dove formula_12 \u00e8 un indice numerico riferito alle diverse funzioni d'onda. Il numero di queste funzioni varia relativamente al grado di contrazione dello spazio perturbativo risultante.\nLo schema di eccitazioni relative al secondo ordine \u00e8 il seguente:\nQuesti casi rappresentano situazioni dove avvengono eccitazioni che coinvolgono orbitali active space e orbitali non active space (\"eccitazioni interclasse\"). Altri tre casi implicano una singola eccitazione interclasse pi\u00f9 una eccitazione che avviene all'interno dello spazio attivo:\nApproccio totalmente non contratto.\nUn possibile approccio consiste nel definire le funzioni d'onda negli spazi di Hilbert formula_13 definiti dai determinanti di Slater con formula_14 e formula_10 di un dato valore. \u00c8 interessante notare che i determinanti che caratterizzano questi spazi possono essere scritti come una partizione comprendente la parte inattiva (orbitali di core + orbitali virtuali) formula_16 e tutte le possibili parti di valenza (orbitali attivi) formula_17:\nLa dimensione totale di questi spazi pu\u00f2 essere sfruttata per definire gli operatori di proiezione, tramite diagonalizzazione dell'hamiltoniano:\nQuesto procedimento non \u00e8 per nulla pratico dato l'elevato costo computazionale: per ogni spazio formula_13 \u00e8 necessaria una diagonalizzazione dell'hamiltoniano esatto. Dal punto di vista pratico \u00e8 preferibile introdurre l'utilizzo dell'hamiltoniano di Dyall formula_21. Questo hamiltoniano ha un comportamento simile all'hamiltoniano esatto all'interno dello spazio CAS, possedendo gli stessi autovalori e autovettori dell'hamiltoniano esatto proiettato all'interno dello stesso spazio. Considerando la decomposizione delle funzioni d'onda precedentemente vista, introducendo l'hamiltoniano di Dyall si ottiene:\ned estraendo il contributo costante della parte inattiva si ottiene, in funzione della parte di valenza,\nL'energia totale formula_24 \u00e8 la somma di formula_25 e delle energie degli orbitali implicati nella definizione della parte inattiva formula_16. In questo modo \u00e8 possibile sfruttare una singola diagonalizzazione dell'hamiltoniano di Dyall di valenza nell'effettuazione dei calcoli.\nApproccio fortemente contratto.\nUn approccio differente alla teoria NEVPT consiste nello scegliere una singola funzione per ogni spazio formula_13, portando al metodo fortemente contratto (strongly contracted, SC). Un insieme di operatori di perturbazione viene utilizzato per produrre una singola funzione per ogni spazio, funzione definita dalla proiezione all'interno di ogni spazio formula_28 dell'hamiltoniano applicato alla funzione d'onda contratta di ordine zero. In termini matematici si ha\ndove formula_28 \u00e8 l'operatore di proiezione sul subspazio. In modo equivalente, considerando l'applicazione di una specifica parte dell'hamiltoniano alla funzione d'onda di ordine zero, si pu\u00f2 scrivere\nPer ogni spazio possono essere suddivisi appropriati operatori. Evitando di entrare nei dettagli, si pu\u00f2 affermare che gli stati quantistici perturbativi non sono normalizzati e la loro norma vale\nQuesto valore svolge un ruolo importante nell'approccio fortemente contratto.\nUna propriet\u00e0 saliente di formula_33 \u00e8 che ogni altra funzione nello spazio formula_13 che \u00e8 ortogonale rispetto a formula_33 non interagisce con la funzione d'onda di ordine zero attraverso l'hamiltoniano esatto. \u00c8 possibile utilizzare le funzioni formula_33 come insieme di base per l'espansione della correzione di primo ordine della funzione d'onda attraverso l'hamiltoniano esatto, e anche per l'espressione dell'hamiltoniano di ordine zero considerando i valori medi della decomposizione spettrale\ndove formula_38 sono la normalizzazione di formula_39.\nL'espressione per la correzione di primo ordine della funzione d'onda assume perci\u00f2 la forma\ne per l'energia si ha\nLe energie di perturbazione formula_42 possono essere definite in modo vantaggioso per il calcolo computazionale utilizzando una media di hamiltoniani di Dyall:\nche conducono a\nSviluppando il primo termine ed estraendo la parte inattiva dell'hamiltoniano di Dyall si ottiene\ncon formula_46 eguale alla somma delle energie dei nuovi orbitali virtuali occupati meno le energie degli orbitali di core non occupati.\nIl termine formula_47 si ottiene sviluppando ciascun operatore formula_48 e sostituendolo nell'espressione precedente. Un caso interessante \u00e8 rappresentato dalla forma assunta per il contributo formula_49, che si dimostra essere identica al contributo del secondo ordine della teoria perturbativa di M\u00f8ller-Plesset\nApproccio parzialmente contratto.\nUn altro possibile approccio, definito parzialmente contratto (partially contracted, PC), consiste nel definire le funzioni d'onda di perturbazione in un sottospazio formula_51 di formula_13 con dimensionalit\u00e0 maggiore (similmente al caso fortemente contratto). Per definire questo subspazio viene utilizzato un insieme di funzioni formula_53 che \u00e8 generato dai valori medi degli operatori di perturbazione formula_54. Per esempio, nel caso dell'operatore formula_55 si ha\nL'approccio parzialmente contratto fa uso di funzioni formula_57 e formula_58. Queste funzioni devono essere ortonormalizzate e rese linearmente indipendenti. L'insieme risultante appartiene allo spazio formula_59.\nUna volta definiti tutti gli spazi formula_51, si pu\u00f2 procedere in modo usuale a calcolare gli operatori di perturbazione diagonalizzando l'hamiltoniano esatto o quello di Dyall nello spazio in questione:\nIl moderno software di calcolo utilizzato, per l'applicazione della correzione perturbativa parzialmente contratta, sfrutta valori medi dell'hamiltoniano di Dyall. In tal modo i calcoli risultano abbastanza agevoli e non si aggrava il costo computazionale.\nSebbene l'approccio fortemente contratto faccia un uso poco flessibile dello spazio perturbativo, in generale fornisce valori in ottimo accordo con quelli ottenuti tramite l'approccio parzialmente contratto. I due metodi vengono comunemente utilizzati in modo alternativo."}
{"id": "1001116", "revid": "81195", "url": "https://it.wikipedia.org/wiki?curid=1001116", "title": "NEVPT", "text": ""}
{"id": "1001118", "revid": "125480029", "url": "https://it.wikipedia.org/wiki?curid=1001118", "title": "Francesco Canessa", "text": "In seguito \u00e8 stato direttore di teatro e organizzatore musicale. \nNato nell'isola di Capri da una famiglia di antiquari, comp\u00ec gli studi universitari a Milano ed esord\u00ec come studioso al II Congresso di Studi Verdiani, tenutosi nel 1972 alla Piccola Scala di Milano.Particolarmente interessato ai problemi dell'organizzazione dei Teatri d'Opera, ha compiuto viaggi conoscitivi in Germania, su invito del Governo Federale, negli Stati Uniti, su invito dello Stato della California e in Giappone. \nHa seguito la vita musicale italiana come redattore culturale e critico dei quotidiani La Patria, Il Giorno, Roma e Il Mattino. Sovrintendente del Teatro di San Carlo di Napoli dal 1982 al 1987, poi Sovrintendente e Direttore Artistico dei Teatri Sferisterio e Lauro Rossi di Macerata e di nuovo del Teatro di San Carlo dal 1990 al 2001. Attualmente collabora al Tirolerfestspiele di Erl (Austria) Nella XIV e XVI Legislatura ha curato i Concerti di Natale dell'Aula del Senato della Repubblica. Ha rappresentato il Ministero dell'Universit\u00e0 e della Ricerca nel Conservatorio di Musica San Pietro a Majella e insegnato Storia del Teatro Musicale per il progetto SICSI dell'Universit\u00e0 Suor Orsola Benincasa di Napoli. \n\u00c8 presente con una propria voce (Canessa Francesco) nel Dizionario Enciclopedico dell'Opera Lirica, (ed.italiana Le Lettere, Firenze 1991). Oltre a numerosi saggi di carattere musicologico e storico-musicale, ha pubblicato per l'Editrice La Conchiglia: \"Non sparate a Cavaradossi\", \"La casa dei Sogni-Palazzo Roccella, \"Al Maestro manca la testa! Non ne ha bisogno \u00e8 un genio\" e \"Attori si nasce - protagonisti e grandi famiglie del Teatro napoletano\", nel 2015 \"Ridi Pagliaccio, vita morte e miracoli di Enrico Caruso\" e nel 2018 \"C'eravamo tanto odiate (Callas e Tebaldi eterne rivali)\""}
{"id": "1001119", "revid": "306856", "url": "https://it.wikipedia.org/wiki?curid=1001119", "title": "Fondazione centro di documentazione ebraica contemporanea", "text": "La Fondazione Centro di Documentazione Ebraica Contemporanea CDEC \u00e8 un istituto storico culturale indipendente con sede a Milano, che promuove lo studio delle vicende storiche, della cultura e della realt\u00e0 degli ebrei, con particolare riferimento all'Italia e all'et\u00e0 contemporanea. \nStoria.\nCostituito nel 1955 a Venezia su iniziativa della Federazione giovanile ebraica d'Italia con il nome \"Centro di documentazione ebraica contemporanea - Sezione italiana\" (il nome deriva da quello dell'omologo centro francese \"Centre de documentation juive contemporaine\"), la prima sede era all'interno dell'abitazione di Roberto Bassi.\nNel 1960 sotto la direzione di Guido Valabrega il centro si \u00e8 trasferito a Milano in un edificio messo a disposizione dalla comunit\u00e0 ebraica di Milano, nei locali che erano stati della scuola ebraica di via Eupili, e assume la precisa connotazione di istituto storico. Inizia l'attivit\u00e0 di pubblicazione di lavori di ricerca storiografica, escono le prime pubblicazioni, dapprima \"Quaderni della Federazione Giovanile Ebraica d'Italia\" (1961) e poi due numeri \"Gli ebrei in Italia durante il fascismo. Quaderni del centro di documentazione ebraica contemporanea - Sezione italiana\" (1962-63). \nNel 1966 viene curata dal CDEC la pubblicazione della prima edizione dei diari di Emanuele Artom, con il titolo \"Diari: gennaio 1940 - febbraio 1944\". \nRilevante il ruolo del Centro nei processi contro i crimini nazisti, nella serie di procedimenti istruiti dalla procura del Tribunale di Dortmund (1964-1969) e dal Tribunale di Berlino (1970-1973) viene affidato al CDEC il lavoro di ricerca della documentazione come prova del ruolo svolto dall'ex ufficiale delle SS Friedrich Bosshammer nell'organizzazione della deportazione degli ebrei dall'Italia. La Fondazione, ed in particolare la segretaria Eloisa Ravenna, accettarono di collaborare alle indagini delle procure tedesche a condizione di poter conservare copia di tutta la documentazione.\nIl centro \u00e8 guidato, dal 1986 da una fondazione riconosciuta come ONLUS.\nAttivit\u00e0.\nNel primo statuto del 1957 vengono definiti come obiettivi del centro \"la ricerca e l'archiviazione di documenti di ogni tipo riguardanti le persecuzioni antisemite in Italia e il contributo ebraico alla Resistenza\".\nDotato di una fornita biblioteca, di una mediateca e di un archivio documentario notevole, fornisce i propri servizi a studenti e ricercatori, realizza mostre ed organizza incontri con studenti e docenti.\nLa fondazione \u00e8 divisa in settori:\nL'archivio documentario, che collabora con l'istituto Yad Vashem di Gerusalemme e con numerosi altri istituti internazionali, oltre a raccogliere documenti relativi alle persecuzioni antisemite e alla Shoah in Italia, \u00e8 il referente per l'Italia della campagna per il riconoscimento dei Giusti tra le Nazioni. \nL'osservatorio del pregiudizio antisemita contemporaneo, attivo anche sul web, promuove la raccolta di denunce e casi relativi a atti di antisemitismo attuali in Italia e in Europa.\nLa biblioteca conta oggi su una grande collezione di circa 30000 volumi e oltre duemila periodici. \nLa videoteca, offre una collezione di fiction, documentari, trasmissioni tv a tema ebraico. Fa parte della collezione il fondo \"Archivio della memoria\", contenente le interviste ai superstiti Italiani alla Shoah ancora in vita registrate tra il 1995 e il 1997. Da queste testimonianze nel 1997 \u00e8 stato realizzato il film-documentario \"Memoria\".\nIl settore didattica della Shoah offre consulenze a scuole e centri educativi su richiesta riguardo a Shoah e storia dell'antisemitismo mediante una apposita task force di volontari ed esperti.\nL'archivio raccoglie e cataloga anche decine di migliaia di fotografie e immagini relative a tutto l'Ebraismo Italiano tra XIX, XX e XXI secolo.\nA partire dal 2009 la fondazione riceve un apposito contributo statale.\nPersone.\nHa sede in Milano, dal 2016 \u00e8 diretto dallo storico Gadi Luzzatto Voghera subentrato a Michele Sarfatti, direttore dal 2002 al 2016\n\u00c8 stato presieduto dal 1980 al 2004 da Luisella Ottolenghi Mortara. Dal 2004 \u00e8 presidente il Prof. Giorgio Sacerdoti."}
{"id": "1001120", "revid": "22356", "url": "https://it.wikipedia.org/wiki?curid=1001120", "title": "Edafosauridi", "text": ""}
{"id": "1001122", "revid": "599013", "url": "https://it.wikipedia.org/wiki?curid=1001122", "title": "Davide Matteini", "text": "Caratteristiche tecniche.\n\u00c8 un esterno in grado di giocare sia a centrocampo che in attacco.\nCarriera.\nEsordisce con la maglia dell'Empoli nel 2000-2001 in Serie B, totalizzando una presenza. Dall'Empoli passa al Gualdo, in Serie C2, dove firma 18 gol in 32 presenze.\nNel 2002-2003 fa il salto di categoria e passa in Serie C1 alla Pro Patria, con cui va in rete 5 volte su 16 partite disputate. A gennaio di quella stessa stagione il presidente Maurizio Zamparini lo porta a Palermo, dove totalizza una presenza in Serie B.\nNel 2003-2004 gioca nella sua citt\u00e0 natale, Livorno, in Serie B, dove disputa 7 partite realizzando un gol. A met\u00e0 stagione torna in Serie C1 per vestire la maglia del , segnando 4 gol in 11 partite, e la stagione successiva migliora il bottino con il Padova (8 reti in 15 gare). Torna in Serie B a gennaio del 2005 vestendo la maglia del Crotone, con cui colleziona 13 presenze e una rete all'attivo.\nNel 2005-2006 lo ingaggia il e in Abruzzo segna 9 gol in 33 partite di B, quattro dei quali in una singola gara (Pescara- 5-1).\nNella stagione successiva arriva la chiamata in Serie A da parte dell'Empoli, che lo rileva in compropriet\u00e0 dal Palermo. Con la squadra toscana fa il suo esordio nella massima serie il 10 settembre 2006 nella gara -Empoli (1-2), entrando al 40' del primo tempo al posto di Vannucchi. Sette giorni dopo l'allenatore Luigi Cagni lo schiera titolare nella gara interna contro il Chievo Verona (terminata 1-1), mentre realizza il suo primo gol in Serie A il 15 ottobre nel derby del Castellani contro la Fiorentina, sbloccando nel primo tempo lo 0-0 iniziale (gara poi vinta dai viola per 2-1). Il suo ruolino finale \u00e8 di 4 gol in 32 gare di campionato, alcuni dei quali importanti.\nNell'estate del 2007, con la risoluzione delle compropriet\u00e0 alle buste, ritorna ai rosanero, capaci di un'offerta migliore di quella dei toscani. Un giorno prima della chiusura del calciomercato, passa in compropriet\u00e0 al , sempre in Serie A. Con il club parmense, allenato da Domenico Di Carlo, raccoglie 12 presenze (entrando 11 volte dalla panchina) ed un gol realizzato in Parma-Siena (2-2). A gennaio del 2008 viene girato in prestito al con cui mette a segno 5 reti in 17 gare di Serie B.\nLa stagione successiva rientra al Parma, con cui gioca tra i cadetti realizzando un gol in due gare giocate, poi il 20 gennaio 2009 la societ\u00e0 gialloblu cede la compartecipazione al , che a fine stagione le rinnova con il Palermo. La societ\u00e0 romagnola fallisce al termine della stagione 2009-2010, ed il 31 agosto 2010, nell'ultimo giorno di calciomercato, viene ingaggiato dal squadra che milita nel girone B di Prima Divisione. In Calabria viene schierato in una nuova posizione, venendo adattato nel ruolo di terzino dal tecnico Mario Somma. Totalizza 29 presenze in campionato (chiuso con la retrocessione) e realizza un gol contro il Viareggio, gara che il Cosenza vince in rimonta per 2-1. A fine stagione la societ\u00e0 non si iscrive tra i professionisti, per cui il calciatore rimane svincolato.\nIl 1\u00ba settembre 2011 viene ingaggiato dalla con un contratto annuale pi\u00f9 opzione per il secondo, continuando cos\u00ec a giocare in Prima Divisione. Con la squadra granata segna 4 gol in 27 presenze: il momentaneo pareggio nel derby d'andata col Carpi, il secondo gol granata nel derby interno contro la Spal vinto per 3-0, la rete del temporaneo 1-1 a Pisa (partita vinta poi dal Pisa per 2-1) e il gol decisivo nella vittoria per 1-0 in casa contro l'.\nAl termine della stagione successiva, in cui la si salva ai play-out, il contratto di Matteini scade e il giocatore rimane senza squadra.\nL'11 ottobre 2013 firma un contratto con il Tuttocuoio. Nel gennaio 2014 \u00e8 stato in procinto di firmare un contratto con il Brunei DPMM, squadra del Brunei che gioca nella S.League di Singapore, quindi il 31 gennaio 2014, ultimo giorno di calciomercato, si trasferisce al Viareggio.\nIl 26 settembre 2014 firma per l'Atletico San Paolo Padova in Serie D. A fine stagione lascia la societ\u00e0 padovana.\nCalcioscommesse.\nIn seguito allo scandalo del calcioscommesse, il 10 giugno 2015 viene accusato di aver partecipato alla combine della partita -Teramo decisiva per la promozione in Serie B degli abruzzesi.\nIl 31 luglio viene deferito per illecito sportivo dalla Procura Federale e il 12 agosto la Procura Federale chiede per lui 3 anni e 6 mesi di squalifica con un'ammenda da 60.000 euro. Il 20 agosto il Tribunale Federale Nazionale conferma la richiesta dell'accusa, ritenendo il calciatore responsabile dell'alterazione dello svolgimento e del risultato della gara.\nIl 27 marzo 2017, per il filone Dirty Soccer 3, viene condannato ad un anno di squalifica in continuazione.\nFuori dal campo.\nIl calciatore ha partecipato nell'estate 2018 alla sesta edizione di Temptation Island in qualit\u00e0 di tentatore.\nStatistiche.\nPresenze e reti nei club.\n\"Statistiche aggiornate al 1\u00ba luglio 2015.\""}
{"id": "1001129", "revid": "124369336", "url": "https://it.wikipedia.org/wiki?curid=1001129", "title": "Davide Rossi (produttore)", "text": "Biografia.\nInizia a suonare all'et\u00e0 di quattro anni e frequenta il corso di violino dall'et\u00e0 di dieci. Entra nel Conservatorio Giuseppe Verdi di Torino nel 1981, studiando sotto la guida del maestro Ivan Krivensky. Nel 1990 segue i corsi di perfezionamento musicale di Robert Fripp, uno dei suoi maestri dichiarati, con cui intraprende un periodo di studio durato quattro anni che lo porta in giro in tutto il mondo. Si diploma in violino al Conservatorio di Milano nel 1992. Proseguendo negli studi, inizia a suonare con diverse band fino all'et\u00e0 di 15 anni, nella zona di Torino.\nOltre all'attivit\u00e0 di musicista, lavora anche come produttore e come arrangiatore d'archi. Suona il violino acustico, le viole, il violino elettrico e la violectra.\nEsordi professionali.\nDopo il diploma, nel 1992 entra nella formazione dei Mau Mau, gruppo folk-rock torinese, con cui incide molti album dal 1992 al 2006 e tiene concerti in Europa e nel Medio Oriente.\nLavora poi con altre band italiane, come i Casino Royale (in \"1996 Adesso!\"), gli Afterhours (in \"Germi\"), Cristina Don\u00e0, i Bluvertigo (in \"Zero \u2013 ovvero la famosa nevicata dell'85\"), Vinicio Capossela e gli Africa Unite (in \"People Pie\").\nNel 1995 si trasferisce in Inghilterra, dove consegue una laurea in Composizione presso il College di Bath, e una in Tecnologia Digitale presso la Keele University. Nel 1999 frequenta un corso di musica tenuto dal compositore tedesco Karlheinz Stockhausen a K\u00fcrten, nei pressi di Colonia (Germania).\nCollaborazione con i Goldfrapp.\nNel 2000 viene invitato dal musicista Will Gregory, che aveva conosciuto alcuni anni prima, ad aggiungersi alla formazione dei Goldfrapp, il suo gruppo. Da allora, partecipa con i Goldfrapp a tutte le tourn\u00e9e mondiali, ossia il \"Felt Mountain Tour\" (2000-2002), il \"Black Cherry Tour\" (2003-2004), il \"Supernature Tour\" (2005-2006), il \"Seventh Tree Tour\" (2008) e l\"'Head First Tour\" (2010). Anche se, prima di \"Head First\", non ha partecipato alle registrazioni in studio degli album della band, ha comunque lavorato a B-sides, registrazioni live e acustiche.\nCollaborazione con i Coldplay.\nCollabora con i Coldplay in sei canzoni presenti nell'album \"Viva la vida or Death and All His Friends\" (2008), prodotto da Brian Eno, Markus Dravs e Rik Simpson. Queste sei tracce sono \"Violet Hill\" (primo singolo pubblicato su iTunes dalla band), \"Life in Technicolor\", \"42\", \"Yes\", \"Strawberry Swing\" e \"Viva la vida\", in cui le corde del violino di Rossi rappresentano la principale forza trainante della canzone.\nCollabora con i Coldplay anche nell'EP pubblicato nel novembre 2008 e chiamato \"Prospekt's March\", in cui Rossi \u00e8 presente nelle tracce \"Life in Technicolor ii\", \"Rainy Day\" e \"Prospekt's March/Poppyfields\".\nNel dicembre 2010 torna in studio con i Coldplay per iniziare una lunga sessione per il disco \"Mylo Xyloto\", pubblicato nell'ottobre 2011. I suoi arrangiamenti sono presenti in 10 delle 14 tracce del disco: \"Paradise\", \"Charlie Brown\", \"Us Against the World\", \"UFO\", \"Every Teardrop Is a Waterfall\", \"Up in Flames\", \"A Hopeful Transmission\", \"Princess of China\", \"Don't Let It Break Your Heart\" e \"Up with the Birds\".\nHa lavorato con i Coldplay anche per il singolo \"Christmas Lights\", pubblicato nel dicembre 2010.\nSebbene i Coldplay scelgano di non presentare sul palco nessun musicista oltre ai 4 che compongono la band, Rossi ha fatto alcune apparizioni occasionali live durante concerti di beneficenza a Londra e negli Stati Uniti. Ha inoltre partecipato ai concerti del 3 e del 4 Luglio 2017 a San Siro suonando il brano Viva la Vida.\nAltre collaborazioni.\nAlla fine del 2007 contribuisce all'organizzazione e all'esecuzione di due brani dell'album \"Mantaray\" di Siouxsie Sioux, il primo disco senza le sue band Siouxsie and the Banshees o The Creatures.\nDurante i primi mesi del 2008, Rossi incontra Nick McCabe, chitarrista dei The Verve, che lo invita a suonare durante una sessione del successivo disco della band britannica, ossia \"Forth\", pubblicato nell'agosto dello stesso anno. Il contributo di Rossi in questo disco \u00e8 presente in sei tracce (\"Love is Noise\", \"Sit and Wonder\", \"Valium Skies\", \"Judas\", \"I See Houses\" e \"Rather Be\"). Suona con i Verve anche durante alcuni concerti estivi.\nNel marzo 2009 \u00e8 la volta di una nuova importante collaborazione: cura gli arrangiamenti di quattro delle undici tracce che compongono l'album \"Junior\" della band norvegese dei R\u00f6yksopp Lavora con i R\u00f6yksopp anche nel successivo disco, ossia \"Senior\" (2010) e in alcuni concerti tenutisi nel 2009.\nHa lavorato anche con HANA B, The Proclaimers, Alicia Keys (in \"The Element of Freedom\" e \"Girl on Fire\"), Dido, Moby (in \"Orchestral version of Mistake\" e \"Pale Horses re-interpretation\"), Recoil (in \"5000 Years (A Romanian Elegy For Strings)\"), Jon Hopkins (in \"Insides\" e nella musica del film \"Monsters\"), Lee Hazlewood (in \"Cake or Death\"), California Guitar Trio (in \"Echoes\") e Bela B.\nPer quanto riguarda le sue collaborazioni con artisti italiani, oltre a quelli gi\u00e0 citati, Rossi ha collaborato con Zucchero Fornaciari, Neffa, Alex Britti, Michele Canova Iorfida, Eros Ramazzotti (in \"Ali e radici\"), La Crus (in \"Ogni cosa che vedo\" e \"Io non credevo che questa sera\"), Estra (nel disco \"Tunnel Supermarket\"),Manupuma, Edoardo Bennato, Righeira (in \"Mondovisione\") ed Elisa (in \"Ivy e L'Anima Vola\"). Ha eseguito inoltre le orchestrazioni di \"Casa mia\" e \"Brautigan\", presenti in \"Pianissimo fortissimo\" dei Perturbazione. Ha prodotto e arrangiato il singolo di Erica Mou \"Nella vasca da bagno del tempo\" (2011).\nAttualmente \u00e8 membro della band Black Submarine, formata nel 2009 dai due ex membri dei The Verve: il chitarrista Nick McCabe e il bassista Simon Jones. Con i Black Submarine ha pubblicato l'EP d'esordio \"Kurofune\", uscito a maggio 2011.\nNel 2013 collabora con la cantautrice italiana Elisa nel singolo \"L'anima vola\", che anticipa e d\u00e0 il titolo al suo nuovo lavoro discografico in uscita ad ottobre 2013.\nNell'ambito del Festival di Sanremo 2014 \u00e8 presente come direttore d'orchestra accompagnando le esibizioni di Cristiano De Andr\u00e9.\nSempre nel 2014 partecipa alle registrazioni e cura gli arrangiamenti del brano \"L'ape regina\", nel disco Sono Innocente di Vasco Rossi.\nNel 2015 collabora con i Duran Duran nell'album Paper Gods.\nVita privata.\nSposato con una danese, ha due figli. Attualmente vive a Copenaghen, anche se per motivi di lavoro si sposta spesso a Londra."}
{"id": "1001130", "revid": "400694", "url": "https://it.wikipedia.org/wiki?curid=1001130", "title": "Rhymes of Lunacy", "text": "Rhymes of Lunacy \u00e8 il primo album in studio del gruppo musicale svedese Memento Mori, pubblicato nel 1993.\nDescrizione.\nDalla collaborazione nata tra Messiah Marcolin, gi\u00e0 cantante dei Candlemass, e il chitarrista Mike Wead nacquero i Memento Mori. I due completarono la formazione con Nikkey Argento (chitarra), Marty Marteen (basso) e Snowy Shaw (Mercyful Fate) alla batteria. Con questa formazione nel 1993 il gruppo registr\u00f2 \"Rhymes of Lunacy\", album metal tecnico e progressivo, influenzato dal doom.\nLa quinta traccia, \"Lost Horizons\", \u00e8 una cover dell'omonimo brano del Michael Schenker Group."}
{"id": "1001131", "revid": "1714247", "url": "https://it.wikipedia.org/wiki?curid=1001131", "title": "Carter Beauford", "text": "Attualmente suona nella Dave Matthews Band.\nBatterista ambidestro di stile jazz e fusion, fu avvicinato a questo genere a tre anni dal padre, anch'esso musicista jazzista.\nLaureato in ergoterapia, rimase nell'ombra fino alla fine degli anni ottanta, quando entr\u00f2 a far parte dei Secrets e successivamente fond\u00f2 insieme a Dave Matthews la Dave Matthews Band, di cui \u00e8 membro tuttora. Nella band \u00e8 anche corista. Ha vinto numerosi riconoscimenti come miglior batterista dalla rivista american Modern Drummer.\nHa collaborato anche con Carlos Santana, John Popper e Victor Wooten.\nTrae ispirazione da Gene Krupa, Louis Bellson, Tony Williams e Buddy Rich. Imita spesso quest'ultimo con la tecnica della mano aperta (destra).\nFamoso per il frequente uso di varianti e fill del hi-hat.\nUtilizza una Yamaha Recording Custom, piatti Zildjian, bacchette Vic Firth Signature (dal 2011), doppio pedale DW 9002, rullanti Yamaha, percussioni LP, pelli Remo (prima del 2005 usava pelli Evans ma a causa delle loro continue rotture \u00e8 passato a Remo.)\nScheda tecnica della batteria: \nCarter suona un set YAMAHA Recording Custom (solid black) che comprende una cassa 22\"x18\"; tom 8\"x8\", 10\"x9\", 12\"x10\", 13\"x11\", 14\"x12\" e floor tom 18\"x16\". Il suo rullante preferito \u00e8 il modello signature in rame Roy Haynes 14\"x5.5\"."}
{"id": "1001136", "revid": "775372", "url": "https://it.wikipedia.org/wiki?curid=1001136", "title": "Escudo capoverdiano", "text": "L'escudo capoverdiano \u00e8 la valuta ufficiale delle isole di Capo Verde dal 1975. Il suo codice ISO \u00e8 CVE.\nDal 5 luglio 1998 vige un regime di cambio fisso con la moneta del Portogallo (pertanto con l'euro dal 1999) al tasso di 110,262 scudi per euro ossia un po' meno di un centesimo d'euro per scudo.\nStoria.\nL\"'escudo\" divent\u00f2 la valuta del Capo verde nel 1914. Sostituiva il real con un tasso di 1000 r\u00e9is = 1 escudo. Fino al 1930, Capo Verde us\u00f2 monete portoghesi, anche se esistevano banconote emesse dal Banco Nacional Ultramarino specificamente per Capo Verde dal 1865.\nFino all'indipendenza nel 1976 l'escudo capoverdiano aveva lo stesso valore dell'escudo portoghese. In seguito fu deprezzato arrivando al 30 per cento nel 1977-78 e di un altro 40 per cento nel periodo 1982-84. In seguito mantenne un rapporto stabile rispetto alla moneta portoghese.\nA met\u00e0 del 1998 ci fu un accordo con il Portogallo che fiss\u00f2 il rapporto di 1 PTE = 0,55 CVE o circa 1 CVE = 1,8182 PTE.\nDalla sostituzione dello scudo portoghese con l'euro, l'escudo capoverdiano ha un rapporto fisso con l'euro pari a 1 EUR = 110,265 CVE. Questo rapporto \u00e8 sostenuto dal governo portoghese.\nMonete.\nLe monete hanno taglio da 1 a 100 scudi. Ci sono 2 modelli di moneta da cento scudi, circolare (denominata \"Papa\") e a dieci lati.\nBanconote.\nLe banconote hanno valori da 200, 500, 1000, 2000 e 5000 escudo."}
{"id": "1001146", "revid": "2175", "url": "https://it.wikipedia.org/wiki?curid=1001146", "title": "Greco di bianco", "text": ""}
{"id": "1001147", "revid": "647919", "url": "https://it.wikipedia.org/wiki?curid=1001147", "title": "Pastore maremmano", "text": ""}
{"id": "1001148", "revid": "287204", "url": "https://it.wikipedia.org/wiki?curid=1001148", "title": "Carta di Viareggio", "text": "La Carta di Viareggio fu il documento pubblicato a Viareggio il 2 agosto 1926 che organizz\u00f2 il mondo del calcio italiano a livello nazionale.\nCalcio e fascismo.\nAppena dopo la fine della prima guerra mondiale il calcio, gi\u00e0 molto diffuso in Italia, conobbe un'autentica esplosione di popolarit\u00e0 che lo rese in pochissimi anni lo sport nazionale. Bastarono pochi anni al fascismo, dopo l'ascesa al potere nel 1922, per accorgersi del potenziale d'attrazione sulle masse esercitato da questo gioco e per desiderare di sottometterlo al proprio disegno totalitario.\nSe il duce ebbe sempre altri interessi sportivi, \"in primis\" tennis e nuoto, non cos\u00ec fu per i gerarchi che, da tifosi o da dirigenti, erano subito entrati nel mondo del pallone: caso emblematico fu quello del podest\u00e0 di Bologna e sottosegretario agli Interni Leandro Arpinati, il quale fu presidente della Federazione Italiana Giuoco Calcio (FIGC) dal 1926 al 1933, nonch\u00e9 della Federazione Italiana di Atletica Leggera (FIDAL) dal 1927 al 1929, della Federazione Italiana Nuoto (FIN) nel 1930, e persino del Comitato olimpico nazionale italiano (CONI) dal 1931 al 1933.\nL'occasione per l'intervento fascista fu la grave crisi che colp\u00ec la FIGC nella primavera del 1926: al termine del campionato 1925-1926, rovinato dal principio dalle \"liste di ricusazione\" con cui le societ\u00e0 calcistiche ponevano all'indice arbitri a loro non graditi (e si rammenta che gli arbitri fino ad allora erano ex dirigenti ed ex giocatori che dovevano essere obbligatoriamente tesserati per un solo club e perci\u00f2 spesso ritenuti di parte) scoppi\u00f2 una pesante contestazione arbitrale che sfoci\u00f2 in uno sciopero a oltranza dei direttori di gara. Il 27 giugno il Consiglio Federale rassegn\u00f2 le dimissioni ma, anzich\u00e9 convocare l'assemblea per le nuove elezioni, deleg\u00f2 i suoi poteri al CONI, gi\u00e0 asservito al regime tramite il suo presidente Lando Ferretti. Costui non perse tempo e nomin\u00f2 una commissione di tre esperti, il bolognese Paolo Graziani, l'abruzzese Italo Foschi e l'avvocato Giovanni Mauro (presidente dell'AIA), col compito di redigere un documento concernente la nuova organizzazione del calcio italiano. Riunitisi a Viareggio, i tre uomini conclusero rapidamente il lavoro assegnato loro e il 2 agosto pubblicarono la Carta che fu approvata d'urgenza dal CONI e resa operativa il giorno stesso.\nLe disposizioni della Carta.\nLa Carta andava a riformare profondamente l'ordinamento calcistico italiano, sia dal punto di vista dello statuto dei calciatori, sia dal punto di vista dell'organizzazione della Federazione e dei campionati.\nNorme relative ai calciatori.\nL'apertura al professionismo.\nLa Carta attu\u00f2 la prima storica svolta nel passaggio del calcio italiano verso il professionismo. Il documento divideva infatti i calciatori in due categorie, \"dilettanti\" e \"non-dilettanti\", non compromettendo gli impegni assunti verso la FIFA dove dal 1904 la FIGC risultava quale Federazione dove giocavano solo i \"dilettanti\" e per questo motivo impegnata a denunciare tutti i casi di professionismo. Dietro la definizione \"non-dilettanti\", improntata a un certo malcostume di ambiguit\u00e0 diffuso nel Bel Paese, stava il riconoscimento dei numerosi precedenti di calciomercato avvenuti clandestinamente nel torneo italiano, e dei relativi stipendi pagati ai giocatori pi\u00f9 talentuosi mascherandoli dietro rimborsi-spese o salari fittizi nelle aziende facenti capo alle stesse propriet\u00e0 delle societ\u00e0 di calcio.\nTre erano stati i casi pi\u00f9 clamorosi: il primissimo, il passaggio di Renzo De Vecchi dal Milan al Genoa nel \n1913 per 24.000 lire di ingaggio, il secondo quello di Virginio Rosetta dalla Pro Vercelli alla nel 1923 per 50.000 lire di rimborso al club, e il terzo quello di Adolfo Baloncieri dall'Alessandria al nel 1925 per 70.000 lire di contropartita; il secondo caso era peraltro costato pesanti sanzioni disciplinari alla Juve e ne avevano compromesso la corsa allo scudetto per quell'anno. La Carta metteva mano anche alle liste di trasferimento; se a partire dalla loro attuazione (luglio-agosto 1922) si era ristretta alla provincia sede del club la residenza effettiva dei giocatori (esempio: i calciatori che vivevano in Provincia di Bergamo non potevano varcare l'Adda e andare a giocare in Provincia di Milano), dal luglio 1926 ogni vincolo territoriale veniva a cadere permettendo l'\"emigrazione\" dei \"footballer\" da una regione all'altra (anche se gi\u00e0 il \"Congresso delle Societ\u00e0 calcistiche italiane\" del 28-29 giugno 1924 aveva sancito l'abolizione del limite provinciale dopo il caso Rosetta).\nDa allora il calciomercato fu sostanzialmente legalizzato: il trasferimento dei giocatori era s\u00ec sottoposto a quattro clausole, ma l'ultima, che prevedeva la possibilit\u00e0 del cambio della maglia nei vaghi casi di \"dissenso morale\" fra calciatore e societ\u00e0 e di \"messa fuori rosa\", si prestava ovviamente alla pi\u00f9 elastica interpretazione che annullava pressoch\u00e9 ogni paletto. Della nuova norma approfitteranno subito due societ\u00e0: il che prelever\u00e0 il centravanti Gino Rossetti dallo Spezia per 25.000 lire, ma soprattutto l' che per la stagione 1926-27 strapper\u00e0 alla il \"bomber\" Fulvio Bernardini valutato 150.000 lire. Un vero e proprio crack per il tempo. Ma il vero scambio record fu il passaggio di Carlo Reguzzoni dalla Pro Patria al Bologna nella stagione 1930-31, per 80.000 lire in contanti.\nIl blocco degli stranieri.\nPi\u00f9 prettamente ispirata alle idee di nazionalismo del fascismo fu invece la regola che chiudeva il campionato italiano agli stranieri. Come norma transitoria fu permesso per la stagione entrante di mantenere in rosa due giocatori esteri per ogni squadra a patto di farne scendere in campo uno solo, mentre dal 1928 non sarebbe stato pi\u00f9 ammissibile nessun tesseramento di calciatori stranieri nel torneo tricolore. Il provvedimento colp\u00ec duramente diverse societ\u00e0, visto che si contavano pi\u00f9 di ottanta giocatori esteri in Italia, la maggior parte dei quali ungheresi e austriaci, cio\u00e8 appartenenti a quella \"Scuola Danubiana\" assai in voga a quei tempi. Il tentativo di aggirare queste disposizioni da parte delle pi\u00f9 facoltose societ\u00e0, specie al riguardo dei giocatori sudamericani, diede inizio al fenomeno degli oriundi.\nNorme relative all'organizzazione calcistica.\nIl nuovo organigramma federale.\nLa FIGC venne riorganizzata dalla Carta in maniera verticistica, annullando ogni forma di democrazia (le cariche fino a quel momento erano annuali ed elettive) e omologando l'organizzazione della Federazione a quella oramai in voga nello Stato. Al vertice fu insediato un \"Direttorio Federale\" a capo del quale fu nominato Leandro Arpinati, che assumeva cos\u00ec la massima carica del calcio italiano e come primo atto trasfer\u00ec la sede della FIGC da Torino, citt\u00e0 dove l'organizzazione era nata, alla sua Bologna. Comitati Regionali e Leghe vennero disciolti e sostituiti da nuovi enti subordinati gerarchicamente alla Presidenza Federale e da essa designati: il \"Direttorio Divisioni Superiori\", i due \"Dirett\u00f2ri Divisioni Inferiori\" Nord e Sud, i \"Dirett\u00f2ri Regionali\" ed infine il Comitato Italiano Tecnico Arbitrale in sostituzione della soppressa AIA. Anche le singole societ\u00e0 non furono risparmiate dalla ventata autoritaria: dal 1927 ogni nomina dirigenziale in qualsiasi sodalizio affiliato al CONI dovette ricevere il beneplacito degli \"Enti Sportivi Provinciali Fascisti\" (E.S.P.F., dal 1930 CONI Provinciale), emanazioni del Partito Nazionale Fascista, estromettendo cos\u00ec dal mondo dello sport numerosi dirigenti invisi al regime.\nLa Divisione Nazionale.\nLa Carta segn\u00f2 inoltre il secondo decisivo passo, dopo il Progetto Pozzo, verso l'introduzione di un girone unico nel campionato italiano. I princ\u00ecpi di unit\u00e0 nazionale portati avanti dal fascismo mal si rispecchiavano in un torneo che fin dalla sua nascita era stato nettamente suddiviso fra un campionato del Nord al quale afferivano tutte le importanti societ\u00e0 calcistiche italiane, e uno del Sud contraddistinto da un livello tecnico nettamente pi\u00f9 basso, e le cui vincitrici ricevevano quasi sempre \"cappotti\" nelle finalissime nazionali. Venne quindi disposta la creazione di una \"Divisione Nazionale\" unica per tutta Italia, per l'assegnazione dello scudetto, formata da due raggruppamenti per un totale di 20 squadre. Di queste, tenendo inevitabilmente conto della cospicua differenza di valore sportivo fra i sodalizi delle due met\u00e0 della Penisola, diciassette sarebbero giunte dalla \"ex\" Lega Nord, e tre dalla \"ex\" Lega Sud.\nIn particolare, le squadre del Nord sarebbero state le sedici aventi diritto alla partecipazione al massimo campionato della nuova stagione, pi\u00f9 un'ultima da individuarsi grazie ad un torneo di spareggio fra le otto retrocesse dell'annata appena conclusa. Per quanto riguarda il Sud, due posti vennero attribuiti alle due fresche finaliste di Lega, l'Internaples e l'Alba, mentre il terzo fu assegnato d'ufficio alla romana Fortitudo: tale atto d'imp\u00e9rio fu giustificato con la necessit\u00e0 di dare adeguata visibilit\u00e0 alla Capitale con due squadre diverse nel campionato come accadeva alle grandi citt\u00e0 del Nord, ma non pu\u00f2 passare inosservato il fatto che presidente della Fortitudo era proprio Italo Foschi, cio\u00e8 uno dei tre redattori della Carta stessa.\nSpareggi per l'ammissione alla Divisione Nazionale.\nGli incontri per la qualificazione alla nuova massima serie della diciassettesima rappresentante del Nord si disputarono in tre turni tra la fine di agosto e l'inizio di settembre.\n\"Bologna, 29 agosto 1926\"\n\"Verona, 29 agosto 1926\"\n\"Milano, 29 agosto 1926\"\n\"Genova, 29 agosto 1926\"\n\"Milano, 5 settembre 1926\"\n\"Vercelli, 5 settembre 1926\"\n\"Casale Monferrato, 12 settembre 1926\"\n\"Torino, 25 settembre 1926\"\nLe serie inferiori.\nIl secondo gradino nella nuova piramide calcistica fu preso dalla vecchia e ora degradata \"Prima Divisione\". In un primo momento si era pensato di strutturare il torneo su gironi di otto squadre, mentre poi, per analog\u00eca con la serie superiore, i ranghi di ogni raggruppamento furono elevati a dieci. Furono dunque istituiti un Gruppo Nord da trenta squadre, ulteriormente frazionato in tre gironi equivalenti, e un Gruppo Sud da dieci. Le societ\u00e0 del Nord sarebbero state le sette retrocesse dagli spareggi per l'ammissione alla Divisione Nazionale, pi\u00f9 ventidue formazioni d\"\u00e9lite\" della Seconda Divisione 1925-26, e con l'aggiunta infine della marchigiana Anconitana che veniva aggregata al torneo settentrionale. Le societ\u00e0 del Sud, inquadrate in un girone unico, furono invece scelte fra quelle intermedie nelle classifiche della scorsa Prima Divisione, tolte le tre ammesse alla Divisione Nazionale e le retrocesse nella Seconda Divisione.\nAl di sotto il terzo gradino consistette nella \"Seconda Divisione\", con un Gruppo Nord strutturato in maniera identica a quello della categoria cadetta, e un Gruppo Sud che raccoglieva invece quella trentina di societ\u00e0 appartenenti alla disciolta Lega Sud che non erano riuscite a trovar spazio nelle serie superiori. Scendendo ulteriormente, i Dirett\u00f2ri Regionali avrebbero organizzato, a seconda del numero delle societ\u00e0 ad essi affiliate, una \"Terza Divisione\" mentre la \"Quarta Divisione\" veniva definitivamente abolita attraverso l'ammissione d'ufficio di tutte le societ\u00e0 aventi almeno 2 anni di anzianit\u00e0 in seno alla FIGC (e per questo motivo a 2 regioni, alla Lombardia e all'Emilia, fu concesso di organizzarla fino al 1927-28 per poter progressivamente ammettere alla Terza Divisione le societ\u00e0 di pi\u00f9 recente affiliazione).\nLe fusioni societarie.\nLa ristrutturazione su scala nazionale dei campionati non poteva avvenire in molte realt\u00e0 locali sulla base delle societ\u00e0 esistenti. Specialmente nelle citt\u00e0 del Sud vi era una pletora di piccolissime squadre insignificanti dal punto di vista tecnico, ciascuna rispecchiante un singolo quartiere o una particolare classe sociale. In particolare i tre maggiori nuclei urbani del Centro-Sud, Firenze, Roma e Napoli, non avevano una singola societ\u00e0 che potesse neanche lontanamente competere con i grandi \"club\" del Nord. In Toscana il calcio si era sviluppato soprattutto lungo la costa a Livorno e a Pisa, che beneficiavano degli scambi nei porti marittimi e dei conseguenti contatti con marinai e uomini d'affari inglesi, mentre il capoluogo era sportivamente in ombra. Fu quindi il marchese e gerarca fascista Luigi Ridolfi a patrocinare il 26 agosto la fusione del \"Club Sportivo Firenze\" con la \"Palestra Ginnastica Fiorentina Libertas\" fondando la Fiorentina.\nA Roma fin dall'inizio del secolo si era formata una gran quantit\u00e0 di squadre. Le tre pi\u00f9 importanti erano l'aristocratica , la borghese Alba e la popolana Fortitudo, cio\u00e8 le uniche in grado di vincere in varie occasioni il campionato meridionale. L'ammissione di Alba e Fortitudo alla Divisione Nazionale richiese un'opera di rafforzamento di cui si fece personalmente promotore Italo Foschi. Fu cos\u00ec che le due squadre ricevettero l'apporto di due squadre minori neoretrocesse con cui si fusero, rispettivamente l'Audace con l'Alba e la Pro Roma con la Fortitudo. Tali fusioni non risultarono tuttavia sufficienti se al termine del campionato successivo entrambe le formazioni finirono in zona retrocessione. Foschi decise allora di compiere un ulteriore passo accorpando Alba, Fortitudo e la squadra di categoria inferiore del Roman per formare una nuova e pi\u00f9 forte societ\u00e0 per la capitale, la . Da tali fusioni si sottrasse la sia per l'influenza dei propri dirigenti, sia per il fatto che nel 1921 fu eretta con Regio Decreto \"Ente Morale\"\nA Napoli infine gi\u00e0 da quattro anni si aveva una rappresentante unica, l'Internaples. Anche qui per\u00f2 il livello tecnico era oltremodo basso e fu cos\u00ec che l'imprenditore Giorgio Ascarelli convinse i soci dell'Internaples a sciogliere la societ\u00e0 e a formare un rinnovato sodalizio con l'apporto di forze nuove. Nacque cos\u00ec il Napoli.\nGli accorpamenti successivi.\nLe fusioni societarie continuarono negli anni immediatamente successivi, sempre su spinta del regime che vedeva di cattivo occhio rivalit\u00e0 all'interno delle citt\u00e0 contrastanti con le sue finalit\u00e0 di pace sociale. Fu cos\u00ec che nel 1928 la \"Liberty\" e l\"Ideale\" formarono il Bari F.C., mentre simili iniziative si diffusero in tutta Italia come ad esempio a Taranto e a Fiume. Un minor numero di squadre avrebbe inoltre dato la possibilit\u00e0 ad un maggior numero di citt\u00e0 di partecipare ai pi\u00f9 importanti campionati: in tal senso va letta la creazione della Dominante, in pratica la prima versione della , dall'unione fra Andrea Doria e Sampierdarenese, e quella dell'Ambrosiana dalla fusione fra e US Milanese."}
{"id": "1001152", "revid": "1149807", "url": "https://it.wikipedia.org/wiki?curid=1001152", "title": "Sundance", "text": ""}
{"id": "1001153", "revid": "339392", "url": "https://it.wikipedia.org/wiki?curid=1001153", "title": "Basilica Superiore di Assisi", "text": ""}
{"id": "1001156", "revid": "287204", "url": "https://it.wikipedia.org/wiki?curid=1001156", "title": "Stadion", "text": ""}
{"id": "1001158", "revid": "1318658", "url": "https://it.wikipedia.org/wiki?curid=1001158", "title": "Santuario di Wies", "text": "Il santuario di Wies (ted. \"Wieskirche\" o anche \"Sankt in der Wies\") \u00e8 una chiesa di forma ovale che si trova a Wies, ai piedi delle Alpi tedesche, nella municipalit\u00e0 di Steingaden, nel distretto di Weilheim-Schongau, in Baviera. Venne costruita in stile rococ\u00f2 sul finire degli anni '40 del XVIII secolo da Dominikus Zimmermann, che visse qui gli ultimi undici anni della sua vita.\nStoria.\nNel 1738 alcuni credenti dissero di aver visto lacrime su una statua in legno rappresentante il Cristo flagellato. Questo miracolo fu la causa di un immediato pellegrinaggio da parte di parecchie persone che volevano vedere il fatto coi propri occhi. Nel 1740 venne eretta una piccola cappella per ospitare la statua, ma si vide subito che essa non sarebbe stata sufficiente per ospitare il numero di pellegrini che giungevano sul posto, cos\u00ec l'abbazia di Steingaden decise la costruzione di un edificio separato.\nLa chiesa venne eretta fra il 1745 e il 1754 ed \u00e8 vista come il capolavoro dell'architetto tedesco Dominikus Zimmermann. Agli inizi del XIX secolo l'edificio venne secolarizzato e solo le proteste degli agricoltori locali lo salv\u00f2 dalla vendita e dalla possibile demolizione.\nNel 1983 la chiesa del Pellegrinaggio venne inserita nell'elenco dei Patrimoni dell'umanit\u00e0 dell'UNESCO e fra il 1985 e il 1991 venne restaurata fino a raggiungere l'aspetto che si pu\u00f2 notare oggi.\nLa chiesa \u00e8 dedicata al Salvatore flagellato (\"Gegei\u00dfelter Heiland\").\nAllestimenti.\nDal 1745 al 1754 i fratelli Zimmermann rielaborarono, sotto la direzione dell'abate Marino II Mayer, l'attuale configurazione della chiesa in stile rococ\u00f2.\nLe decorazioni dell'altare sono opera del pittore della corte bavarese Balthasar August Albrecht.\nLe quattro figure dei grandi teologi occidentali, San Girolamo, Sant'Ambrogio, Sant'Agostino, Gregorio Magno sono opere della maturit\u00e0 dello scultore tirolese Anton Sturm.\nLa volta appiattita della cupola \u00e8 dipinta con un affresco a \"trompe-l'\u0153il\"."}
{"id": "1001159", "revid": "76963", "url": "https://it.wikipedia.org/wiki?curid=1001159", "title": "Crystal Lowe", "text": "Biografia e carriera.\nLowe nasce a Vancouver da padre cinese e madre scozzese. All'et\u00e0 di otto anni si trasferisce con la sua famiglia ad Hong Kong, dove resta per due anni. Comincia la sua carriera come modella, passando poi alla recitazione all'et\u00e0 di 15 anni: il suo primo ruolo \u00e8 quello di Nya in un episodio di \"Stargate SG-1\". In seguito continua ad apparire come guest star in serie come \"Masters of Horror\", \"Psych\", \"Supernatural\", \"\", \"The L Word\". Il suo primo ruolo in un film \u00e8 nel 2000 in \"La vendetta di Carter\".\nNel 2006 viene scritturata per \"Final Destination 3\"; a esseo seguono altri ruolo in film horror come \"Black Christmas - Un Natale rosso sangue\" e \"Wrong Turn 2 - Senza via di uscita\". Dopo quest'ultimo, ha un cameo in \"I Fantastici 4 e Silver Surfer\" e \"Tutte pazze per Charlie\". Nel 2008 recita in \"That One Night\", \"Yeti\", ' e '.\nNel 2009 ha un piccolo ruolo nel film azione \"Driven to Kill - Guidato per uccidere\" con Steven Seagal; nel 2010 \u00e8 Zoe in \"Un tuffo nel passato\", Vala nella nona stagione di \"Smallville\" e Nina nel thriller televisivo \"Killer Mountain\". A met\u00e0 2011 viene scritturata per \"A Little Bit Zombie\" e \"Darkness Falls\", con Cam Gigandet, Penn Badgley e Kaley Cuoco, in uscita nel 2012. All'inizio del 2012 viene scelta per il ruolo di Toby Nance, uno dei personaggi principali della serie \"\".\nVita privata.\nL'8 agosto 2009 Lowe ha sposato Miko Tomasevich a Vancouver.\nDoppiatrici italiane.\nNelle versioni in italiano dei suoi film, Crystal Lowe \u00e8 stata doppiata da:"}
{"id": "1001161", "revid": "599013", "url": "https://it.wikipedia.org/wiki?curid=1001161", "title": "Colle del Lis", "text": "Il Colle del Lis (reso anche con la grafia \"Colle del Lys\") \u00e8 un valico alpino delle Alpi Graie situato in citt\u00e0 metropolitana di Torino e che collega la bassa Valle di Susa con la Valle di Vi\u00f9, pi\u00f9 precisamente i comuni di Rubiana e di Vi\u00f9.\nToponimo.\nSulla cartografia ufficiale nazionale e su quella regionale del Piemonte il valico \u00e8 chiamato \"colle del Lis\" mentre altre fonti, anche autorevoli come l'ex Provincia di Torino, rendono il toponimo con la grafia \"colle del Lys\".\nDescrizione.\nIl colle si apre tra il Monte Arpone e il Monte Pel\u00e0 e si trova alla testata della Val Messa (tributaria della Dora Riparia) e del Vallone di Richiaglio (tributario della Stura di Vi\u00f9).\n\u00c8 raggiungibile in auto da Vi\u00f9 o da Rubiana tramite la SP 197 \"del Colle del Lys\" ed \u00e8 un buon punto panoramico sulle vallate e sulla pianura torinese. \nNon lontano dal colle sorge il santuario della Madonna della Bassa.\nDal 2004 la zona \u00e8 stata inclusa nel Parco Naturale di interesse provinciale del Col del Lys, inserendo nel sistema delle aree protette regionali un'area la cui tutela che era stata iniziata con l'istituzione, da parte della Provincia di Torino, di un Parco Pubblico Montano.\nRaggiungere il Parco del Colle del Lis \u00e8 possibile attraverso le linee GTT partendo da Porta Susa (Torino). Se lo si vuole raggiungere con mezzi propri, invece, ci sono tre vie possibili. La prima, partendo da Torino: strada per Lanzo-Germagnano-Vi\u00f9-Colle del Lys. La seconda, partendo sempre da Torino: Pianezza-Alpignano-Almese-Rubiana-Colle del Lys. Infine, passando per la Tangenziale di Torino- Autostrada del Frejus (A32)-uscita Avigliana ovest-Almese-Rubiana-Colle del Lys. Quest'ultima via \u00e8 soggetta a pedaggio.\nStoria.\nLa zona ha avuto una notevole importanza per la Resistenza durante la seconda guerra mondiale. In particolare attorno al colle si \u00e8 svolta, tra l'1 e il 2 luglio 1944, una battaglia tra i partigiani della 17\u00aa Brigata Garibaldi e le truppe nazifasciste, al termine della quale 26 giovani partigiani vennero catturati, torturati e trucidati sul posto (\"Eccidio del Colle del Lys\").\nNell'edificio della ex casa cantoniera, non lontano dal monumento eretto sul colle in ricordo dei 2024 partigiani caduti nelle vallate circostanti, \u00e8 stato allestito un piccolo museo dedicato alla Resistenza.\nA partire dal 1996 ogni anno ad inizio luglio si svolge al colle del Lys il meeting internazionale \"Eurolys\". L'evento riunisce giovani di vari paesi d'Europa sui temi della memoria degli eventi collegati alla Seconda Guerra mondiale, della partecipazione e della democrazia. In parallelo ad Eurolys il colle ospita anche la fase finale del concorso musicale \"Resistenza Elettrica\", patrocinato dalla Provincia di Torino (oggi citt\u00e0 metropolitana) e da numerosi altri enti locali e associazioni.\nEscursionismo.\nDal colle \u00e8 agevolmente raggiungibile per tracce di sentiero il Monte Arpone. \nLa salita al Monte Rognoso (passando per il Colle della Frai) \u00e8 pi\u00f9 impegnativa e avviene fuori sentiero per un pendio coperto di massi accatastati. Agevolmente raggiungibili sono invece il santuario della Madonna della Bassa e il Colle della Portia.\nIl Sentiero della Resistenza raggiunge il colle partendo da Toglie in Valle di Vi\u00f9; sempre dal colle un breve tratto di strada sterrata consente di raggiungere il Colle della Frai, \nda dove si pu\u00f2 proseguire per sentiero verso la parte occidentale dalla Val Messa.\nAlpinismo e sci.\nAlcuni impianti di risalita, in parte ancora oggi in funzione, permettono la pratica dello sci da discesa nei pressi del colle.\nSul versante settentrionale del Monte Arpone \u00e8 stata aperta una pista di sci di fondo, con impianto di innevamento artificiale. Sul tratto finale della cresta occidentale della montagna, tradizionalmente frequentato nelle belle domeniche invernali da famiglie che lo utilizzavano come pista di discesa per bob e slittini, \u00e8 stato realizzato uno snowpark. \nSia il Monte Arpone che il Monte Rognoso sono interessanti mete sci-alpinistiche."}
{"id": "1001164", "revid": "6923", "url": "https://it.wikipedia.org/wiki?curid=1001164", "title": "Alfa Romeo Spider Duetto", "text": ""}
{"id": "1001166", "revid": "93328", "url": "https://it.wikipedia.org/wiki?curid=1001166", "title": "S. Margherita Ligure", "text": ""}
{"id": "1001167", "revid": "1718925", "url": "https://it.wikipedia.org/wiki?curid=1001167", "title": "Serena di Roma", "text": "Venerata come santa e martire, la sua festa liturgica cade il 16 agosto.\nAgiografia e culto.\nIl Martirologio di Adone e i successivi della Chiesa cattolica fino al \"Martyrologium Romanum\" ricordano alla data del 16 agosto: \u00abA Roma, santa Serena, moglie di Diocleziano\u00bb.\nNegli \"Atti\" di san Marcello e di santa Susanna si dice che l'imperatrice Serena sia intervenuta per difendere i cristiani dalla persecuzione scatenata dal marito. \nPer questo la tradizione vuole che Serena sia stata ripudiata e in seguito sia morta martire proprio nelle persecuzioni attuate da Diocleziano.\nSecondo fonti dell'epoca, nel periodo delle persecuzioni dioclezianee la moglie di Diocleziano si chiamava Prisca. Serena sarebbe stata dunque moglie di Diocleziano prima di lei e prima che questi divenisse imperatore.\nSecondo altre fonti, Serena non mor\u00ec martire ma termin\u00f2 i suoi giorni in esilio a Foglia, oggi frazione di Magliano Sabina. \u00c8 patrona del paese e a lei \u00e8 dedicata la chiesa parrocchiale. In un'urna d'argento sono conservati i presunti resti del suo corpo.\nL'esistenza di santa Serena \u00e8 considerata dubbia ed \u00e8 stata eliminata dal pi\u00f9 recente Martirologio Romano."}
{"id": "1001170", "revid": "1543377", "url": "https://it.wikipedia.org/wiki?curid=1001170", "title": "Bilma", "text": "Bilma \u00e8 un comune urbano del Niger, capoluogo del dipartimento omonimo nella regione di Agadez.\nSi trova sotto le scogliere di Kaouar, in un'oasi. \u00c8 conosciuta per i suoi giardini, per l'attivit\u00e0 manifatturiera, ma soprattutto per essere stata fin dal medioevo una delle destinazioni delle carovane da Agadez, che vi si recavano per fare provvista di sale, prodotto nelle saline dell'oasi."}
{"id": "1001173", "revid": "838137", "url": "https://it.wikipedia.org/wiki?curid=1001173", "title": "Regola della somma", "text": "Nell'analisi matematica, la regola della somma \u00e8 una regola di derivazione che permette di calcolare la derivata della somma di una serie di funzioni derivabili.\nDefinizione.\nLa derivata della somma (algebrica) di una serie di funzioni derivabili in x \u00e8 uguale alla somma delle singole derivate.\n\"D\"[\"f\"(\"x\")] e \"f\"'(\"x\") sono notazioni che indicano il medesimo significato di derivata.\nDimostrazione.\nDimostriamo inizialmente il caso di una somma con solo due addendi.\nApplicando la definizione di derivata come limite del rapporto incrementale:\nsi deriva, ipotizzando entrambe le funzioni \"f\"(\"x\") e \"g\"(\"x\") derivabili in \"x\", che:\nRiordinando emerge subito che:\nSiccome per la (1):\ne quindi \nIl caso generale di n addendi si ottiene ora per induzione dal caso particolare appena dimostrato. cvd.\nLinearit\u00e0 della derivata.\nPi\u00f9 in generale, si pu\u00f2 dire che la derivata \u00e8 un operatore lineare: la derivata di una funzione derivabile moltiplicata per una costante \u00e8 uguale alla costante moltiplicata per la derivata della funzione originaria:\nDunque un enunciato equivalente ai due precedenti \u00e8 che la derivata \"conserva\" le combinazioni lineari:\nper ogni formula_10 reali. Infatti ponendo formula_11 si ottiene la prima formula e per formula_12 la seconda.\nDimostrazione.\nCon il rapporto incrementale:\nCon la regola del prodotto:"}
{"id": "1001174", "revid": "1564499", "url": "https://it.wikipedia.org/wiki?curid=1001174", "title": "Luigi Giura", "text": "Ispettore del \"Corpo Ponti e Strade\" del Regno delle Due Sicilie, \u00e8 noto per la progettazione e realizzazione del ponte Real Ferdinando, secondo ponte sospeso d'Europa (1832), nonch\u00e9 primo ponte sospeso nell'Europa continentale.\nBiografia.\nNacque nel 1795 a Maschito, piccolo centro arb\u00ebresh\u00eb nel Vulture-Melfese in Basilicata, da Francesco Saverio e Vittoria Pascale. Dopo aver appreso i primi studi a Maschito presso la scuola dei padri di San Giuseppe Calasanzio e poi nel seminario di Melfi, si spost\u00f2 a Napoli per frequentare i corsi universitari. Risulta nel gruppetto iniziale di studenti presso la \"Scuola di applicazione in Ponti e Strade\" promossa dal re Gioacchino Murat con Decreto del 4 marzo 1811, diretta da Carlo Afan de Rivera e antenata, a tutti gli effetti, della \"Facolt\u00e0 di Ingegneria\" della Universit\u00e0 Federico II di Napoli.\nNe esce brillantemente laureato nel 1814 ottenendo cos\u00ec l'ammissione al \"Corpo di Ponti e Strade\",costituito nel 1808 ed inizia una serie di viaggi-studio, durati diversi anni, in Gran Bretagna e Francia dove ha modo di verificare sul campo i progressi ingegneristici e le nuove prospettive aperte dagli sviluppi industriali di quei paesi. In quel periodo infatti, i governi dei paesi meno avanzati cercavano di acquisire, tramite i propri migliori tecnici, fisicamente inviati nei centri sviluppati, ogni informazione e dato utile a impadronirsi delle nuove tecnologie, attivit\u00e0 che veniva variamente ostacolata o incoraggiata secondo la convenienza dei paesi progrediti.\nIl \"Corpo di Ponti e Strade\" (antesignano napoletano del Genio Civile) realizza nel periodo 1820-40 una serie di interventi sul territorio come i Regi Lagni, canali per il deflusso delle acque nelle aree di montagna critiche che attirarono l'attenzione degli antichi \"maestri\" francesi. Al culmine della carriera, il 1860 lo trova Direttore della Scuola di applicazione in cui aveva studiato. Giuseppe Garibaldi, entrato a Napoli e riconosciuta la sua capacit\u00e0, lo volle Ministro dei Lavori Pubblici nel suo Governo provvisorio.\nSi deve a lui il progetto di sistemazione dell'area orientale di Napoli, comunemente nota come \"La Ferrovia\", che prevedeva il collegamento fra il Real Albergo dei Poveri e il Piliero passando per i terminali ferroviari attestati in corrispondenza dell'antica cinta muraria. Il progetto trover\u00e0 parziale applicazione dopo la sua morte, nel 1865. Il Giura lega per\u00f2 la sua fama alla realizzazione dei ponti sospesi: il Ponte Real Ferdinando, primo ponte sospeso nell'Europa continentale costruito nel 1832 (nonostante i primi progetti furono realizzati da Carmine Antonio Lippi), e il Ponte Maria Cristina sul fiume Calore Irpino, terminato nel 1835.\nSi trattava di realizzazioni che presentavano notevoli vantaggi sotto il profilo delle economie nella costruzione ma impegnative sotto l'aspetto progettuale: del resto, le prime strutture del genere, il ponte sospeso sul Menai e l'Union Bridge britannici erano del 1824 e 1826 rispettivamente, non basavano su solide basi innovative, sotto l'aspetto scientifico come quello del Garigliano di cui il Giura fu il progettista ed esecutore.\nNonostante la diffusa incertezza circa la realizzabilit\u00e0 delle opere, l'ingegnere lucano risolse pienamente, in progetti anche esteticamente validi, le problematiche costruttive. Se il \"Real Ferdinando\" fu solo parzialmente demolito da reparti germanici in ritirata nel 1943, la stessa cosa non avvenne al \"Maria Cristina\" che, dopo essere stato danneggiato nel 1851 da una piena eccezionale dal fiume Calore Irpino e prontamente riparato dal Giura, venne fatto saltare completamente in aria dai guastatori tedeschi sempre nel 1943.\nFra le altre realizzazioni vanno ricordate:\nDopo la sua morte, Giura venne sepolto nel cimitero di Poggioreale, nel Quadrato degli uomini illustri."}
{"id": "1001177", "revid": "1318658", "url": "https://it.wikipedia.org/wiki?curid=1001177", "title": "Riserva della biosfera del Waterberg", "text": "La riserva della biosfera del Waterberg \u00e8 un'area naturale protetta di circa 4000\u00a0km\u00b2 nel distretto omonimo, nella parte settentrionale della provincia di Limpopo, in Sudafrica. \u00c8 stata dichiarata riserva della biosfera dall'UNESCO.\nLa regione include numerosi elementi di interesse sia archeologico che biologico. Vi si trovano pitture rupestri dell'Et\u00e0 della Pietra, opera dei primi San che si insediarono nell'area circa 2000 anni fa, reperti di culture pi\u00f9 recenti di ceppo bantu e importanti testimonianze della cultura antica del popolo Ngoni, che apparve nel Waterberg intorno al 1300. Dal punto di vista biologico, nel Waterberg vengono protette numerose specie vegetali e animali native, fra cui la principale popolazione di gnu striati dell'Africa meridionale.\nNel Waterberg vivono circa 80.000 persone. L'allevamento, un tempo attivit\u00e0 economica predominante nella zona, \u00e8 stato gradualmente abbandonato a partire dalla met\u00e0 del XX secolo a favore di una rivalutazione del patrimonio ambientale del Waterberg, in cui oggi l'ecoturismo rappresenta un'importante fonte di reddito. L'area \u00e8 anche ricca di platino."}
{"id": "1001179", "revid": "14691", "url": "https://it.wikipedia.org/wiki?curid=1001179", "title": "Boscimani", "text": ""}
{"id": "1001180", "revid": "782150", "url": "https://it.wikipedia.org/wiki?curid=1001180", "title": "Costante di Stefan-Boltzmann", "text": "La costante di Stefan-Boltzmann (o costante di Stefan) \u00e8 una costante fisica denotata con la lettera greca \u03c3, e che rappresenta la costante di proporzionalit\u00e0 nella legge di Stefan-Boltzmann: l'energia totale irradiata al secondo per unit\u00e0 di superficie (detta emittanza) di un corpo nero \u00e8 proporzionale alla quarta potenza della temperatura assoluta.\nValore.\nIl valore della costante formula_1, raccomandato da CODATA 2014, \u00e8:\nIl valore raccomandato da CODATA \u00e8 calcolato a partire dalla misura della costante dei gas e dal numero di Avogadro:\ndove:\nIl valore \u00e8 derivabile sia per via analitica che per via sperimentale. Il valore di formula_1 pu\u00f2 essere definito in termini della costante di Boltzmann formula_11 come:\ndove:\nStoria.\nLa legge fu scoperta sperimentalmente da Josef Stefan nel 1879 e in seguito spiegata teoricamente per la prima volta da Ludwig Boltzmann nel 1884. Nella trattazione contemporanea \u00e8 ricondotta alla legge di Planck, integrando su tutte le lunghezze d'onda ad una data temperatura. La costante di Stefan-Boltzmann pu\u00f2 essere utilizzata per misurare la quantit\u00e0 di calore che viene emessa da un corpo nero, che assorbe tutta l'energia radiante che lo colpisce ed emette tutta l'energia radiante (assorbivit\u00e0 = 1, emissivit\u00e0 = 1).\nCostante di radiazione.\nUna costante correlata \u00e8 la costante di radiazione a (o costante di densit\u00e0 di radiazione), che \u00e8 data da:"}
{"id": "1001183", "revid": "74173", "url": "https://it.wikipedia.org/wiki?curid=1001183", "title": "Costante di Stefan", "text": ""}
{"id": "1001185", "revid": "729019", "url": "https://it.wikipedia.org/wiki?curid=1001185", "title": "Ipertrofia ventricolare", "text": "L'ipertrofia ventricolare \u00e8 l'aumento di spessore dei ventricoli cardiaci (le camere inferiori del cuore). Sebbene l'ipertrofia ventricolare sinistra sia pi\u00f9 comune, l'ispessimento pu\u00f2 verificarsi anche nel ventricolo destro o entrambi.\nPu\u00f2 essere causato da ipertensione, valvulopatia, o pu\u00f2 non avere una causa (idiopatico). Se viene causato da ipertensione o valvulopatia \u00e8 possibile, curando la causa, che si riduca o scompaia.\nFisiologia.\nI ventricoli sono le camere del cuore responsabili del pompaggio del sangue verso i polmoni (ventricolo destro) o al resto del corpo (ventricolo sinistro). L'ipertrofia ventricolare pu\u00f2 essere divisa in due categorie: ipertrofia concentrica ed eccentrica.\nL'ipertrofia concentrica deriva da fattori capaci di porre sotto stress il cuore come l'ipertensione, malattie cardiache congenite (come la Tetralogia di Fallot), patologie valvolari (come Stenosi aortica e Coartazione dell'aorta) e lesioni primarie del muscolo cardiaco che causa ipertrofia diretta (come la Cardiopatia Ipertrofica). \u00c8 stato anche suggerito che la causa di molti disturbi cardiaci siano dovuti all'ipertrofia cardiaca a sua volta causata da ipossia dovuta alla respirazione della anidride carbonica atmosferica e al particolato che riducano la sintesi di ATP nei mitocondri delle cellule cardiache. Il minimo comune denominatore di queste patologie consta nell'aumento della pressione delle camere ventricolari. Ad esempio, nella Tetralogia di Fallot il ventricolo destro \u00e8 ipertrofico in conseguenza della stenosi polmonare e del difetto del setto interventricolare. In modo similare, in caso di ipertensione, il ventricolo sinistro \u00e8 costretto a lavorare maggiormente per sopperire all'aumento di pressione del sistema vascolare e risponde ispessendo le pareti del miocardio per resistere all'aumentato stress.\nL'ipertrofia concentrica \u00e8 caratterizzata dall'aggiunta in parallelo di sarcomeri (unit\u00e0 contrattili dei cardiomiciti). Il risultato \u00e8 un ispessimento della massa muscolare (il cuore pu\u00f2 aumentare la sua massa fino al 150%) cui, tuttavia, non corrisponde un aumento della capacit\u00e0 di pompaggio, poich\u00e9 non si riscontra un analogo aumento della vascolarizzazione a supporto. Si ha, di conseguenza, un aumentato rischio di ischemia subendocardica.\nL'ipertrofia eccentrica (ipertrofia fisiologica o \"cuore d'atleta\") \u00e8 invece ritenuta la normale risposta al sano esercizio o alla gravidanza, che si traduce in un aumento della massa muscolare del cuore e della capacit\u00e0 di pompaggio. Esso \u00e8 dovuto ad un aumento del \"volume di carico\" sia per un aumento del ritorno sanguigno causato dall'esercizio fisico sia per un aumento del volume sanguigno assoluto durante la gravidanza.\nL'ipertrofia eccentrica \u00e8 caratterizzata dall'aggiunta in serie di sarcomeri, che permette al cuore di contrarsi con maggior vigore. Gli atleti arrivano cos\u00ec a possedere un cuore la cui massa ventricolare pu\u00f2 essere il 60% pi\u00f9 grande rispetto ai non atleti. Rematori, ciclisti e sciatori di fondo tendono ad avere le pareti cardiache pi\u00f9 grandi, con uno spessore medio della parete ventricolare sinistra di 1,3 centimetri, rispetto agli 1,1 centimetri medi riscontrabili negli adulti. Lo spessore delle pareti del cuore pu\u00f2 essere misurato attraverso l'ecografia o la tomografia computerizzata; questa seconda risulta essere pi\u00f9 precisa nella misura, ma \u00e8 anche pi\u00f9 costosa ed espone a un rischio dovuto all'utilizzo di radiazioni ionizzanti.\nNella maggior parte delle situazioni sopra descritte, l'aumento dello spessore della parete ventricolare \u00e8 un processo lento. Tuttavia, in alcuni casi pu\u00f2 avvenire una ipertrofia \"marcata e rapida\"."}
{"id": "1001198", "revid": "287204", "url": "https://it.wikipedia.org/wiki?curid=1001198", "title": "Sabantuy", "text": "Il Sabantuy \u00e8 un festival estivo tataro e idel-uraliano che risale all'epoca della Bulgaria del Volga. In principio, il Sabantuy fu un festival dei contadini delle aree rurali, me divenne in seguito una festa nazionale ed ora \u00e8 celebrato in quasi tutte le citt\u00e0. Nel 2006, il Sabantuy di Kazan' \u00e8 stato celebrato il 24 giugno.\nNome.\nSabantuy (\u0421\u0430\u0431\u0430\u043d\u0442\u0443\u0439, ), o, pi\u00f9 correttamente, Saban tuy\u0131 (\u0421\u0430\u0431\u0430\u043d \u0442\u0443\u0435, ) \u00e8 la parola tatara che significa vacanza. La forma plurale \u00e8 \"Sabantuylar\" ).\nLa festa \u00e8 anche celebrata da altri popoli turchi che vivono lungo il Volga. In baschiro \u00e8 conosciuta come habantuy (\u04ba\u0430\u0431\u0430\u043d\u0442\u0443\u0439) , in ciuvascio come Akatuy (\u0410\u043a\u0430\u0442\u0443\u0439) .\nIl nome della ricorrenza significa \"festa dell'aratro\" in lingua turca, ma a volte viene anche chiamata \"vacanza dell'aratro\" o Saban b\u00e4yr\u00e4me (\u0421\u0430\u0431\u0430\u043d \u0431\u04d9\u0439\u0440\u04d9\u043c\u0435) .\nStoria.\nIl Sabantuy trae le sue origini dall'epoca pre-islamica, quando veniva celebrata prima della stagione della semina. Si crede che le canzoni tradizionali e le altre tradizioni del Sabantuy siano legate alle connotazioni religiose del tempo.\nIn seguito, con l'espansione dell'Islam tra i tatari e i baschiri e la cristianit\u00e0 tra i ciuvasci, divenne una festa secolare. In ogni regione, la festa veniva celebrata a rotazione nei villaggi, cambiando luogo di anno in anno.\nAll'inizio del XX secolo, il Sabantuy venne riconosciuta come festa nazionale dei tatari. Le autorit\u00e0 dell'Unione Sovietica approvarono questa festa proprio per le sue origini plebee, ma la fecero spostare al periodo successivo alla semina, unendola di fatto all'antica festa estiva \"C\u00ed\u0131n\" (in cirillico: \u0496\u044b\u0435\u043d, ; \"jee-yen\".\nRecentemente, la Federazione Russa ha annunciato il progetto di nominare il Sabantuy all'interno dei Patrimoni orali e immateriali dell'umanit\u00e0 nella lista del 2007.\nTradizioni.\nIl principale elemento distintivo del Sabantuy sono le competizioni sportive come il \"k\u00f6r\u00e4\u015f\" (lotta tatara), le corse dei cavalli, le scalate, la corsa con l'uovo nel cucchiaio, la pentolaccia, la ricerca di una moneta nel \"qat\u0131q\" (bevanda composta da latte) e altri sport ancora. Queste attivit\u00e0 si effettuano nel \"m\u00e4ydan\" (\u041c\u04d9\u0439\u0434\u0430\u043d; ; detto anche \"maydan\", \u043c\u0430\u0439\u0434\u0430\u043d, ), che si trova di solito ai margini di una foresta.\nUna tradizione detta \"s\u00f6r\u00e4n\" (\u0421\u04e9\u0440\u04d9\u043d; ) aveva lo scopo di raccogliere fondi per gli ospiti della festa e per i premi per i vincitori delle gare. Il \"Qar\u011fa botqas\u0131\" \u00e8 una pietanza rituale, cucinata prima della festa per offrirla ai bambini del villaggio. Tra le altre tradizioni vi era quella di pregare al cimitero.\nUltimamente, il Sabantuy si tiene spesso in concomitanza con altri festival della musica folk e pop.\nK\u00f6r\u00e4\u015f.\nLa lotta tatara (\"Tatar\u00e7a k\u00f6r\u00e4\u015f\" (\u0422\u0430\u0442\u0430\u0440\u0447\u0430 \u043a\u04e9\u0440\u04d9\u0448, ), \u00e8 la principale competizione del Sabantuy. I lottatori utilizzano asciugamani come mezzo per mettere al tappeto gli avversari.\nDi solito sono i ragazzi giovani a dare inizio alla competizione. Alla fine del Sabantuy, la finale del k\u00f6r\u00e4\u015f rappresenta l'evento principale della manifestazione. Il vincitore diviene il \"bat\u0131r\" (,), cio\u00e8 l'eroe del Sabantuy. Il premio pu\u00f2 variare da una pecora nei villaggi a un'automobile nelle citt\u00e0.\nOrganizzazione.\nIl Sabantuy non ha una data precisa, e varia all'incirca dal 15 giugno al 1\u00ba luglio; di solito si celebra di domenica. Inizialmente, i villaggi prescelti sono allestiti, come avviene anche in tutto il resto del distretto. L'ultimo Sabantuy si \u00e8 tenuto a Kazan', la capitale del Tatarstan. Una simile tradizione si applica per Akatuy in Ciuvascia e per Habantuy nella Baschiria.\nNegli ultimi anni, il governo russo ha cercato di allestire il Sabantuy federale a Mosca. Molte citt\u00e0 in Europa e Asia che comprendono minoranze tatare, come Mosca, San Pietroburgo, Tallinn, Praga, Istanbul, Kiev e Ta\u0161kent celebrano anche il Sabantuy.\nOggi il Sabantuy si caratterizza come festa internazionale, dato che molte persone di varie etnie vi partecipano, sia nel Tatarstan che in tutto il mondo.\nTradizioni politiche.\nDato che il Sabantuy \u00e8 il simbolo del Tatarstan, ogni presidente russo che visita la regione, prende parte al Sabantuy di Kazan'. Boris El'cin colp\u00ec la pentola dopo essere stato bendato (met\u00e0 degli anni novanta), mentre Vladimir Putin trov\u00f2 una moneta nella bevanda al latte. Talvolta, questa partecipazione alla festa \u00e8 interpretata come gesto simbolico."}
{"id": "1001205", "revid": "1543377", "url": "https://it.wikipedia.org/wiki?curid=1001205", "title": "Scuola militare aeronautica Giulio Douhet", "text": "La Scuola militare aeronautica \"Giulio Douhet\" \u00e8 un istituto di formazione militare, parte dell'Aeronautica Militare e con sede a Firenze, nell'edificio della scuola di guerra aerea, esempio di architettura razionalista italiana, eretto da Raffaello Fagnoni. Prende il nome dal generale Giulio Douhet, uno dei teorici mondiali dell'impiego militare dell'aeronautica.\nSebbene l'istituto sia dedicato alla formazione militare e legato al volo, ogni allievo \u00e8 libero dopo il conseguimento del diploma di intraprendere la carriera civile o militare.\nStoria.\nLa Scuola \u00e8 nata, dal punto di vista legislativo, il 15 maggio 2006 con decreto ministeriale dello stesso anno, il numero 212. Il primo anno scolastico venne ufficialmente aperto il 13 novembre dello stesso anno, sotto il comando del colonnello Roberto Zago, con la cerimonia della consegna dei primi spadini ai primi allievi del Corso Astro. Gli spadini in questa prima occasione vennero consegnati dagli allievi delle preesistenti scuole militari italiane, e cio\u00e8 la scuola militare \"Nunziatella\" di Napoli, la Scuola navale militare \"Francesco Morosini\" di Venezia e la Scuola militare \"Teuli\u00e9\" di Milano. A partire dal 15 novembre 2007 con la consegna dello spadino da parte del Corso Astro al Corso Bora si tramanda la tradizione che nel mese di novembre di ogni anno gli allievi al secondo anno di frequenza consegnano l'emblema a quelli del primo.\nIl 12 maggio 2007 in occasione del primo giuramento solenne alla Repubblica l'ammiraglio Giampaolo Di Paola, allora Capo di stato maggiore della Difesa, ha consegnato nelle mani del primo comandante della Scuola, colonnello Roberto Zago, la bandiera di guerra.\nIn campo sportivo la Scuola militare aeronautica \"Giulio Douhet\" si \u00e8 aggiudicata nel 2009, a soli tre anni dalla sua fondazione, la quarta edizione dei Giochi Sportivi Interscuole Militari\n,con ricorrenza biennale che prevede la partecipazione dei migliori atleti delle quattro scuole militari italiane, svoltisi dal 6 all'8 marzo 2009 nella citt\u00e0 di Firenze. Annualmente la scuola partecipa a varie manifestazioni sportive, agonistiche e non, tra le quali spiccano i Giochi Sportivi Studenteschi, a cui partecipano tutte le scuole della provincia di Firenze, dove il 14 maggio 2010 presso lo stadio Luigi Ridolfi di Firenze, in occasione della finale provinciale di atletica leggera categoria Juniores, ha conquistato il primo posto nella classifica provinciale maschile per istituti dopo aver raccolto lusinghieri risultati individuali come sette medaglie su otto gare individuali, ripartite in quattro medaglie d'argento (nei 100 m, nei 1000 m piani, nel salto in alto e nel getto del peso), tre medaglie di bronzo (nei 110 metri ostacoli, nei 300 metri piani e nel salto in lungo), a cui va sommato il primo posto nella staffetta 4x100 metri piani..\nNel 2014 la squadra femminile di atletica si classifica al primo posto nella competizione di corsa campestre prima a livello provinciale, poi regionale, qualificandosi di conseguenza per la fase nazionale per la prima volta nella storia della Scuola Douhet. Lo stesso risultato \u00e8 conseguito nuovamente nel 2016.\nNel novembre del 2008 si \u00e8 avviato un dibattito presso il Senato della Repubblica 4\u00aa Commissione difesa, per far riservare una percentuale di posti nei concorsi per le accademie militari ai diplomati nelle scuole militari e nel gennaio 2009 \u00e8 stato decretato che a partire dal concorso del 2009, gli allievi della scuola militare hanno una percentuale del 20% di posti riservati sul numero di posti previsto per ogni ruolo per l'Accademia Aeronautica di Pozzuoli, mentre hanno il 10% dei posti per l'esercito per l'Accademia Militare di Modena insieme agli allievi del Morosini, il 10% dell'Accademia Navale di Livorno insieme agli allievi delle scuole militari dell'Esercito e concorrono con le altre scuole militari italiane per la riserva del 30% per il concorso allievi ufficiali dei Carabinieri.\nA partire dall'anno scolastico 2009/2010 con il \"Corso Dardo\" sonno ammessi alla Scuola anche cittadini di sesso femminile. Nel corso della V edizione dei Giochi Sportivi Interscuole Militari tenutisi a febbraio 2011 a Venezia si \u00e8 classificata terza vincendo per la seconda volta consecutiva il trofeo di atletica leggera (Firenze 2009, Venezia 2011) e per la terza volta consecutiva la staffetta 4 x 50\u00a0m stile libero di nuoto (Milano 2007, Firenze 2009, Venezia 2011)\nLa Scuola militare aeronautica \"Giulio Douhet\" si \u00e8 aggiudicata nel 2017 l'ottava edizione dei Giochi Sportivi Interscuole Militari svoltisi nella citt\u00e0 di Firenze, conquistando - come ormai di consuetudine - la coppa di Atletica.\nAttualmente vanta nel suo palmares due edizioni vinte al pari delle altre tre scuole militari italiane, eccetto la Scuola Navale Militare \"Francesco Morosini\", la quale ha vinto tre edizioni.\nPersonale.\nGli allievi contraggono una ferma volontaria di tre anni nell'Aeronautica Militare al compimento del 16\u00ba anno di et\u00e0 e svolgono attivit\u00e0 aeronautiche e militari per favorire un loro futuro eventuale inserimento in servizio permanente effettivo nelle Forze armate italiane, proseguendo gli studi presso l'Accademia Aeronautica in special modo.\nL'accesso avviene tramite concorso pubblico bandito ogni anno e rivolto a cittadini italiani di entrambi i sessi che abbiano compiuto 15 anni entro la fine dell'anno precedente, che non abbiano superato il 17\u00b0 e che siano in grado di conseguire alla fine dell'anno scolastico in corso l'idoneit\u00e0 all'ammissione al 1\u00b0 liceo classico o al 3\u00b0 liceo scientifico, negli ultimi anni si pu\u00f2 accedere anche da un 2\u00ba anno da qualsiasi altro indirizzo, attraverso un esame. Non saranno, pertanto, ammessi a concorrere i giovani che hanno conseguito detta idoneit\u00e0 al termine di anni scolastici precedenti.\nAttivit\u00e0.\nOgni allievo possiede il proprio spadino, emblema dei cadetti militari di ogni forza armata italiana che, assieme alle stellette, simbolo del militare, li contraddistingue dai loro coetanei civili.\nI corsi di studio includono l'istruzione formale militare che permetter\u00e0 agli allievi di partecipare alla parata del 2 giugno in occasione della Festa della Repubblica Italiana sui Fori Imperiali a Roma, nonch\u00e9 alle molteplici cerimonie distribuite durante tutto l'anno a Firenze e non. Tra queste la cerimonia pi\u00f9 importante \u00e8 il Giuramento solenne di fedelt\u00e0 alla Repubblica Italiana che si celebra solitamente durante il primo anno di corso nei mesi di aprile-maggio sul Piazzale Bandiera dell'Istituto di Scienze Militari Aeronautiche.\nNel corso dei tre anni vengono effettuate inoltre visite ai reparti operativi dell'Aeronautica Militare tra i quali al primo anno spiccano la 46\u00aa Aerobrigata di Pisa, dotata dei cargo C-27 Spartan e C-130 Hercules, e il 4\u00ba Stormo di Grosseto, dotato dei caccia Eurofighter Typhoon. Nel corso del terzo anno di studi viene effettuato un viaggio di istruzione, pi\u00f9 lungo delle normali visite presso basi militari, che pu\u00f2 essere diretto verso l'estero, ad esempio come quello in Grecia nel 2010 del Corso Astro al duplice scopo di rafforzare i legami tra l'Aeronautica Militare Italiana e l'Aeronautica Militare Ellenica (In greco, \u0395\u03bb\u03bb\u03b7\u03bd\u03b9\u03ba\u03ae \u03a0\u03bf\u03bb\u03b5\u03bc\u03b9\u03ba\u03ae \u0391\u03b5\u03c1\u03bf\u03c0\u03bf\u03c1\u03af\u03b1) ed espandere gli orizzonti culturali degli allievi all'ultimo anno di frequenza.\nPer perfezionare le tecniche di sopravvivenza i primi due anni gli allievi partecipano ad un campo invernale, nell'area del Monte Terminillo, e al termine del secondo anno di corso partecipano anche ad un campo estivo, di norma presso l'aeroporto di Alghero. Parimenti al termine del primo e del secondo anno scolastico gli allievi partecipano ad attivit\u00e0 finalizzate alla familiarizzazione con il volo, mentre durante l'anno ricevono insegnamenti di carattere militare riguardanti il Testo Unico dell'Ordinamento militare contenente il vecchio RDM, regolamento di disciplina militare, il CPM, codice penale militare, nonch\u00e9 lezioni di educazione civica quali l'organizzazione dello Stato e della Difesa. Per assicurare l'attivit\u00e0 aeronautica, viene svolta annualmente attivit\u00e0 di volo su aliante presso l'Aeroporto Militare Barbieri di Guidonia in provincia di Roma.\nNell'arco dei tre anni ogni allievo deve conseguire (qualora non ancora posseduti) la certificazione ECDL full (European Computer Driving Licence), la patente europea per l'uso del computer previo il superamento di tutti i 7 moduli che lo compongono, nonch\u00e9 la certificazione internazionale PET (Preliminary English Test) oppure FCE (First Certificate in English), riguardante la conoscenza della lingua inglese.\nGiornata tipo dell'allievo.\nGli allievi vivono presso la Scuola da un giorno variabile dal 1\u00ba al 7 di settembre (per il primo corso, altres\u00ec dal 10 di settembre per secondo e terzo corso) al 10 giugno, a parte le vacanze scolastiche, le libere uscite, i corsi di sopravvivenza, i viaggi di istruzione ed i permessi a casa.\nAlle 06:30 (la domenica alle 07.45) suona la sveglia e l'allievo deve prepararsi rapidamente, facendo il cubo degli effetti letterecci e svolgendo le pratiche di igiene personale (la prima adunata di norma \u00e8 alle ore 06:45).Dopo la cerimonia dell'alzabandiera sul Piazzale Bandiera (che avviene intorno alle 7:05) e la colazione a mensa (7:15-7:25), gli allievi raggiungono le aule ubicate nella Palazzina Italia dove seguono ogni mattina dal luned\u00ec al sabato le lezioni curricolari impartite da docenti civili. Le lezioni iniziano alle 7:40 e sono articolate in 6 ore da 50 minuti. Al termine delle lezioni (ore 13.15), dopo la cerimonia lettura comunicazioni, c'\u00e8 il pranzo, a volte un altro paio di ore scolastiche, le attivit\u00e0 extra-curricolari come sport, istruzione formale, conferenze, visite guidate e tra le 17 e 20 lo studio pomeridiano.\nAlle 22:30 quando suona il silenzio (il sabato alle 23:30), si dorme e si chiude cos\u00ec la giornata.\nI corsi.\nOgni anno viene incorporato un nuovo corso, formato solitamente da 45 allievi, che manterr\u00e0 la denominazione di \"Primo Corso\" fino al giorno del giuramento solenne alla Repubblica Italiana quando verr\u00e0 battezzato con un nome che lo accompagner\u00e0 per tutta la durata degli studi come \"Astro\", \"Bora\", \"Crono\", \"Dardo\". Ad ogni corso viene assegnato un colore caratteristico ruotando tra i quattro colori presenti nello stemma araldico dell'Aeronautica Militare ossia il giallo, il rosso, il verde e il blu. Di conseguenza il corso \"Astro\" \u00e8 contraddistinto dal giallo, il \"Bora\" dal rosso, il \"Crono\" dal verde, il \"Dardo\" dal blu e con lo stesso ordine l'assegnazione sar\u00e0 ripetuta per i corsi successivi.\nElenco dei corsi con i relativi motti.\nSono stati gi\u00e0 scelti i nomi per i corsi successivi fino al completamento delle lettere dell'alfabeto. Essi sono: Taurus, Ursa, Vega e Zenit.\nSelezioni.\nNei mesi di Febbraio-Marzo di ogni anno viene pubblicato di norma il bando di concorso per l'accesso alla Scuola e i primi di maggio si svolgono le preselezioni attraverso la prova scritta di selezione culturale (questionario con 60 domande a risposta multipla sulle materie curricolari del liceo classico e del liceo scientifico) presso l'Aeroporto Militare Barbieri di Guidonia (RM) e gli accertamenti psicofisici presso l'Istituto Medico Legale \"Di Loreto\" a Roma in via Pietro Gobetti n\u00b02 (nei pressi di Palazzo Aeronautica).\nSaranno considerati idonei alla suddetta prova scritta di selezione culturale i candidati che avranno riportato un punteggio totale non inferiore a 30/60 e che avranno risposto correttamente almeno al 50% delle domande relative alle materie che, tra quelle oggetto di valutazione sono ritenute fondamentali per il corso di studi prescelto ovvero:\na) italiano, latino e greco per il liceo classico;\nb) italiano, matematica e scienze per il liceo scientifico.\nIl punteggio riportato nella prova, espresso in sessantesimi, sar\u00e0 utile ai fini della formazione delle graduatorie di cui al e sar\u00e0 affisso all'albo del Centro di selezione di Guidonia. Tale pubblicazione avr\u00e0 valore di notifica a tutti gli effetti e per tutti i concorrenti. Saranno convocati a sostenere le ulteriori prove del concorso i candidati risultati idonei classificatisi nelle predette graduatorie entro i seguenti limiti numerici:\na) i primi 80 (relativamente al concorso 2011-2012) per il liceo classico;\nb) i primi 80 (relativamente al concorso 2011-2012) per il liceo scientifico.\nA tali prove saranno, anche, ammessi i candidati che nella rispettiva graduatoria avranno riportato lo stesso punteggio del candidato risultato idoneo classificatosi all'ultimo posto utile per l'ammissione alle successive prove.\nDurante la seconda met\u00e0 del mese di giugno i candidati idonei parteciperanno a un tirocinio all'interno della Scuola, o in altra sede, di circa 5 giorni dove dovranno attenersi alle norme disciplinari di vita interna della Scuola previste per gli allievi della Scuola militare aeronautica \u201cGiulio Douhet\u201d e fruiranno di vitto e alloggio offerto dall'Amministrazione. Nel corso del suddetto periodo i concorrenti affronteranno gli accertamenti attitudinali e le prove fisiche previste dal concorso ossia 800 m piani, 100 m piani e flessioni addominali.\nLe attivit\u00e0 svolte durante il tirocinio saranno finalizzate ad accertare il possesso dei requisiti necessari ad assicurare un soddisfacente e proficuo inserimento nella vita e nelle attivit\u00e0 della Scuola militare aeronautica, con particolare riferimento al possesso delle seguenti qualit\u00e0:\n1) inclinazione ed adattabilit\u00e0 alla vita della Scuola militare aeronautica in termini di motivazione, senso della disciplina e capacit\u00e0 d'integrazione;\n2) fluidit\u00e0 di espressione, rapidit\u00e0 ed efficacia dei processi cognitivi;\n3) attitudine per le attivit\u00e0 specifiche riferite al peculiare contesto e predisposizione allo studio;\n4) efficienza fisica compatibile con le attivit\u00e0 della Scuola militare aeronautica.\nI candidati risultati idonei nella prova scritta di selezione culturale, negli accertamenti psicofisici e nell'accertamento attitudinale e che avranno conseguito l'ammissione alla classe superiore saranno iscritti in due distinte graduatorie, una per gli aspiranti al liceo classico ed una per gli aspiranti al liceo scientifico, nell'ordine determinato dalla somma del\npunteggio conseguito nella prova scritta di selezione culturale e dalla media dei voti, riportata in sessantesimi, conseguiti in sede di valutazione/i intermedia/e e finale relative all'anno scolastico in cui hanno ottenuto l'ammissione alla prima classe del liceo classico o alla terza classe del liceo scientifico (escluso il voto relativo alla religione)."}
{"id": "1001206", "revid": "818832", "url": "https://it.wikipedia.org/wiki?curid=1001206", "title": "Jacopo Baccarini", "text": "Fu un pittore del periodo barocco, ma proveniente come impostazione pittorica dalla scuola lombarda. Fu allievo e discepolo di Orazio Talami. A Reggio, ricordiamo la sua \"Riposo durante il volo in Egitto\" e la \"Morte di San Alessio\", oggi conservate presso la chiesa di San Filippo. Fu noto anche come Jacopo da Reggio."}
{"id": "1001207", "revid": "767487", "url": "https://it.wikipedia.org/wiki?curid=1001207", "title": "Nick McCarthy", "text": "Biografia.\nDa piccolo si trasferisce nella citt\u00e0 tedesca Rosenheim, citt\u00e0 che \"vanta\" il maggior numero di morti per droga in Baviera. Nick trascorre la sua adolescenza divertendosi a fare dei giri su auto rubate, che poi -a detta sua- restituiva ai proprietari. Questa vera e propria mania per le auto gli ha procurato il gradito nomignolo di \"Nick McCar-Thief\".\nA questa vita da ladruncolo si affianca quella di artista. Nick, sin dalla pi\u00f9 tenera et\u00e0, inizia a studiare musica classica, imparando a suonare il basso elettrico, il violoncello e il liuto arabo. Successivamente diventa un membro di una band chiamata Embryo, dal 1999 fino al 2002. Con gli Embryo, che mescolavano jazz, rock e musica etnica, ha suonato dovunque, effettuando persino due tour in Marocco.\nNel 2002 lascia la band per trasferirsi in Scozia a Glasgow su consiglio dei suoi amici: \"\u00e8 un posto divertente, vi circola buona musica ed \u00e8 un importante centro culturale\". Nick si ritrova senza casa e senza lavoro in una citt\u00e0 sconosciuta, fino a quando ad una festa non incontra Alex Kapranos, con cui fonder\u00e0 la band che lo ha portato al successo.\nNick lascia i Franz Ferdinand nel luglio del 2016 per dedicarsi completamente alla sua giovane famiglia e al suo progetto alternativo, i Box Codax, gruppo fondato nel 2003 con la moglie Manuela Gernedei e l'amico di lunga data Alexander Ragnew."}
{"id": "1001210", "revid": "1318658", "url": "https://it.wikipedia.org/wiki?curid=1001210", "title": "Castelli di Augustusburg e Falkenlust", "text": "I castelli di Augustusburg e Falkenlust si trovano nella citt\u00e0 tedesca di Br\u00fchl, nella Renania Settentrionale-Vestfalia.\nIl castello di Augustusburg sorge nella parte orientale della citt\u00e0 ed \u00e8 collegato al casino di caccia Falkenlust da un viale che attraversa il vasto parco del castello con preziosi giardini alla francese.\nRappresentano uno dei pi\u00f9 importanti esempi dell'architettura barocca e rococ\u00f2 della Germania, tanto che nel 1984 sono stati inseriti nell'elenco dei Patrimoni dell'umanit\u00e0 dell'UNESCO.\nStoria.\nGi\u00e0 nel XII, secolo gli arcivescovi di Colonia possedevano un maniero con riserva di caccia. Nel 1284, l'arcivescovo Siegfried von Westerburg fece costruire un castello con fossato come fortezza contro le insurrezioni della citt\u00e0 di Colonia, completata nel 1298. L'arcivescovo Walram von J\u00fclich lo rinforz\u00f2. In seguito divenne la sede degli ufficiali giudiziari della Curia fino al 1689, quando fu fatto saltare in aria dai francesi durante la Guerra di successione del Palatinato.\nI due palazzi vennero costruiti agli inizi del XVIII secolo su ordine di Clemente Augusto di Baviera, membro della famiglia Wittelsbach e principe elettore dell'Arcivescovato di Colonia.\nVerso la fine della seconda guerra mondiale, i castelli furono danneggiati. Gi\u00e0 nel 1946 iniziarono i lavori di restauro e dal 1949 al 1996, il Presidente della Repubblica Federale Tedesca tenne i ricevimenti di Stato nel castello Augustusburg.\nAugustusburg.\nNel 1723, Clemente Augusto di Baviera Wittelsbach successe a suo zio Giuseppe Clemente di Baviera come arcivescovo di Colonia. Nel 1725 inizi\u00f2 i lavori di ricostruzione del castello sotto la direzione dell'architetto vestfalico Johann Conrad Schlaun. Venne eretto sulle fondamenta del precedente edificio, infatti gli assi delle finestre delle ali laterali non appaiono completamente simmetrici, poich\u00e9 la larghezza del castello coincide in questo punto con l'edificio pi\u00f9 vecchio.\nIl castello, coperto da grande tetto mansardato rivestito da tegole, presenta tre ali disposte a ferro di cavallo che racchiude una corte d'onore. \u00c8 disposto lungo l'asse est-ovest. La corte si apre a est, di fronte al viale d'ingresso, e le facciate delle testate delle ali gemelle sono ritenute tra le opere pi\u00f9 significative del barocco tedesco. \nOltre la corte, la facciata occidentale d\u00e0 su un secondo cortile aperto sulla citt\u00e0. Dall'ala meridionale si sviluppano i giardini.\nDal 1728 intervenne nel cantiere l'architetto di corte di Monaco, Fran\u00e7ois de Cuvilli\u00e9s il Vecchio, che progett\u00f2 le facciate e l'infilata di stanze in stile rococ\u00f2 e costru\u00ec il lato ovest con i tratti della galleria. Tra il 1740 e il 1746, il grande architetto Balthasar Neumann realizz\u00f2 lo scalone d'onore, considerata una delle principali creazioni del rococ\u00f2 tedesco. Johann Heinrich Roth complet\u00f2 i lavori interni.\nAl piano terra dell'ala sud si trovano gli appartamenti del principe-vescovo, che si aprono sul giardino alla francese. \nNelle immediate vicinanze sorge la chiesa di Santa Maria degli Angeli, originaria del 1493 e gi\u00e0 appartenente a un convento francescano. Nel 1735 venne ridisegnata come chiesa di corte da Balthasar Neumann che vi realizz\u00f2 anche l'imponente altare maggiore, e successivamente collegata al castello da un lungo porticato e aranciera.\nIl castello Augustusburg, concepito come un puro castello di caccia e residenza estiva, fu abitato come tale solo dalle quattro alle sei settimane all'anno dal principe elettore. Le residenze principali a quel tempo erano il Palazzo elettorale e il Castello di Poppelsdorf a Bonn.\nScalone d'onore.\nTra il 1740 e il 1746, il grande architetto Balthasar Neumann realizz\u00f2 lo scalone d'onore, considerata una delle principali creazioni del rococ\u00f2 tedesco.\nDue sale, una al pianterreno e una al primo piano sono collegate da scale e pianerottoli tutti iscritti all'interno di un alto e ampio vano, come nell'esempio del Castello di Schlei\u00dfheim realizzato da Enrico Zuccalli per Massimiliano II Emanuele di Baviera, padre dell'arcivescovo Clemente Augusto.\nTutto lo spazio \u00e8 ornato da ricchissimi stucchi e marmi gialli e verdi, colonne di diaspro, statue e cariatidi. L'intera decorazione dello scalone inneggia alla \"Gloria della casa Wittelsbach\", culminante con il grande affresco del soffitto raffigurante \"Clemente Augusto in Gloria\", opera di Carlo Carlone. Gli stucchi si devono a Giuseppe Artario, Carlo Pietro Morsegno e Joseph Anton Brillie. La scala, danneggiata durante la seconda guerra mondiale, \u00e8 stata restaurata con l'aiuto di restauratori polacchi.\nFalkenlust.\nL'edificio venne costruito come casino di caccia col falcone, fra il 1729 e il 1740 da Fran\u00e7ois de Cuvilli\u00e9s il Vecchio in contemporanea dell'Amalienburg di Monaco di Baviera, con il quale presenta diverse affinit\u00e0 fra cui la planimetria.\nIl padiglione si erge su due piani con tetto mansardato al di sopra del quale si apre una terrazza di osservazione. Sulla facciata verso il viale che lo unisce a Augustusburg, \u00e8 fiancheggiato da due annessi pi\u00f9 bassi. Una griglia di ferro battuto separa il complesso dal paesaggio aperto. La facciata posteriore, con erker centrale, dava sull'area di caccia originariamente non ordinata. Oggi, questa visione \u00e8 cambiata a causa delle costruzione e dalla coltura dei seminativi.\nAll'interno lo spazio \u00e8 incentrato sull'asse centrale, ove si trova un'anticamera che conduce a un salone. Nella parte meridionale del castello c'\u00e8 la tromba delle scale, decorata con maioliche olandesi; al soffitto \u00e8 l'affresco con \"Scene di Falconeria\" opera del francese Stephan Laurent Delarocque (1645-1742). Nella sala da pranzo sopra il camino si trova il ritratto a grandezza naturale del principe elettore Carlo VII di Baviera, il fratello di Clemente Augusto e futuro imperatore del Sacro Romano Impero.\nNel 1730 l'architetto francese Pierre Laporterie eresse nel parco una cappella ottagonale dalla ricca decorazione fatta da sassi, rocce e conchiglie nello stile di una grotta.\nIl castello appartenne dal 1832 al 1960 alla famiglia imprenditoriale locale dei Giesler. Successivamente, divenne propriet\u00e0 dello stato della Renania Settentrionale-Vestfalia.\nGiardini.\nIl giardino barocco venne progettato nel 1728 da Dominique Girard, allievo del grande Andr\u00e9 Le N\u00f4tre, sui modelli classici del giardino alla francese. Grazie ad un accurato restauro e cura oggi \u00e8 uno dei giardini pi\u00f9 autentici del XVIII secolo in Europa.\nTuttavia i giardini non si sviluppano, come sovente, nel senso assiale della facciata principale est-ovest, ma perpendicolare, davanti al fronte sud. Qui la prospettiva inizia con due parterre simmetrici attraversano un grande specchio d'acqua, un bacino e terminano verso la foresta. Tutt'intorno si aprono diversi boschetti triangolari e di fronte all'orangerie, un \"Giardino Segreto\".\nNella zona della foresta del parco del castello, c'era un esotico padiglione cinese eretto nel 1747; dovette essere demolito nel 1822, quando il giardino barocco venne ridisegnato in un giardino all'inglese da Peter Joseph Lenn\u00e9.\nI tentativi di ricostruzione della pianta originale furono difficili ma il parterre principale venne ricostruito negli anni 1933-35 sotto la direzione di Georg Potente che si rifece ai piani originali del 1728. Ulteriori restauri e lavori di ricostruzione si sono attuati dopo la seconda guerra mondiale, in particolare a partire dal 1983."}
{"id": "1001212", "revid": "1372005", "url": "https://it.wikipedia.org/wiki?curid=1001212", "title": "Joscelin III di Edessa", "text": "Figlio di Joscelin II di Edessa e di sua moglie Beatrice, eredit\u00f2 il titolo di Conte di Edessa da suo padre, nonostante Edessa fosse stata conquistata nel 1144 e ci\u00f2 che ne rimaneva (Signoria di Turbessel) fosse stato venduto anni prima di ereditarne il titolo.\nJoscelin visse a corte del Regno di Gerusalemme e si adoper\u00f2 per ottenere una vasta estensione di territorio intorno ad Acri al fine di ripristinare un suo feudo, soprannominato \"Seigneurie di Joscelin\". Sua sorella Agnese di Courtenay era stata consorte del sovrano di Gerusalemme Amalrico I, prima di ereditare il trono di Gerusalemme, e madre di Baldovino IV e di Sibilla.\nNel 1164 Joscelin venne fatto prigioniero da Nur ad-Din a seguito della sconfitta subita alla battaglia di Harim.\nVenne liberato nel 1176 grazie al riscatto pagato da sua sorella Sibilla per l'ammontare di 50.000 dinari, in parte presi dal tesoro reale.\nSuo nipote Baldovino IV lo nomin\u00f2 siniscalco di Gerusalemme e dovette affrontare l'ostilit\u00e0 dei parenti da parte di padre di Baldovino, capeggiati da Raimondo III di Tripoli.\nNel 1180 venne inviato in qualit\u00e0 di ambasciatore presso l'Impero Bizantino, a seguito della promessa di matrimonio di Isabella di Gerusalemme (sorellastra di Baldovino) a Humphrey IV di Toron quello stesso anno, i possedimenti dei Toron passarono alla corona di Gerusalemme, in cambio di una forte di denaro. Parte di questi possedimenti, in particolare \"Castel Neuf\", vennero assegnati da Baldovino a Joscelin.\nNel 1185 Joscelin divenne tutore del suo giovane nipote Baldovino V sotto la reggenza di Raimondo III di Tripoli. L'assegnazione di Joscelin come garante di Baldovino V da parte di Raimondo III era motivata dal fatto che quest'ultimo voleva evitare ogni possibile sospetto su di lui nel caso della possibile morte del fanciullo, cagionevole di salute.\nAl contrario Joscelin, in quanto parente da parte di madre del fanciullo, non avrebbe avuto alcun interesse alla morte del ragazzo, al contrario aveva interesse alla sua buona salute.\nA dare manforte a Joscelin nel suo compito giunse dall'Europa il nonno paterno del fanciullo, Guglielmo V del Monferrato; tuttavia, nonostante le loro cure, Baldovino mor\u00ec ad Acri nel 1186 ed ai due tutori non rest\u00f2 che scortarne la bara fino a Gerusalemme.\nNel frattempo Raimondo si era recato a Nablus per organizzare un colpo di mano con l'aiuto di Baliano di Ibelin con lo scopo di insediare Isabella di Gerusalemme come legittima erede al trono.\nTuttavia il suo tentativo fall\u00ec e Sibilla venne incoronata regina di Gerusalemme insieme al suo consorte Guido di Lusignano, segnando con la loro catastrofica reggenza la fine del regno cristiano di Gerusalemme.\nDurante la battaglia di Hattin Joscelin guid\u00f2 la retroguardia dello schieramento cristiano insieme a Baliano di Ibelin ed entrambi riuscirono a scampare al massacro rifugiandosi a Tiro, mentre tutti i suoi possedimenti venivano requisiti da Saladino.\nIn seguito Joscelin si un\u00ec all'assedio di San Giovanni d'Acri durante la Terza crociata, l'ultima testimonianza della sua presenza risale ad una carica da lui capitanata il 25 ottobre 1190 dopo la morte di Sibilla di Gerusalemme. Esistono grosse probabilit\u00e0 che egli sia caduto durante l'assedio.\nLe terre che possedeva in Gerusalemme, la cosiddetta \"Seigneurie di Joscelin\", furono vendute dalle sue figlie, nel 1220, al quarto Gran Maestro dei Cavalieri Teutonici, Ermanno di Salza."}
{"id": "1001215", "revid": "1005847", "url": "https://it.wikipedia.org/wiki?curid=1001215", "title": "Idel-Ural", "text": "L'Idel-Ural \u00e8 una regione storica dell'Europa orientale, appartenente alla Russia. Il nome significa \"Volga-Urali\" in lingua tatara. La variante russa utilizzata frequentemente \u00e8 \"Volgo-Uralye\".\nIl termine Idel-Ural \u00e8 spesso utilizzato per riferirsi a sei repubbliche della Russia di questa regione: Baschiria, Ciuvascia, Mari El, Mordovia, Tatarstan, Udmurtia, specialmente nella letteratura di lingua tatara.\nPrima dell'assorbimento da parte della Moscovia del XVI secolo, la regione appartenne ai Kazari, alla Bulgaria del Volga, all'Khanato dell'Orda d'Oro e al Khanato di Kazan.\nTra i festival tradizionali si ricorda il Sabantuy."}
{"id": "1001217", "revid": "267975", "url": "https://it.wikipedia.org/wiki?curid=1001217", "title": "Santa Maria del Sole", "text": ""}
{"id": "1001219", "revid": "34928", "url": "https://it.wikipedia.org/wiki?curid=1001219", "title": "Melanoderma", "text": ""}
{"id": "1001223", "revid": "126257", "url": "https://it.wikipedia.org/wiki?curid=1001223", "title": "Porta Genova", "text": "Porta Genova \u00e8 una delle cinque porte pi\u00f9 recenti di Milano, ricavata lungo i bastioni spagnoli, oggi demoliti.\nStoria.\nRicavata all'interno dei Bastioni, venne aperta intorno al 1870 per consentire un'agevole comunicazione diretta fra la citt\u00e0 e la nuova stazione ferroviaria di Porta Ticinese, dal 1923 rinominata Porta Genova, servita dai treni della linea Milano-Mortara.\nPosta a sud-ovest della citt\u00e0, conserva i caselli daziari (1873-1876), sorgendo al centro di piazzale Cantore, allo sbocco di corso Genova.\nCaratteristiche.\nLa porta si costituisce dei due caselli daziari del Nazari (realizzati in stile eclettico fra il 1873 e il 1876), ricavati nel vasto piazzale che oggi porta il nome di piazzale Cantore."}
{"id": "1001225", "revid": "767487", "url": "https://it.wikipedia.org/wiki?curid=1001225", "title": "Disponibilit\u00e0 giuridica", "text": "Nel linguaggio giuridico, per disponibilit\u00e0 giuridica si intende il diritto di disporre, ossia di utilizzare in senso giuridico il bene. Tale diritto si concretizza nella possibilit\u00e0, per il titolare del diritto, di alienare il bene in questione, o di costituire sul bene stesso diritti reali minori (o di godimento).\nIn Italia, l'articolo 832 del codice civile, che definisce il contenuto del diritto di propriet\u00e0, stabilisce che il proprietario ha il diritto di disporre delle cose in modo pieno ed esclusivo, con le limitazioni previste dalla legge."}
{"id": "1001235", "revid": "2039709", "url": "https://it.wikipedia.org/wiki?curid=1001235", "title": "Codice PIN", "text": "Il codice PIN (dall'acronimo inglese personal identification number, cio\u00e8 numero di identificazione personale) \u00e8 una sequenza di caratteri numerici usata solitamente per verificare che la persona che utilizza un dispositivo, ad esempio un telefono cellulare o un servizio, quale un prelievo con carta di debito, sia effettivamente autorizzata a compiere quella operazione in quanto proprietaria del dispositivo.\nOrigini e invenzioni.\nA inventare il PIN fu lo scozzese James Goodfellow, che adott\u00f2 un numero di quattro cifre poich\u00e9 era la pi\u00f9 lunga sequenza che riuscisse a ricordare sua moglie Caroline, anche se poi la sua invenzione venne utilizzata da John Sheperd-Barron, nel 1967, nelle Automated Teller Machine (ATM).\nAmbito telefonia cellulare.\nSolitamente questo codice si trova riportato in un apposito spazio nella confezione della carta SIM, ma pu\u00f2 essere reperito anche tramite i call center del proprio operatore telefonico. Ogni SIM viene realizzata con un proprio PIN, che pu\u00f2 successivamente essere modificato.\nEsso \u00e8 costituito da un codice numerico (composto da un numero di cifre variabile da 4 a 8, generalmente sono 4) che il telefono chiede di digitare al momento dell'accensione perch\u00e9 la SIM consenta all'apparecchio di autenticarsi per la registrazione in rete ed essere utilizzato. Se viene digitato un codice PIN errato per 3 volte di seguito, la SIM card si \"autodifende\" bloccandosi parzialmente e non consentendo al telefono di entrare in rete, ovvero di funzionare come tale: in tal caso occorrer\u00e0 fare ricorso al codice PUK (composto da 8 cifre e non modificabile) per riguadagnarne la funzionalit\u00e0. Se poi si digita per 10 volte un codice PUK errato, la SIM si blocca del tutto e l'unico sistema per utilizzare ancora il telefono \u00e8 cambiare SIM.\n\u00c8 possibile disabilitare la richiesta del codice PIN all'accensione del cellulare, per maggiore praticit\u00e0. Tale operazione, tuttavia, aumenta il rischio di utilizzi non autorizzati.\nAmbito Bancomat.\nUn altro uso che viene fatto del codice PIN \u00e8 quello legato all'utilizzo dei sistemi Bancomat. La stringa che memorizza il codice PIN (solitamente composto di 5 cifre) all'interno del sistema \u00e8 criptata, e dopo tre tentativi di digitazione del codice in cui si digita un numero errato la carta viene ritirata dallo sportello ed il servizio viene sospeso in via cautelativa.\nIn genere, nei casi di \"clonazione\" di una carta Bancomat, per appropriarsi del codice PIN vengono utilizzate delle micro-telecamere che riprendono la digitazione del codice segreto tramite la tastiera dello sportello. Per questo motivo \u00e8 sempre consigliabile schermare la mano che sta digitando il codice con l'altra mano o con un oggetto.\nAltri utilizzi.\nNel tempo si sono aggiunti altri utilizzi del PIN. Ad esempio:"}
{"id": "1001236", "revid": "1504506", "url": "https://it.wikipedia.org/wiki?curid=1001236", "title": "Strofadi", "text": "Le Strofadi o Strivali in greco moderno, sono due piccole isole greche del mar Ionio in un gruppo di 35 scogli: Arpia a nord, e Stamfani, la maggiore, a sud, entrambe situate a 32 miglia a sud dell'isola di Zante.A volte i venti tempestosi hanno prevalso sull'isola, sotto forma di un tornado, che gli antichi identificavano con la frase \"\u03c3\u03c4\u03c1\u03bf\u03c6\u03ac\u03b4\u03b5\u03c2 \u03ac\u03b5\u03bb\u03bb\u03b1\u03b9\". In questo modo furono chiamati Strofades, come confermato dai nomi dei due venti principali, il nord (Ziti) e il sud (Kalai) della mitologia greca.\nUn monastero risalente al Duecento domina l'isola maggiore, pi\u00f9 fertile, dotata di coltivazioni e di una sorgente d'acqua. Il massiccio monastero fortificato include alcuni ambienti di servizio, un frantoio e una piccola chiesa dedicata alla Beatissima Madre di Dio, costruita su richiesta della principessa bizantina Irene, figlia dell\u2019imperatore di Nicea, che in queste isolette si salv\u00f2 da un naufragio. Il Monastero fu costruito per ospitare numerosi monaci, ma attualmente vi vive solo un monaco eremita.\nQuesto monastero \u00e8 una fortezza che ha resistito al tempo, alla natura, ed ai pirati che lo assaltarono e saccheggiarono plurime volte, ma adesso presenta i primi segni di cedimento con crepe e muri rovinati dall\u2019usura del tempo. Ai lati del portone di ingresso sono collocati due cannoni, residuo dell'antica dotazione di difesa.\nSu queste isole quasi disabitate nidificano molte specie di uccelli migratori per cui sono state definite aree protette.\nNel libro terzo dell'Eneide, Virgilio racconta dell'incontro fra Troiani fuggiti dalla loro citt\u00e0, sotto la guida di Enea, e le Arpie che mal sopportano il loro arrivo. Celeno, il loro capo profetizza infatti nuove sventure ad Enea.\nBibliografia\n\u039a\u03bf\u03c5\u03c4\u03b5\u03bb\u03ac\u03ba\u03b7\u03c2 \u03a7\u03b1\u03c1., \"\u0397 \u00ab\u039f\u03b4\u03cd\u03c3\u03c3\u03b5\u03b9\u03b1\u00bb \u03c4\u03bf\u03c5 \u039f\u03bc\u03ae\u03c1\u03bf\u03c5 \u03c7\u03c9\u03c1\u03af\u03c2 \u039b\u03b1\u03b9\u03c3\u03c4\u03c1\u03c5\u03b3\u03cc\u03bd\u03b5\u03c2 \u03ba\u03b1\u03b9 \u03c4\u03ad\u03c1\u03b1\u03c4\u03b1\". \"\u039c\u03b9\u03b1 \u03bd\u03ad\u03b1 \u03c0\u03c1\u03bf\u03c3\u03ad\u03b3\u03b3\u03b9\u03c3\u03b7 \u03b3\u03b9\u03b1 \u03c4\u03b7\u03bd \u03b1\u03bd\u03b8\u03c1\u03c9\u03c0\u03bf\u03b3\u03b5\u03c9\u03b3\u03c1\u03b1\u03c6\u03af\u03b1 \u03c4\u03b7\u03c2 \u039c\u03b5\u03c3\u03bf\u03b3\u03b5\u03af\u03bf\u03c5\", \u0391\u03b8\u03ae\u03bd\u03b1 30 \u0394\u03b5\u03ba. 2019, \u03c3\u03b5\u03bb. 235-236.\n\u039a\u03bf\u03c5\u03c4\u03b5\u03bb\u03ac\u03ba\u03b7\u03c2 \u03a7\u03b1\u03c1., \u03a0\u03b1\u03bd\u03b1\u03b3\u03b9\u03ac \u00ab\u0397 \u03a0\u03ac\u03bd\u03c4\u03c9\u03bd \u03a7\u03b1\u03c1\u03ac\u00bb \u03c4\u03c9\u03bd \u03a3\u03c4\u03c1\u03bf\u03c6\u03ac\u03b4\u03c9\u03bd. \u0388\u03bd\u03b1 \u03b5\u03b9\u03ba\u03bf\u03bd\u03bf\u03b3\u03c1\u03b1\u03c6\u03b9\u03ba\u03cc \u03c0\u03b1\u03c1\u03ac\u03bb\u03bb\u03b7\u03bb\u03bf \u03c3\u03c4\u03b7\u03bd \u03a0\u03ac\u03c4\u03bc\u03bf, \"\u0394\u03c9\u03b4\u03a7\u03c1\u03bf\u03bd\". \u0399\u0395\u0384 (1993) 67-79.\nAmministrazione.\nDal punto di vista amministrativo le Strofadi fanno parte del comune di Zante"}
{"id": "1001247", "revid": "113947646", "url": "https://it.wikipedia.org/wiki?curid=1001247", "title": "ARPU", "text": "L'acronimo ARPU sta per \"\"Average Revenue Per User\" (ricavi medi per utente), a volte tradotto anche con \"Average Revenue Per Unit\"\" (ricavi medi per unit\u00e0). Viene usato generalmente tra gli operatori della telefonia - e per estensione, nell'intero ambito delle ICT - per indicare i ricavi medi ottenuti mensilmente per ciascun utente.\nL'ARPU \u00e8 ritenuto un valore molto importante, in particolare, nel campo della telefonia mobile. Questo mercato \u00e8 stato caratterizzato, nei primi anni, da una forte espansione, basata sull'acquisizione di nuovi clienti. Ma, una volta arrivato a saturazione, gli operatori hanno cominciato a cercare sempre nuove strade per sostenere la crescita, e in particolare quella della massimizzazione dei ricavi sulla base esistente di clienti.\nLa quota maggioritaria dell'ARPU \u00e8 stata finora costituita dal traffico voce, l'applicazione per eccellenza della telefonia. Ma tale quota \u00e8 diminuita costantemente, a causa della concorrenza, e pertanto gli operatori del settore vedono nei dati, la cui importanza rispetto al traffico voce cresce costantemente, la prospettiva per tornare a vedere l'ARPU nuovamente in crescita.\nTra i dati in grado di generare valore per gli operatori sinora ci sono stati principalmente i messaggi SMS, ma si prevede nei prossimi anni una forte espansione dell'utilizzo del telefono cellulare quale mezzo di accesso ai contenuti in rete, sotto forma di testi, immagini e video."}
{"id": "1001248", "revid": "729019", "url": "https://it.wikipedia.org/wiki?curid=1001248", "title": "Hamiltoniano di Dyall", "text": "L'hamiltoniano di Dyall \u00e8 un operatore hamiltoniano modificato, utilizzato nei calcoli di chimica quantistica. La forma e i suoi componenti sono cos\u00ec definiti:\ndove gli indici formula_6, formula_7, formula_8 denotano rispettivamente gli orbitali di core, quelli attivi e quelli virtuali, formula_9 e formula_10 sono le energie degli orbitali implicati e gli operatori formula_11 sono gli operatori spin-dipendenti formula_12. Questi operatori commutano con formula_13 (vedi molteplicit\u00e0 di spin) e formula_14, perci\u00f2 la loro applicazione su funzioni spin pure produce ancora funzioni spin pure.\nL'hamiltoniano di Dyall si comporta allo stesso modo dell'hamiltoniano esatto all'interno dello spazio complete active space (CAS), possedendo gli stessi autovalori e autovettori dell'hamiltoniano esatto proiettato all'interno dello spazio CAS."}
{"id": "1001250", "revid": "767487", "url": "https://it.wikipedia.org/wiki?curid=1001250", "title": "Black Light Burns", "text": "I Black Light Burns sono un gruppo alternative metal statunitense, formatosi per iniziativa del chitarrista dei Limp Bizkit Wes Borland.\nNella sua formazione ci sono Borland, Danny Lohner (ex Nine Inch Nails), Josh Eustis (Telefon Tel Aviv) e Josh Freese (The Vandals, A Perfect Circle, Nine Inch Nails, The Offspring). In concerto dal 2006, hanno pubblicato l'album d'esordio \"Cruel Melody\" il 5 giugno 2007.\nFormazione.\nCome avviene per i Nine Inch Nails, anche i Black Light Burns avranno una formazione in studio e un'altra dal vivo.\nAlcuni componenti che lavorano in sala di registrazione non si presentano quasi mai in concerto, e molti della formazione dal vivo potrebbero collaborare ai prossimi album, nonostante i possibili cambi di formazione. Wes Borland lavora quasi sempre a parti vocali, chitarra e basso.\nLive.\nDei componenti del gruppo, quelli che appaiono solo dal vivo lavorano a parti vocali, chitarra, basso, batteria e tastiere."}
{"id": "1001253", "revid": "1543377", "url": "https://it.wikipedia.org/wiki?curid=1001253", "title": "From First to Last", "text": "I From First to Last (talvolta abbreviato in FFTL) sono un gruppo post-hardcore statunitense. La band ha pubblicato il suo primo EP intitolato \"Aesthetic\" nel 2003 con il cantante Phillip Reardon, seguito da \"Dear Diary, My Teen Angst Has a Body Count\" nel 2004 e \"Heroine\" nel 2006, col cantante Sonny Moore. Dopo la dipartita di Moore nel febbraio 2007 per la sua carriera da solista, la band ha aggiunto il permanente bassista Matt Manning, mentre alla voce \u00e8 rimasto il cantante/chitarrista Matt Good, precedentemente in coppia con Moore. Hanno pubblicato From First to Last nel 2008 e Throne to the Wolves nel 2010, prima di andare in pausa nello stesso anno. Nel 2013 la band si \u00e8 riunita per registrare un nuovo album.\nStoria.\nGli inizi (1999-2003).\nLa band nasce nel 1999 per volont\u00e0 dei chitarristi Matt Good e Travis Richter, che all'epoca suonavano l'uno in una band chiamata First Too Last e l'altro negli Eastdale, due gruppi locali della Florida. Quando Matt chiede a Travis di unirsi alla propria band, il gruppo modifica leggermente il proprio nome in From First to Last, e dopo vari cambi di formazione arriva ad avere una formazione stabile con Matt e Travis alla chitarra, Derek Bloom alla batteria, Jon Weisberg al basso e Philip Reardon come screamer. La band inizia subito a scrivere le canzoni per un primo EP e ad esibirsi in vari tour negli Stati vicini. Durante uno di questi concerti, vengono notati dalla Four Leaf Recordings, un'etichetta locale, che decide di pubblicare il primo EP della band, \"Aesthetic\", nel 2003. Il disco ha un buon successo e permette alla band di iniziare a farsi un nome anche a livello nazionale, ottenendo un manager ed anche i primi veri e propri tour organizzati professionalmente. Verso la fine dell'anno i From First to Last firmano un contratto con la Epitaph Records.\n\"Dear Diary, My Teen Angst Has A Body Count\" (2004-2005).\nDopo l'EP \"Aesthetic\", Reardon decide di uscire dalla band per divergenze artistiche, e Matt Good assume il ruolo di voce principale, intendendo dare al gruppo una direzione pi\u00f9 orientata verso un cantato pulito. Non volendo per\u00f2 essere cantante principale e chitarrista nello stesso tempo, attraverso il famoso social network MySpace, Good viene in contatto con un chitarrista della California di nome Sonny Moore, appena sedicenne. Moore vola fino a Valdosta, in Georgia, dove la band sta registrando il suo primo album, e viene subito scelto come secondo chitarrista. Tuttavia, quando la band sente Moore cantare \"Featuring Some of Your Favorite Words\", una delle canzoni del disco, impressionata dall'ottima voce del ragazzo decide di assumerlo a tempo pieno come cantante del gruppo al fianco di Good.\nMatt Good e Travis Richter scrivono l'album in due settimane. \"Dear Diary, My Teen Angst Has a Body Count\" viene pubblicato il 29 giugno 2004. Da fine maggio a met\u00e0 giugno 2005, i From First to Last partecipano al tour \"Dead by Dawn\" con altre band, e la popolarit\u00e0 del gruppo comincia inaspettatamente a crescere di molto.\n\"Heroine\" (2006-2007).\nDopo il tour del 2005, la band si reca ai Radio Star Studios di Weed per registrare il secondo album, prodotto da Ross Robinson. Al bassista Weisberg era stato formalmente chiesto di lasciare la band a causa di conflitti interni, cos\u00ec il produttore Ross Robinson chiede a Wes Borland, ex-chitarrista dei Limp Bizkit, di suonare il basso per l'album. successivamente suona anche in diversi tour con la band. L'album viene pubblicato il 21 marzo 2006, raggiungendo la 25\u00aa posizione nella Billboard 200, con una vendita di oltre 33.000 copie nella prima settimana. Poco dopo, in aprile, la band firma per la major Capitol Records Da met\u00e0 marzo a met\u00e0 maggio la band va in tour insieme a Fall Out Boy, Hawthorne Heights e The All-American Rejects per il \"Black Clouds and Underdogs Tour\" a sostegno di \"Heroine\" .\nI From First to Last fanno poi un breve tour europeo, e suonano anche in diverse date del Warped Tour del 2006, prima di essere costretti ad abbandonarlo a causa di un nodulo alle corde vocali di Sonny Moore. Recuperato Moore, il gruppo partecipa al \"World Championship Tour\" in supporto degli Atreyu assieme a Every Time I Die e Chiodos. Durante il tour, ancora una volta Moore ha problemi alle corde vocali e deve abbandonare il tour. La band aveva stabilito che i chitarristi Good e Richter prendessero il posto di Moore per la durata del tour, anche se il cantante dei Chiodos, Craig Owens, insisteva per fare il cantante nelle loro esibizioni; alla fine, gli Atreyu costringono la band ad abbandonare il tour.\nAlbum omonimo (2008-2009).\nA fine 2006 (ma la cosa \u00e8 ufficializzata solo a febbraio dell'anno seguente), il cantante Moore lascia la band per perseguire una carriera da solista. La sua decisione \u00e8 basata sulla sua voglia di creare una propria musica, e anche sul fatto che cantare nei From First to Last era uno sforzo immenso per le sue corde vocali, tanto da rendere necessario un intervento chirurgico per l'asportazione del nodulo.\nDopo la dipartita di Moore, i From First to Last entrano in crisi. La loro etichetta, Capitol Records, li abbandona a causa di problemi finanziari. Senza cantante, etichetta e bassista, la band \u00e8 divisa. Matt Good, comunque, decide di assumere il ruolo di cantante principale, pur continuando anche a suonare la chitarra. La band prende Matt Manning come bassista a tempo pieno e paga di tasca propria le spese per continuare a lavorare sul terzo album. Il gruppo parte per un tour da luglio al 21 agosto, con 5 ospiti: Alesana, Vanna, Brighten, e Four Year Strong. Poco prima di registrare il terzo album, la band prende parte al \"Show Must Go On tour\" con gli Hawthorne Heights, Secondhand Serenade, Powerspace, e Brighten, ma in seguito annulla le date per aprire i concerti dei Deftones.\nDopo aver completato un intero mix del loro nuovo materiale, i From First to Last vengono messi sotto contratto dalla Suretone Records. La band registra per la seconda volta a Los Angeles, con i produttori Josh Abraham e Ryan Williams. Dopo il completamento dell'album, a mezzanotte del 14 novembre 2007 ne viene pubblicata una canzone, \"Two as One\", su Myspace.\nThrone to the Wolves (2009-2010).\nDopo una pausa dal tour nel tardo 2008, in cui Travis Richter e Derek Bloom si concentrano sul side-project The Color of Violence (pubblicando un album chiamato \"Youthanize\"), il gruppo comincia a scrivere nuove canzoni all'inizio del 2009 e inizia a produrre le demo delle nuove canzoni nel marzo dello stesso anno, per l'album che sarebbe dovuto uscire un anno dopo. Una demo completa di una canzone del nuovo album viene caricata su Myspace in quel periodo, insieme ad una traccia inedita da \"Heroine\", \"Save Us\". Una seconda demo viene pubblicata il 3 luglio 2009. Il 6 agosto, la band inizia a registrare le linee di batteria per il nuovo album presso gli EarthSound Studios di Valdosta, in Georgia, con il produttore Lee Dyess.\nNel settembre 2009, i From First to Last annunciano un tour con Miss May I, Greeley Estates e Therefore I Am ad ottobre e novembre e che hanno firmato con la Rise Records.\nLa band va in tour con Alesana, The Word Alive, Asking Alexandria e Memphis May Fire nel dicembre 2009. Sebbene entro dicembre le registrazioni dovessero teoricamente essere completate, la band si vede obbligata a cancellare le ultime due settimane di date dal vivo - con molto dispiacere da parte dei fans, alcuni dei quali iniziano a lamentarsi del fatto che la band non riesca mai a finire un tour - in modo da tornare a Valdosta e finire i ritocchi al nuovo album. Si vocifera di un possibile scioglimento della band.\nMatt Good risponde a queste accuse e voci di corridoio\nI From First to Last pubblicano una nuova canzone dall'album, intitolata \"Going Lohan\", sul loro myspace. Nel tardo 2009 i From First to Last vedono un nuovo cambio di formazione con Travis Richter che lascia la band; nessun annuncio ufficiale viene fatto e nessuna ragione viene espressa per la sua dipartita. Matt Godd e Matt Manning assumono le mansioni di screaming e Blake Steiner (ex chitarrista della band Mia Medusa) si aggiunge come chitarrista, registrando \"Throne to The Wolves\" al suo posto. Il 31 dicembre i From First to Last pubblicano la canzone \"I'll Inoculate the World with the Virus of My Disillusionment\" su Myspace.\nTravis, riguardo alla propria dipartita dalla band, dichiara:\nIl 20 gennaio 2010, i From First to Last fanno infine un annuncio riguardo alla dipartita di Travis dalla band attraverso Myspace.\nNel marzo 2010, i From First To Last sono gli \"headliner\" del \"Royal Family Tour 2010\", supportato da Eyes Set To Kill, Confide, Black Veil Brides e Sleeping with Sirens.\n\"Throne to the Wolves\" \u00e8 pubblicato il 16 marzo 2010. L'album \u00e8 ben accolto dai critici e anche dai fans; riceve recensioni favorevoli da Alternative Press e da Absolute Punk. L'album debutta al numero 24 nella Billboard Top Hard Rock Albums e al numero 45 nella Top Indipendent Albums. \u00c8 il primo album della band a non apparire nella Billboard 200 dai tempi di \"Dear Diary, My Teen Angst Has a Body Count\". Dopo una settimana nelle classifiche, ne esce; a discapito del suo debole debutto, e delle vendite della prima settimana a meno di 4.000 unit\u00e0, l'album \u00e8 visto come un buon punto di partenza e un nuovo inizio per la band.\nDall'8 maggio la band parte in tour con Our Last Night, We Came as Romans e Bullet for a Pretty Boy nel \"Welcome to the Circus Tour\", con la band Asking Alexandria come headliner. Il tour si conclude il 9 giugno. Il 10 giugno la band comincia a suonare date supportando gli A Skylit Drive nella seconda met\u00e0 del \"Go Fist Pump Yourself Tour\", insieme con Tides of Man e Abandon All Ships. Gli amici della band I Set My Friends On Fire sono inizialmente chiamati a suonare, ma sono costretti a lasciare il tour a causa dei ritardi nelle registrazioni.\nPausa della band (28 luglio 2010).\nIl 28 luglio, Matt Good annuncia che i From First to Last vanno in pausa.\nMatt Good crea assieme a Craig Owens dei Chiodos, Aaron Stern dei Matchbook Romance, Nick Martin degli Underminded ed Adam Russell degli Story of the Year un supergruppo chiamato Destroy Rebuild Until God Shows. Matt Manning e Blake Steiner creano nel 2011 un gruppo chiamato Eye in the Sky.\nReunion e nuovo EP (2013-2015).\nDopo che Matt Good d\u00e0 avvio ad alcune voci che promettono nuove notizie della band, il 13 novembre 2013 i From First to Last annunciano di aver avviato un progetto su Kickstarter per raccogliere 25.000 $, necessari a registrare un nuovo EP (ed eventualmente un video musicale se i fondi raccolti superano la cifra fissata). Raccolta la cifra, la band va in studio a marzo 2014 con il produttore Taylor Larson per registrare le nuove canzoni. Durante le registrazioni, lo stesso Larson decide di entrare a far parte della band come terzo chitarrista. Nello stesso periodo la band arruola un nuovo vocalist, Spencer Sotelo dei Periphery, mentre il batterista Derek Bloom lascia la band e viene sostituito da Ernie Slenkovich. Il 24 novembre la band pubblica \"Dead Trees\", primo singolo estratto dall'omonimo album in uscita il 12 maggio 2015. Sotelo abbandona la band nell'agosto 2016\nReunion con Sonny Moore (2017).\nIl 1 agosto 2016, Spencer Sotelo in un post su twitter afferma di non essere pi\u00f9 membro della band, affermando inoltre che l'ex cantante Sonny Moore (divenuto famoso dopo l'abbandono della band col nome di Skrillex) si starebbe ricongiungendo con i suoi ex compagni. Ad alimentare quanto detto da Sotelo su Twitter \u00e8 lo stesso Skrillex che, durante un episodio del suo show radiofonico, condivide una clip dal nome \"bonus track\", che sembra essere un brano inedito dei FFTL, con lui alla voce. Seguono 5 mesi di silenzio, rotto da Mark Hoppus, bassista dei Blink 182 che il 13 gennaio 2017 posta sul suo profilo instagram una foto che lo ritrae in studio insieme al suo collega Travis Barker, il produttore John Feldman, Matt Good e lo stesso Skrillex.\nIl 16 gennaio, Skrillex pubblica sulla sua pagina Facebook un nuovo brano dei FFTL intitolato \"Make War\", con lui in veste di vocalist. Non \u00e8 del tutto chiaro se si tratta di una collaborazione temporanea o di un rientro permanente, anche se quest'ultima tesi troverebbe conferma sulle descrizioni del profilo instagram e della pagina facebook dei FFTL, nelle quali Skrillex figura come membro della band insieme a Good e Richter. Inspiegabilmente assenti risultano il bassista Matt Manning, il chitarrista Taylor Larson e il batterista Ernie Slenkovich, al posto di quest'ultimo figura invece Derek Bloom, che rientra nella band dopo 3 anni dalla sua dipartita.\nIl primo show della reunion \u00e8 stato effettuato il 7 febbraio 2017 a Los Angeles, California."}
{"id": "1001256", "revid": "599013", "url": "https://it.wikipedia.org/wiki?curid=1001256", "title": "Waterberg", "text": "Il nome Waterberg pu\u00f2 riferirsi a diverse cose:"}
{"id": "1001257", "revid": "1728", "url": "https://it.wikipedia.org/wiki?curid=1001257", "title": "Scudo capoverdiano", "text": ""}
{"id": "1001261", "revid": "339392", "url": "https://it.wikipedia.org/wiki?curid=1001261", "title": "PESD", "text": ""}
{"id": "1001263", "revid": "767487", "url": "https://it.wikipedia.org/wiki?curid=1001263", "title": "Jo Jo White", "text": "\u00c8 membro del Naismith Memorial Basketball Hall of Fame dal 2015 in qualit\u00e0 di giocatore.\nAffetto da tumore cerebrale dal 2010, \u00e8 scomparso nel 2018 all'et\u00e0 di 71 anni.\nCarriera.\nCollege e Olimpiadi.\nGioc\u00f2 a livello di college all'Universit\u00e0 di Kansas. Con la Nazionale statunitense vinse la medaglia d'oro alle Olimpiadi di .\nNBA.\nFu scelto nel draft NBA 1969 dai Boston Celtics, che avevano appena vinto l'undicesimo titolo negli ultimi 13 anni. Nel frattempo il leggendario allenatore Bill Russell annunci\u00f2 il suo ritiro dallo sport.\nLe caratteristiche di White furono grande difesa, ottima velocit\u00e0, buon tiro e una grandissima leadership.\nWhite partecip\u00f2 a 7 All-Star Game dal 1971 al 1977, e dal 1973 al 1977 entr\u00f2 nella top ten degli assist. Nel 1974 e nel 1976 aiut\u00f2 i Boston Celtics a conquistare due campionati NBA, e nella seconda occasione fu nominato anche MVP delle finali.\nNel 1979 fu ceduto ai Golden State Warriors, dove gioc\u00f2 una stagione e mezza.\nSi ritir\u00f2 dalla carriera agonistica nel 1981, dopo una breve apparizione con i Kansas City Kings.\nIl 9 aprile 1982 i Boston Celtics ritirarono il suo numero, il 10.\nLa miglior partita mai giocata da White rimane quella contro i Phoenix Suns, durante la finale NBA del 1976. Con 33 punti e 9 assist in 60 minuti di gioco, port\u00f2 alla vittoria i Celtics per 128-126 dopo tre tempi supplementari.\nCessata l'attivit\u00e0 agonistica si occupava delle pubbliche relazioni della squadra dei Boston Celtics."}
{"id": "1001267", "revid": "287204", "url": "https://it.wikipedia.org/wiki?curid=1001267", "title": "Scoperta del cadavere di Oloferne", "text": "La Scoperta del cadavere di Oloferne \u00e8 un dipinto a tempera su tavola (31x25 cm) di Sandro Botticelli, databile al 1472 e conservato nella Galleria degli Uffizi a Firenze. \u00c8 lo scomparto sinistro di un dittico con il \"Ritorno di Giuditta a Betulia\".\nStoria.\nIl dittico, datato in genere al 1472, \u00e8 ricordato da Vincenzo Borghini nel 1584 come donato da Rodolfo Sirigatti a Bianca Cappello, che lo teneva nel suo \"scrittoio\" entro una cornice dorata e intagliata, poi perduta. Con la morte di quest'ultima pass\u00f2 nelle collezioni del figlio don Antonio de' Medici, che lo conservava nel suo Casino di San Marco in via Larga. Nel 1633 fin\u00ec nelle collezioni granducali dei futuri Uffizi.\nLe consonanze con le opere di Antonio del Pollaiolo fanno in genere optare gli studiosi per una datazione verso il 1470 e solo Bettini ne anticipa la realizzazione al 1467-1468, cogliendovi un'influenza di Mantegna che negli anni immediatamente precedenti fu a Firenze.\nDescrizione e stile.\nLe due opere sono tra le prime scene narrative conosciute di Botticelli e mostrano una notevole abilit\u00e0 nel descrivere gli avvenimenti con il ricorso sicuro ad elementi essenziali. Giuditta, eroina biblica, per proteggere la propria citt\u00e0 di Betulia minacciata dal generale assiro Oloferne, finse di voler collaborare con il nemico riuscendo a parlare al comandante, che si innamor\u00f2 di lei. La sera lo fece ubriacare e giunta nella sua tenda lo decapit\u00f2 mentre dormiva intorpidito dall'alcol. La prima scena \u00e8 ambientata nella tenda di Oloferne e mostra i suoi dignitari che scoprono con orrore il corpo decapitato nel suo letto; la seconda mostra Giuditta che incede con passo sicuro verso la sua citt\u00e0, seguita dall'ancella che tiene in un cesto coperto da un lenzuolo la testa mozzata del nemico.\nPur nelle piccole dimensioni le \"Storie di Giuditta\" sono un vero capolavoro per la complessit\u00e0 della composizione, l'attenzione alla resa dei dettagli minuti e l'azzeccata scelta della diversa ambientazione per ciascuna scena.\nNella tavoletta di Oloferne il tronco del condottiero giace nudo sul letto, con un'anatomia perfetta costruita con una linea di contorno tesa ed elastica derivata dalla lezione del Pollaiolo, avvolto da lenzuola e da cuscini gonfi che creano un segno robusto tipico dell'espressivit\u00e0 \"virile\" di Botticelli. Pesante \u00e8 anche il panneggio della tenda, che scopre al centro un piccolo paesaggio campestre, e che accentua il senso di cupa drammaticit\u00e0 senza per\u00f2 impedire alla luce di entrare all'interno, lasciandola rifrangere sulle corazze e sulle ricche bardature.\nLa modellazione delle figure \u00e8 incisiva, e marcato \u00e8 l'espressionismo della scena, con le figure che esprimono vari sentimenti, dallo sgomento al raccapriccio, dalla sorpresa allo smarrimento. Le linee di forza dirigono lo sguardo dello spettatore sia verso il corpo privo di testa, sia verso la figura del soldato vestito di armatura che si piega per sollevare il lenzuolo di Oloferne scoprendone il tronco. A destra stanno arrivando due sereni personaggi a cavallo, che ancora non sono toccati dalla macabra scoperta, dimostrando l'accortezza del pittore di rappresentare diversi stati d'animo che movimentano la narrazione della storia."}
{"id": "1001272", "revid": "267046", "url": "https://it.wikipedia.org/wiki?curid=1001272", "title": "Dimorfismo sessuale negli insetti", "text": "Nel mondo degli Esapodi un vero e proprio \"omomorfismo sessuale\" non esiste e negli Insetti adulti i due sessi non sono quasi mai esattamente uguali tra loro. Il maschio differisce dalla femmina, oltre che per gli attributi primari del suo sesso, anche per uno o pi\u00f9 caratteri (\"caratteri sessuali secondari\") riguardanti la grandezza, la forma, il colore, la variabilit\u00e0, l'emissione di feromoni, di suoni, di luce, lo sviluppo, il regime dietetico, il comportamento etologico ed ecologico, ecc.\nDescrizione.\nSi determina in questo modo quello stato di cose noto come dimorfismo sessuale (\"sensu lato\").\nAlcuni di tali caratteri costituiscono risultati secondari del dimorfismo primario; altri riguardano le particolari funzioni materne e/o pedotrofiche; altri ancora sono caratteri epigamici, cio\u00e8 in rapporto con la ricerca ed il richiamo dei sessi, con la sollecitazione, le modalit\u00e0 e la buona riuscita dell'accoppiamento; ecc.\nI caratteri sessuali secondari degli Insetti sono generalmente caratteri somatosessuali, cio\u00e8 indipendenti dall'azione delle gonadi e fissati nella costituzione genetica, anche se sulla loro estrinsecazione agiscono induzioni ormoniche varie .\nSe consideriamo maschi e femmine nel complesso delle loro propriet\u00e0, vediamo che in genere (vi sono, naturalmente, numerose eccezioni), il maschio \u00e8 pi\u00f9 gracile e pi\u00f9 debole, ma pi\u00f9 agile ed ornato, spesso col cervello pi\u00f9 piccolo e meno differenziato (salvo, allora, per i centri ottici), e con un'attivit\u00e0 molto semplificata e quasi esclusivamente orientata alla ricerca del cibo e del sesso opposto. La femmina, invece, \u00e8 pi\u00f9 robusta e muscolosa, cerebralmente pi\u00f9 dotata, di attivit\u00e0 pi\u00f9 varie e complesse. Per di pi\u00f9 la sua superiorit\u00e0 ed indipendenza sono accresciute dallo sviluppo evolutivo della spermateca e delle ghiandole annesse, e cio\u00e8 dalla possibilit\u00e0 di conservare pi\u00f9 o meno a lungo, vitali ed efficienti, gli spermatozoi di un unico accoppiamento; in molti casi \u00e8 divenuta capace di prolificare per partenogenesi, senza cio\u00e8 la necessit\u00e0 della presenza e dell'intervento del maschio.\nTipi di dimorfismo sessuale (\"sensu lato\").\nDimegetismo sessuale\nDifferenza di grandezza. Si deve per\u00f2 distinguere il dimegetismo propriamente detto da quello postmetamorfico: nel primo tutto il corpo (o una sua parte) di uno dei sessi (pi\u00f9 frequentemente della femmina) ha, fin dallo sfarfallamento, dimensioni maggiori dell'altro; nel secondo solo l'addome ingrandisce pi\u00f9 o meno notevolmente, e per ragioni varie, qualche tempo dopo lo sfarfallamento. L'uno e l'altro tipo possono coesistere. In riferimento alla grandezza ed alla norma delle specie si distinguono forme \"eumegetiche, epimegetiche\" e \"ipomegetiche\".\nDimorfismo sessuale (\"sensu stricto\")\nDifferenza di forma. Il corpo, nel suo complesso, o una sua parte, o alcuni suoi processi o appendici variano nei due sessi in uno sterminato numero di specie, in maniera spesso notevolissima e talora paradossale, e in relazione con diverse attivit\u00e0 e comportamenti, particolarmente legati, direttamente o indirettamente, alla funzione riproduttiva. Il dimorfismo sessuale pu\u00f2 implicare (generalmente nella femmina, raramente nel maschio) la riduzione o l'assenza di ali, e perfino l'involuzione o la scomparsa di qualche paio o di tutte le zampe. I maschi poi presentano spesso formazioni ornamentali in eccesso (forme iperteliche); le femmine, all'opposto, costituzioni imperfette (forme neoteniche), o addirittura regredite (forme cataboliche).\nDicromismo sessuale\nDifferenza di colore. Tutto intero il corpo pu\u00f2 essere diversamente colorato nei due sessi, o anche solo alcune sue parti e spesso in modo estremamente vistoso. Le possibilit\u00e0 sono innumerevoli.\nDiclagismo sessuale\nDifferenza nella emissione dei suoni. Es. Cicale, nelle quali le femmine sono silenziose ed i maschi rumorosissimi.\nDiosmismo sessuale\nDifferenza nella emanazione di feromoni di attrazione sessuale.\nDifauismo sessuale\nDifferenza, per intensit\u00e0, frequenza e durata, nella emanazione della luce.\nDiolpismo sessuale\nDifferenza riguardo agli organi di difesa. Es. Imenotteri Aculeati, le cui femmine possiedono un aculeo velenifero (l'ovopositore trasformato che non funziona pi\u00f9 come tale), che manca, naturalmente, nel maschio.\nDimetabolismo sessuale\nDifferenza dello sviluppo post-embrionale (contingenza non comune).\nDifagismo sessuale\nDifferenza di regime alimentare. Pu\u00f2 essere che un sesso si nutra in modo diverso dall'altro, o addirittura, che un sesso si nutra l'altro no.\nDietismo sessuale\nDifferenza riguardante i costumi dei due sessi.\nDioicismo sessuale\nDifferenza relativa al biotopo di elezione dei due sessi."}
{"id": "1001273", "revid": "1805885", "url": "https://it.wikipedia.org/wiki?curid=1001273", "title": "Crossfire", "text": ""}
{"id": "1001276", "revid": "765341", "url": "https://it.wikipedia.org/wiki?curid=1001276", "title": "Formazione di Marte", "text": "La formazione di Marte segue pressoch\u00e9 la stessa storia degli altri tre pianeti interni o rocciosi del sistema solare: Mercurio, Venere e Terra.\nSi ipotizza che la nebulosa solare dopo i primissimi istanti dalla nascita (avvenuta circa 4,6 miliardi di anni fa), durante la propria rotazione, abbia cominciato a condensarsi (perlopi\u00f9 silicati nel \"sistema solare interno\", silicati e ghiaccio nel \"sistema solare esterno\").\nQueste \"condensazioni\" crebbero fino a formare grandi oggetti. Dapprima piccoli grani di materia scontrandosi si aggregarono in corpi sempre pi\u00f9 grandi, che portarono, successivamente, alla formazione di oggetti dalle dimensioni asteroidali. \nOccorsero per\u00f2 condizioni particolari affinch\u00e9 queste collisioni portassero ad un esito costruttivo di accumulazione. Le velocit\u00e0 con cui avvennero dipese sia dalle inclinazioni che dalla eccentricit\u00e0 delle orbite e dovettero essere alquanto basse per non avere un esito distruttivo ed evitare la formazione di un corpo singolo; ma se fossero state troppo basse l'accumulazione planetaria non sarebbe potuta avvenire per motivi di geometria; infatti piccole velocit\u00e0 avrebbe significato orbite simili e poco eccentriche e la possibilit\u00e0 di avere collisioni reciproche sarebbe stata molto bassa, limitata a piccoli gruppi di planetesimi, e avremmo avuto miriadi di piccoli oggetti orbitanti in un anello attorno al Sole. \nQuindi si richiedeva che le velocit\u00e0 tendessero verso il valore massimo compatibile con l'esito costruttivo, arrivassero cio\u00e8 quasi alla velocit\u00e0 di fuga ma non la superassero. \nIl sistema \u00e8 per\u00f2 molto complicato, perch\u00e9 bisogna tener conto che con l'accrescersi delle dimensioni di un corpo cresce proporzionalmente il valore della stessa velocit\u00e0 di fuga; passando da circa 1 m/s per oggetti con raggio di un chilometro, fino ad arrivare a 1 km/s per quelli con raggio di 1000 chilometri. \nA suffragare questa teoria fu dimostrato da Viktor Sergeevi\u010d Safronov e dai suoi collaboratori dell'Accademia delle scienze dell'URSS, negli anni sessanta, che le velocit\u00e0 relative calano a causa delle collisioni, che tendono a far formare orbite sempre pi\u00f9 circolari, ed aumentano invece a causa delle collisioni mancate che modificano le varie orbite per la reciproca forza gravitazionale. Questi effetti diventano molto pi\u00f9 importanti quanto pi\u00f9 grandi sono i planetesimi e pi\u00f9 probabili sono le collisioni ed intensi i campi gravitazionali. La velocit\u00e0 relativa media che assicura l'equilibrio degli effetti \u00e8 appunto quella di fuga. \nTutto questo avvenne in maniera rapida, qualche migliaio di anni, ed essi divennero i mattoni fondamentali su cui presero forma i futuri pianeti.\nUna differenziazione di \"Marte\", rispetto agli altri tre pianeti interni, \u00e8 che esso rivela una densit\u00e0 media minore (3,35 g/cm\u00b3, contro 5,4 g/cm\u00b3 di \"Mercurio\" e 5,5 g/cm\u00b3 di \"Terra\" e 5,3 di \"Venere\"). Questa diversit\u00e0 implica una distribuzione differenziata di ferro che si \u00e8 incorporata a tali pianeti, con un valore crescente pi\u00f9 si va in direzione del Sole.\nIl concetto della nebulosa in rotazione implica una variazione dei valori della temperatura e della pressione in corrispondenza delle zone di formazione dei pianeti; pi\u00f9 alti al centro dove prende configurazione la struttura del nuovo Sole. Alcune stime ad esempio portano a pensare che ci fosse una differenza di temperatura di circa mille gradi fra l'orbita del \"proto-Marte\" e l'orbita del \"proto-Mercurio\". Quando la materia successivamente ritorn\u00f2 in equilibrio ed accrebbe i corpi maggiori, li accrebbe in quantit\u00e0 maggiori di ferro proporzionalmente alle pi\u00f9 alte temperature ed in modo minore alle temperature pi\u00f9 basse.\nNelle fasi successive il Sole primitivo, un tempo assai pi\u00f9 massiccio, attraverso una vigorosa attivit\u00e0 soffi\u00f2 per mezzo del vento solare verso l'esterno, spazzando via la materia gassosa non ancora condensata, questo evento noto come fase di T Tauri del Sole fece emergere il sistema planetario come all'incirca \u00e8 ora, e ciascun pianeta segu\u00ec individualmente la propria evoluzione.\nQuesto \u00e8 successo a \"Marte\", la vita primordiale del pianeta \u00e8 scritta chiaramente sulla sua superficie, che certamente non \u00e8 stata risparmiata dalla continua pioggia di corpi in caduta.\nIl calore dovuto alle forze gravitazionali ed al decadimento radioattivo (che agisce su scale di tempo molto lunghe) ha creato una differenziazione di densit\u00e0; per primo la formazione del nucleo del pianeta che con la caduta degli elementi pi\u00f9 pesanti, ferro, a temperature di fusione, \u00e8 sprofondato verso il centro e combinandosi rapidamente con ossigeno e zolfo potrebbe aver dato luogo alla formazione non di un nucleo di ferro fuso ma di solfuro di ferro.\nLa presenza di una atmosfera iniziale, creata dai vulcani attivi, che immettevano grandi quantit\u00e0 di gas, ha mantenuto una temperatura che ha permesso la trasformazione del ghiaccio in acqua fusa, la quale ha modellato le formazioni che vediamo ora."}
{"id": "1001282", "revid": "729019", "url": "https://it.wikipedia.org/wiki?curid=1001282", "title": "Tranvia Catania-Acireale", "text": "La tranvia Catania\u2013Acireale era una linea extraurbana a scartamento metrico, a trazione elettrica a corrente continua, che aveva lo scopo di collegare in maniera capillare le frazioni e i paesi del tratto costiero tra Catania e Acireale. Espletava anche il servizio urbano della citt\u00e0 di Acireale lungo l'asse viario nord-sud.\nStoria.\nNonostante esistesse gi\u00e0 dal 1867 un collegamento ferroviario tra Catania e Acireale le localit\u00e0 intermedie costiere di Acicastello, Acitrezza e Capo Mulini non ne potevano usufruire a causa della distanza eccessiva della propria stazione. Venne pertanto progettata una tranvia con un percorso che attraversava direttamente le localit\u00e0 interessate servendo anche alle esigenze della citt\u00e0 di Acireale la cui stazione era stata costruita all'estremit\u00e0 meridionale dell'abitato.\nLa prima domanda di concessione venne presentata il 26 febbraio del 1907 dall'avvocato G. Lombardo Indelicato per conto di una societ\u00e0 che all'uopo si sarebbe costituita. Detta concessione venne accordata, con regio decreto n. 1469 del 30 novembre 1911, solo dopo la convenzione stipulata il 10 novembre dello stesso anno tra il Ministero dei Lavori Pubblici, nella persona dell'ispettore generale dirigente l'ufficio speciale delle ferrovie e il legale rappresentante della Societ\u00e0 anonima Galatea. La tranvia venne realizzata e inaugurata proprio alle soglie della prima guerra mondiale, il 10 febbraio del 1915.\nDurante gli anni del conflitto ai figli dei soldati, alunni dell'istituto San Luigi di Acireale fu \"concesso, su interessamento dell'on. Pennisi di Santa Margherita, il biglietto di libera circolazione nella linea tramviaria Catania - Acireale\".\nLa societ\u00e0 anonima Galatea, costituitasi in Acireale, ebbe come amministratore l'avvocato Gabriello Carnazza, in seguito ministro dei lavori pubblici nel primo governo Mussolini.\nCon l'avvento del traffico automobilistico e il calo di utenza, anche per il fatto che esisteva la linea abbastanza vicina delle FS con stazioni ad Acitrezza e Cannizzaro e fermate ad Aci Castello e Ognina non si ritenne pi\u00f9 opportuno mantenerla in esercizio e venne soppressa nel 1934.\nCaratteristiche.\nL'armamento era costituito da un binario unico a scartamento metrico con rotaie tipo Phoenix nei tratti urbani e Vignoles nei tratti extraurbani. Il tratto urbano di Catania utilizzava il binario della Rete tranviaria di Catania dalla piazza del Duomo fino ad Ognina. La linea era dotata di alimentazione in corrente continua a 600 V.\nPercorso.\nIl tracciato percorso dal tram seguiva per un tratto abbondante il percorso della Strada statale 114 Orientale Sicula.\nEsso aveva origine dalla piazza del Duomo di Catania, con capolinea accanto alla Cattedrale, percorreva poi la via Etnea fino all'altezza del Giardino Bellini, girava per Via Umberto I fino all'incrocio con il viale della Libert\u00e0 che seguiva in direzione nord svoltando ad est sull'attuale corso Italia, fino a raggiungere la via Vecchia Ognina e la via Messina costeggiando a distanza il mare.\nDalla zona di Ognina iniziava ad inerpicarsi verso Cannizzaro tra la strada statale e la ferrovia per Messina che fiancheggiava fino all'uscita della stazione FS di Cannizzaro.\nIl binario proseguiva poi in direzione di Aci Castello e Acitrezza, che venivano attraversate in lunghezza; la linea costeggiava la localit\u00e0 di Capo mulini giungendo da sud-est a Santa Maria delle Grazie lungo la via nazionale per Catania.\nImpegnata via delle Terme di Acireale e scavalcata la ferrovia si imboccava via Vittorio Emanuele II fino a piazza Vigo; da qui la tranvia percorreva la via Ruggero Settimo, attraversava piazza Duomo e proseguiva su corso Umberto I fino alla Villa comunale di Acireale.\nTraffico.\nLa tranvia effettuava 22 coppie di corse giornaliere con la prima partenza da Catania (Piazza Duomo) alle ore 4:30 e da Acireale (Belvedere) alle ore 5:35. Le ultime corse, serali, partivano rispettivamente alle ore 20:15 e 21:55."}
{"id": "1001288", "revid": "729019", "url": "https://it.wikipedia.org/wiki?curid=1001288", "title": "Luigi Giuseppe di Borbone-Vend\u00f4me", "text": "Biografia.\nFiglio primogenito di Luigi di Borbone-Vend\u00f4me (1612-1669) e di Laura Mancini (1636-1657), nipote del cardinale Mazarino, entr\u00f2 nell'esercito francese all'et\u00e0 di diciotto anni iniziando la sua carriera agli ordini del Grand Turenne nella Guerra d'Olanda.Prese parte agli assedi di Cond\u00e9 e di Cambrai e nel 1678 aveva gi\u00e0 raggiunto il grado di Maresciallo di Campo. Nel 1681 fu nominato Governatore della Provenza.Nel 1688 ottenne il grado di luogotenente generale e riprese a combattere nella Guerra della Lega d'Augusta (o Guerra della Grande Alleanza). Diede un notevole contributo alla vittoria delle truppe francesi agli ordini del Maresciallo di Francia Luxembourg nella battaglia di Steenkerque (3 agosto 1692). Partecip\u00f2 poi alla campagna d'Italia del maresciallo Nicolas Catinat combattendo, fra l'altro, la battaglia della Marsaglia (4 ottobre 1693) vinta dai francesi contro Vittorio Amedeo II di Savoia. Gli fu affidata quindi l'armata contro la Spagna con la quale invase la Catalogna ed occup\u00f2 la citt\u00e0 di Barcellona (9 agosto 1697) quando fu nominato vicer\u00e9 di Catalogna.\nNel corso della Guerra di successione spagnola fu comandante dell'Armata franco-spagnola scesa in Italia, dove fu sconfitto a Luzzara (15 agosto 1702) dal cugino primo Eugenio di Savoia-Soissons.\nNell'autunno 1703 cerc\u00f2 inutilmente di inoltrarsi in Austria attraverso il Tirolo ed occup\u00f2 allo scopo varie piazzeforti in Piemonte. Tornato in Italia il Vend\u00f4me si prese la rivincita sul cugino sconfiggendolo a Cassano d'Adda (16 agosto 1705), dopo che il fratello Filippo di Vend\u00f4me (1655-1727), detto \"Il priore\", l'aveva gi\u00e0 perduta.\nIl 19 aprile 1706 sconfisse nuovamente il cugino Eugenio presso Calcinato, paese a sud del lago di Garda, e cerc\u00f2 nuovamente di raggiungere l'Austria varcando l'Adige, ma senza successo poich\u00e9 fu richiamato in patria per essere inviato a combattere nelle Fiandre.\nNel 1708 gli fu affidato un esercito forte di 80.000 uomini sotto il comando in capo di Luigi di Francia duca di Borgogna con il quale venne subito in disaccordo. Egli riusc\u00ec ad occupare Gand, Bruges e Plassendal ma non riusc\u00ec ad impedire la pesante sconfitta di Oudenaarde, ad opera del cugino principe Eugenio di Savoia e di John Churchill, 1\u00ba Duca di Marlborough (11 luglio 1708).\nA seguito di questa sconfitta, dovuta non solo alla bravura degli avversari, ma anche alle liti fra i due comandanti francesi, Luigi Giuseppe fu sospeso dal comando e rimase inattivo per circa due anni. Nel 1710, essendo nuovamente in bilico i rapporti tra Francia e Spagna, il re lo invi\u00f2 nuovamente nei Pirenei. Egli riport\u00f2 Filippo V a Madrid ed ottenne la sua ultima vittoria militare il 10 settembre di quell'anno a Villaviciosa de Taju\u00f1a (localit\u00e0 del municipio di Brihuega) contro le truppe del generale Guido von Starhemberg. Nello stesso anno spos\u00f2 Maria Anna di Borbone, \"Mademoiselle de Montmorency\", figlia di Enrico III Giulio di Borbone-Cond\u00e9 e nipote del Gran Cond\u00e9. La coppia non ebbe figli ed alla sua morte, avvenuta due anni dopo, gli subentr\u00f2 nel titolo il fratello Filippo di Borbone-Vend\u00f4me.\nPersonalit\u00e0.\nDetestando i bastardi reali legittimati, il duca di Saint-Simon, nelle sue \"M\u00e9moires\", diede di lui un ritratto al vetriolo: \nInfatti, se egli fu uno dei pi\u00f9 grandi generali di Luigi XIV, il duca di Vend\u00f4me era rinomato per la sua grossolanit\u00e0. Il marchese d'Argenson, futuro ministro degli esteri di Luigi XV, annoter\u00e0 sul suo diario come egli port\u00f2 agli eccessi in maniera \u00abprodigiosa\u00bb il suo \u00ab libertinaggio, la trascuratezza e la pigrizia\u00bb.\nDivenne anche noto per la sua manifesta omosessualit\u00e0. Saint-Simon lo accus\u00f2 di dedicarsi al \u00abvizio\u00bb degli \u00ababitanti di Sodoma\u00bb.\nSuccessioni.\nseparatore"}
{"id": "1001295", "revid": "599013", "url": "https://it.wikipedia.org/wiki?curid=1001295", "title": "Don Meineke", "text": "Carriera.\nRicevette la prima edizione del premio per il miglior rookie NBA, nel 1953, mentre giocava per i Fort Wayne Pistons. Stranamente Meineke era in testa alla classifica di falli e uscite per falli di quella stagione. Il suo record particolare, ancora oggi imbattuto, \u00e8 quello di 26 uscite per falli nel suo primo anno nella lega.\nMeineke gioc\u00f2 la stagione 1955-56 nei Rochester Royals, e dopo aver passato la stagione seguente senza giocare, rientr\u00f2 nel 1957-58 quando la squadra si era trasferita a Cincinnati."}
{"id": "1001297", "revid": "124666141", "url": "https://it.wikipedia.org/wiki?curid=1001297", "title": "Carlo Sellitto", "text": "Vita.\nPittore di origini napoletane attivo nei primi decenni del Seicento, figlio del pittore e indoratore Sebastiano e della napoletana Lucente de Senna. Il cognome paterno era in realt\u00e0 \"Infantino\", ma avendo Sebastiano preso come nome d'arte il cognome della madre Margherita Sellitto, questo rimase come \"cognome d'arte\" anche a Carlo. Secondo di otto figli, a differenza dei suoi fratelli e sorelle mostr\u00f2 sin da fanciullo una grande inclinazione per la pittura. Per questo motivo il padre lo introdusse come discepolo presso il pittore fiammingo Loise Croys, artista in Napoli molto stimato. Carlo rivel\u00f2 ben presto le sue ottime qualit\u00e0 specie nel ritratto, tanto da divenire ben presto il ritrattista pi\u00f9 ricercato dall'aristocrazia partenopea. Promesso sposo dell'ultima figlia del suo maestro, Claudia, venne accecata da una folle passione per una giovane di Montemurro, Porsia Pirrone, separata dal marito, convivendo con essa. Non resistendo al dolore e alla vergogna per il grave torto arrecato ai Croys, il padre si ritir\u00f2 al suo paese natio con tutta la famiglia, sperando in un ravvedimento del figlio. Ma questi, venuto a sapere della morte del marito di Porsia, nonostante gli innumerevoli tentativi della famiglia di scongiurare questa eventualit\u00e0, spos\u00f2 la donna nel 1613. Una triste sorte per\u00f2 lo attendeva: solo un anno dopo, moriva colui che gli storici dell'arte oggi chiamano \"il primo caravaggesco napoletano\". Non pot\u00e9 quindi eseguire il \"San Pietro liberato dal carcere\", opera commissionatagli dai governatori del Pio Monte della Misericordia nel 1613, la cui esecuzione fu affidata nel 1615 a Battistello Caracciolo.\nOpere.\nVi sono tredici opere documentate o di attribuzione accolta dell'artista:\nVa citato altres\u00ec che l'artista indica nel suo testamento anche diverse nature morte, paesaggi e ritratti, tra cui quello del Vicer\u00e9 di Napoli Pedro Fern\u00e1ndez de Castro. Un San Bruno \u00e8 esposto nel Mus\u00e9e des Beaux-Arts, Palais Rohan, a Strasburgo. Di dubbia attribuzione risulta invece un \"San Giovanni Battista\"."}
{"id": "1001300", "revid": "1442080", "url": "https://it.wikipedia.org/wiki?curid=1001300", "title": "Baldovino V di Gerusalemme", "text": "Biografia.\nEra figlio di Guglielmo Spadalunga di Monferrato e di Sibilla di Gerusalemme (sorella del re Baldovino IV).\nBaldovino V fu incoronato il 20 novembre 1183, all'et\u00e0 di cinque anni, dal predecessore, il quale voleva evitare una presa del potere con la forza di Guido di Lusignano. Alla morte dello zio, quindi, assunse lo scettro, sotto la reggenza di Raimondo III di Tripoli e di Boemondo III di Antiochia e la potest\u00e0 di Joscelin III di Edessa, per mantenerlo per appena un anno. Il suo regno fu caratterizzato da torbidi e intrighi operati dalla grande nobilt\u00e0 del regno, la quale aspirava a mettere le mani sul trono mediante un matrimonio d'interesse con la madre del sovrano.\nA peggiorare ulteriormente le cose, c'erano anche i ripetuti attacchi del Saladino alle fortezze di frontiera dei Franchi, causati anche dall'incapacit\u00e0 diplomatica di alcuni importanti feudatari come Rinaldo di Ch\u00e2tillon. Erano in molti nel Regno a chiedere alla Cristianit\u00e0 di inviare soccorsi, ma furono ottenuti solo aiuti economici. Quando poi fu inviata una delegazione per richiedere la proclamazione di una crociata, essa non ebbe successo.\nDopo appena un anno di regno, alla fine, Baldovino mor\u00ec e sal\u00ec al trono Guido di Lusignano, il quale, circondatosi di consiglieri inetti ed imprudenti, port\u00f2 i Franchi alla disfatta di Hattin.\nArte, letteratura e cinema.\nUna rappresentazione molto romanzata di Baldovino V si trova nel film di Ridley Scott \"Le crociate - Kingdom of Heaven\" (\"Kingdom of Heaven\") del 2005. In una serie di scene tagliate, i medici inviati dal Saladino scoprono che il nipote del re lebbroso \u00e8 a sua volta colpito dal male. Sibilla, devastata dalla scoperta, decide di ucciderlo prima che diventi come lo zio, versandogli del veleno nell'orecchio."}
{"id": "1001311", "revid": "300067", "url": "https://it.wikipedia.org/wiki?curid=1001311", "title": "Ray Felix", "text": "Carriera.\nUn centro dell'Universit\u00e0 di Long Island, fu scelto nel draft NBA del 1953 con la prima scelta dai Baltimore Bullets. Velocemente divent\u00f2 il miglior centro afro-americano della NBA, vincendo il premio come miglior matricola dell'anno 1954 con medie di 17,6 punti e 13,3 rimbalzi a partita. Felix fu anche il secondo afro-americano, dopo Don Barksdale, a partecipare ad un All-Star Game.\nPass\u00f2 nove stagioni della NBA giocando oltre che con i Baltimore Bullets anche con i New York Knicks e con i Minneapolis Lakers.\nLe sue medie di carriera furono di 10,9 punti e 8,9 rimbalzi a partita per un totale di 6.974 punti e 5.652 rimbalzi. Si ritir\u00f2 nel 1962.\nMor\u00ec nel 1991 nella sua casa a East Elmhurst, nel Queens."}
{"id": "1001316", "revid": "1318658", "url": "https://it.wikipedia.org/wiki?curid=1001316", "title": "Nerello mascalese", "text": "Il Nerello mascalese, detto anche Negrello (\"Niuriddu mascalisi\" in siciliano) \u00e8 un vitigno che cresce prevalentemente sull'Etna, nella citt\u00e0 metropolitana di Catania, e nella zona di Torre Faro, frazione del comune di Messina. Esso concorre per l'80-100% alla produzione del vino Etna DOC; per il 45-60% alla produzione del vino Faro DOC.\nIl vitigno.\nVitigno autoctono delle pendici dell'Etna, la sua nascita si perde nella notte dei tempi. Viene coltivato tradizionalmente fra i 350 e i 1000 s.l.m. nella forma ad alberello, ma oggi anche a cordone speronato. Il suo nome \u00e8 dovuto al fatto che da secoli viene coltivato nella zona della Contea di Mascali su dei terreni costituiti, per gran parte, da sabbie vulcaniche. Un'altra zona di coltivazione, ricca inoltre di strutture che ne producono vino nostrano \u00e8 quella di Passopisciaro, Trecastagni, Biancavilla, Viagrande e altre. La sua uva ha una caratteristica forma oblunga e di colore rosso chiaro. Matura molto tardi e la sua vendemmia viene effettuata fra la seconda e la terza settimana di ottobre. I vini prodotti con questo vitigno sono a elevata gradazione alcolica (13-14\u00b0) e molto spesso, ma non sempre, destinati a un lungo invecchiamento. I vini prodotti ottenuti dalla vinificazione di questo vitigno hanno una grande variabilit\u00e0 a seconda della zona di coltivazione. Il nerello mascalese, infatti, come altri vitigni nobili (nebbiolo, pinot nero), ha una notevole sensibilit\u00e0 all'annata e al territorio di provenienza."}
{"id": "1001319", "revid": "1318658", "url": "https://it.wikipedia.org/wiki?curid=1001319", "title": "Kool &amp; the Gang", "text": "I Kool &amp; the Gang sono un gruppo musicale statunitense. Si formarono nel 1964 a Jersey City, in New Jersey ed attraversarono diverse fasi nella loro carriera. Iniziarono come praticanti dell'R&amp;B e del funk a met\u00e0 anni 60. L'esplosione commerciale avvenne nel 1974, quando usc\u00ec il disco \"Wild and Peaceful\", che abbraccia in pieno il genere disco.\nLa grafia iniziale del gruppo era Kool and the Gang, come l'album di debutto omonimo del 1969. Dall'album \"Wild and Peaceful\" del 1973 adottarono la grafia Kool &amp; the Gang, mantenuta da allora in poi.\nStoria.\nI membri principali del gruppo, nel corso degli anni, sono stati i fratelli Robert Bell (conosciuto come \"Kool\") al basso (nato l'8 ottobre 1950 a Youngstown, in Ohio) e Ronald Bell (conosciuto come \"Khalis\" ) al sassofono tenore (Youngstown (Ohio) 1\u00ba novembre 1951 deceduto il 9 settembre 2020 nelle Isole Vergini statunitensi); George Brown alla batteria (nato il 5 gennaio 1949); Robert Mickens alla tromba e alle percussioni; Dennis Thomas al sassofono alto (nato il 9 febbraio 1951 a Jersey City e deceduto il 7 agosto 2021); Claydes Charles Smith alla chitarra (nato il 6 settembre 1948 e deceduto il 20 giugno 2006), il trombonista Clifford Adams (Nato il 8 ottobre 1952, Trenton, New Jersey, Stati Uniti e morto il 12 gennaio 2015, Trenton, New Jersey, Stati Uniti) il trombettista Michael Ray (nato a Trenton (New Jersey, Stati Uniti) il 24 dicembre 1952) e i tastieristi Rick Westfield e successivamente Curtis \" Fitz \" Williams. Il padre dei fratelli Bell era uno dei manager di Thelonious Monk e i fratelli erano amici di Leon Thomas. Da notare che l'ultimo chitarrista dei Kool &amp; the Gang, Claydes Charles Smith, scrisse molti dei successi del gruppo, tra cui \"Joanna\", \"Hollywood Swinging\" e \"Celebration\".\nNel 1964, Robert form\u00f2 una banda strumentale chiamata \"The Jazziacs\" con cinque amici del liceo. Cambiarono il loro nome in \"Kool &amp; the Gang\" e segnarono le pop-charts mondiali con l'uscita del loro debutto musicale, \"Kool and the Gang\". Nonostante ci\u00f2, nessuno dei tre singoli dell'album riusc\u00ec a scalare la vetta delle pop-charts, i loro successi R&amp;B furono veloci e di massa. Seguirono diversi album dal vivo e in studio, ma \"Wild and Peaceful\" del 1973 suscit\u00f2 parecchio interesse nel mondo della musica con i singoli \"Jungle Boogie\" (che in futuro verr\u00e0 utilizzata in \"Pulp Fiction\" di Quentin Tarantino) e \"Hollywood Swinging\" (nel videogioco \"\" e nel film Be Cool di F. Gary Gray). Molte critiche giudicano l'album \"The Spirit of the Boogie\" del 1975 come il pi\u00f9 grande successo della band. Dopo quell'album la band pass\u00f2 dal genere funk alla disco-funk.\nNella seconda met\u00e0 degli anni settanta e fino al 1986 ci furono grosse novit\u00e0 con l'ingresso del nuovo cantante James \"J.T.\" Taylor e con la produzione di Eumir Deodato. Nel 1977 il singolo Open Sesame fu incluso nella colonna sonora del Film: La Febbre del Sabato Sera che fino ad oggi nel mondo ha venduto circa 42 milioni di copie e dunque diede una certa popolarit\u00e0 al gruppo nel campo del genere disco/funk. Nel 1979 con l'album \"Ladies' Night\" e i singoli che ne conseguirono (tutti nella top ten USA) ci fu la vera consacrazione. Le altre loro numero 1 in quegli anni furono \"Celebration\" dall'album Celebrate ! del 1980 e \"Fresh dall'album Emergency del 1984. L'Album\" \"Emergency\" raggiunse un record, posizionando ben quattro singoli entro le top 20 hit USA del momento nel 1985 tra i quali Cherish (per alcune settimane al n\u00ba 2). Grossi riscontri di vendite ebbero anche Joanna (al n\u00ba 2 delle classifiche USA e Regno Unito per diverse settimane), singolo tratto dall'album In The Heart del 1983, Big Fun tratto dall'album As One del 1982 e Get Down On It e Take My Heart tratti dall'album Something Special del 1981. La Band si ferm\u00f2 quasi del tutto dopo l'album \"Forever\" del 1986, quando sia James \" JT \" Taylor che Ronald Bell abbandonarono il gruppo. Entrambi ritornarono in seguito, ma la vena creativa non fu pi\u00f9 quella di un tempo. I loro concerti hanno per\u00f2 sempre realizzato sold out anche in tempi recenti.\nL'ultimo album pubblicato dai Kool &amp; the Gang \u00e8 \"Still Kool\", del 2007. Il gruppo ha complessivamente venduto nel mondo circa 90 milioni di copie di dischi. (2018 Billboard)\nFormazione.\nEx componenti.\nRick West, il tastierista originale del gruppo, che ha lasciato nel 1976 per formare la propria band, \u00e8 morto nel 1985. Il chitarrista Charles Smith \u00e8 morto dopo una lunga malattia nel 2006 ed \u00e8 stato sostituito dal fratello pi\u00f9 giovane dei Bells, Amir Bayyan, ex leader dei Kay Gees. Il trombettista originale Robert \"Spike\" Mickens, ritiratosi nel 1986 a causa di problemi di salute, \u00e8 morto all'et\u00e0 di 59 anni il 2 novembre 2010, in una casa di cura a Far Rockaway, New York. Kool &amp; the Gang ha aggiunto Larry Gittens nel 1975 dagli Stylistics. Anche Earl Toon Jr. \u00e8 stato brevemente con il gruppo (dal 1979 al 1980). Il trombonista Clifford Alanza Adams Jr. \u00e8 morto nel gennaio 2015 all'et\u00e0 di 62 anni dopo una battaglia durata un anno contro il cancro. Adams, che era stato nel gruppo dal 1977, non aveva un'assicurazione sanitaria per coprire le spese mediche. Il sassofonista Ronald Bell \u00e8 morto improvvisamente nel settembre 2020; la causa della morte non \u00e8 stata resa nota. Il sassofonista contralto Dennis \"D.T.\" Thomas \u00e8 morto nel sonno il 7 agosto 2021, all'et\u00e0 di 70 anni."}
{"id": "1001320", "revid": "2091899", "url": "https://it.wikipedia.org/wiki?curid=1001320", "title": "Incantesimi di Dragonlance", "text": "In questa pagina sono raccolte tutte le informazioni sull'uso della magia nella saga fantasy di \"Dragonlance\", creata da Margaret Weis e Tracy Hickman e pubblicata dalla TSR.\nScuole di magia.\nNel mondo di Krynn, la gerarchia degli usufruitori di magia \u00e8 organizzata in tre scuole, ognuna avente un preciso allineamento e seguace di un particolare dio della magia. Il nome di ognuna delle scuole deriva dal colore delle vesti indossate dai propri adepti, il quale a sua volta deve la sua provenienza al tipico colore della luna che rappresenta il dio al quale gli usufruitori di magia sono fedeli. Le tre scuole sono dunque: \nContrariamente a quanto accade per gli ordini clericali, i maghi sono estremamente rispettosi dell'equilibrio fra le forze del Bene, del Male e della Neutralit\u00e0, che essi ritengono indispensabile per la sopravvivenza stessa del mondo di Krynn, e pertanto cercano sempre di non scatenare guerre intestine tra i diversi ordini, pur detestandosi cordialmente. Questa tolleranza reciproca \u00e8 uno dei motivi che ha sempre reso i maghi invisi al popolo, persino le Vesti Bianche, ma \u00e8 anche il motivo principale per cui la magia continua a perdurare nel mondo: essa affonda infatti le sue radici nel giuramento che Solinari, Lunitari e Nuitari si scambiarono in occasione della Guerra di Tutti i Santi, quando cio\u00e8 Krynn rischiava di venire distrutto dalla battaglia tra Paladine, Gilean e Takhisis, e che li vincol\u00f2 a rimanere sempre uniti per proteggere l'esistenza stessa della magia nel mondo. Tutti gli dei possiedono la magia, ma solo i tre cugini ne hanno fatto la loro ragione di vita e unit\u00e0 reciproca e dunque ne sono i custodi.\nSolinari e Nuitari sono dei molto gelosi dei loro adepti, e non tollerano che si passi a un altro Ordine cos\u00ec facilmente, mentre Lunitari \u00e8 la dea della magia che pretende meno fedelt\u00e0 dai suoi maghi, perch\u00e9 sa che molti dei suoi cambieranno allineamento nel corso della vita ed inoltre \u00e8 una dea che non si prende troppo sul serio. In ogni caso, prima di passare a un altro Ordine, bisogna chiedere il permesso al Capo dell'Ordine a cui si desidera passare, per non incorrere in problemi o peggio diventare rinnegati. Per meglio dire, bisogna presentarsi davanti al Conclave ed esporre le proprie motivazioni, chiedendo la sua benedizione. \u00c8 una mera formalit\u00e0.\nNotte dell'Occhio.\nLa Notte dell'Occhio \u00e8 un evento eccezionale che avviene in una notte durante la quale le tre lune si allineano in modo tale da sembrare un occhio (da qui il nome), con la rossa Lunitari come l\"'iride\" e la nera Nuitari come la \"pupilla\". \u00c8 dunque virtualmente l'unico modo in cui chiunque non sia una Veste Nera o un non-morto possa intravedere la nera luna.\nGli dei della magia provvedono sempre a sgombrare del tutto il cielo notturno dalle nuvole.\nDurante la Notte dell'Occhio, il potere magico \u00e8 al massimo del suo potenziale, per tutti e tre gli Ordini. Perci\u00f2 per questo evento \u00e8 tenuta una grande festa a Wayreth, alla quale come circostanza eccezionale anche i novizi pi\u00f9 dotati sono ammessi a partecipare, e i maghi si concentrano nella creazione di incantesimi e pozioni. Vi \u00e8 inoltre una tradizionale riunione del Conclave.\nAnche i comuni cittadini festeggiano la Notte dell'Occhio, e lo fanno accendendo fal\u00f2 lungo le strade, e travestendosi da maghi fingono di lanciare incantesimi. A causa dell'avversione di molti verso la magia, non sempre i governi delle citt\u00e0 o alcuni cittadini approvano questa festa.\nStoria.\nA causa delle ragioni descritte sopra, i maghi non hanno mai avuto vita facile sul mondo di Krynn. La superstizione popolare li ha presto additati come spaventosi demoni che stringevano patti con entit\u00e0 immonde, e persino le Vesti Bianche hanno sempre avuto difficolt\u00e0 persino nel farsi alloggiare da un locandiere per la notte, nonostante la loro fama di persone pi\u00f9 che rispettabili. Un caso esemplificativo ed esasperato di questo comportamento \u00e8 la terra di Solamnia, i cui omonimi Cavalieri hanno sempre manifestato una diffidenza ai limiti del disgusto nei confronti dei maghi tutti: l'ospitalit\u00e0 e l'antiquata cortesia dei Cavalieri impediscono naturalmente loro di cacciare a pedate qualunque mago si presenti alla loro porta, ma nei confronti degli usufruitori di magia essi hanno sempre avuto un atteggiamento cordiale e neutralmente distaccato, come evitando di menzionare quella che secondo loro \u00e8 un'imperdonabile deformit\u00e0 fisica.\nUn solo evento, nel corso della storia di Krynn, \u00e8 stato in grado di scuotere la vita ritirata e relativamente tranquilla dei maghi, mettendo per una volta pienamente in luce il loro operato anche davanti ai profani: le Battaglie Perdute.\nBattaglie Perdute.\nQuando il potere del Sommo Sacerdote di Istar cominci\u00f2 ad offuscargli la mente, durante l'Era dei Forti, egli si convinse della necessit\u00e0 di diventare il solo uomo al mondo dotato di un cos\u00ec fenomenale potere e cominci\u00f2 a non vedere di buon occhio i maghi, che resistevano nelle loro antiche credenze riguardanti i tre d\u00e8i della magia e che ponevano sul pi\u00f9 alto gradino della loro venerazione il sacro equilibrio tra le tre forze divine, cio\u00e8 il Bene, il Male e la Neutralit\u00e0. L'astio del Re Prete nei confronti della magia crebbe a dismisura, dando origine a una vera e propria persecuzione: i maghi venivano allontanati dalle citt\u00e0 pi\u00f9 importanti, schivati o, se venivano sorpresi dalla folla infiammata dopo una predica del Sommo Sacerdote, addirittura uccisi. Fu cos\u00ec che essi cominciarono a difendersi, con mezzi pari a quelli con cui erano stati attaccati, e nel ritirarsi verso Wayreth fecero esplodere due delle cinque Torri dell'Alta Stregoneria per non farle cadere in mano alla folla, radendo al suolo altrettante citt\u00e0.\nTerrorizzato da questo gesto, il Sommo Sacerdote di Istar tese precipitosamente la mano dell'amicizia ai suoi avversari e concesse loro di spostare tutti i libri, i manufatti e gli oggetti magici pi\u00f9 importanti a Wayreth e di stabilirvisi definitivamente, abbandonando tutte le altre Torri dell'Alta Stregoneria: in cambio, il Re Prete promise loro che non sarebbero pi\u00f9 stati fatti oggetto di alcun attacco durante il loro trasferimento, e che questo sarebbe avvenuto in maniera assolutamente pacifica. Tra i maghi (e specialmente tra le Vesti Nere), molti erano dell'idea di continuare a combattere sino a mettere in ginocchio il potere clericale, ma i pi\u00f9 saggi riuscirono a persuadere i loro compagni della necessit\u00e0 di accettare l'offerta del Re Prete, poich\u00e9 continuare con quella condotta li avrebbe portati ad una guerra di proporzioni troppo gigantesche per essere controllata, con il rischio di distruggere l'intero Ansalon. Fu cos\u00ec che cominci\u00f2 il triste esodo dei maghi, nel quale molti oggetti dovettero essere lasciati indietro, sebbene a malincuore, per l'impossibilit\u00e0 di trasportarli sino a Wayreth: e quelle tristi vicende nel tempo presero il nome di Battaglie Perdute. La faccenda si svolse comunque pacificamente, sino al giorno della maledizione della Torre di Palanthas.\nTorri dell'Alta Stregoneria.\nAi tempi precedenti il Cataclisma, i maghi di Ansalon avevano la loro dimora in cinque torri, che venivano appunto chiamate Torri dell'Alta Stregoneria: questi luoghi, protetti dalla pi\u00f9 antica magia, traboccavano di libri e di artefatti strani e pericolosi, la cui custodia era affidata all'Arcimago della Torre, ed erano collegati tra loro dai potenti corridoi della magia, in modo tale che qualunque mago avrebbe potuto spostarsi da una torre all'altra senza mai toccare il suolo con i piedi. Le Torri erano il luogo favorito dagli usufruitori di magia per studiare o per incontrarsi e barattare oggetti interessanti, ed era proprio qui inoltre che si svolgeva, in caso di necessit\u00e0, il Conclave dei Maghi.\nDopo la venuta del Re Prete di Istar e la fine delle Battaglie Perdute, i maghi si accontentarono della Torre di Wayreth, l'unica scampata alla distruzione o alle mire del Sommo Sacerdote. Qui di seguito sono riportate tutte e cinque le Torri, com'erano prima che gli d\u00e8i scagliassero su Krynn la montagna di fuoco.\nTorre di Wayreth.\nLa Torre dell'Alta Stregoneria di Wayreth si trova approssimativamente a Sud della foresta elfica di Qualinesti, ma non esistono in tutto Ansalon due mappe che la individuino esattamente nello stesso luogo: questo perch\u00e9 la Foresta di Wayreth, che circonda e protegge l'omonima Torre, \u00e8 in grado di spostarsi a seconda del volere del Capo del Conclave, che la fa muovere nottetempo incontro agli ospiti che siano stati invitati a passare qualche tempo all'interno della Torre.\nLa foresta magica di Wayreth \u00e8 un luogo pieno di pericoli, ed i suoi alberi sono in grado di diventare sempre pi\u00f9 minacciosi per tutti coloro che cerchino di varcarne i confini con la forza; tuttavia, se l'intruso gode della benevolenza dell'Arcimago della Torre, la foresta si fa subito pi\u00f9 accogliente e circonda magicamente l'ospite, di modo che in qualunque direzione egli si allontani gli sia impossibile allontanarsi dagli alberi. L'Arcimago della Torre \u00e8 inoltre in grado di controllare il tempo atmosferico entro i confini della Foresta, in modo tale da scatenare la pioggia o il sole a suo piacimento.\nAlla fine delle Battaglie Perdute, il Sommo Sacerdote di Istar ha concesso ai maghi di tenere la Torre di Wayreth, a patto che abbandonassero tutte le altre superstiti nelle sue mani: pertanto, dopo la maledizione della Torre di Palanthas, la Torre di Wayreth si \u00e8 riempita di tutti gli oggetti magici che i maghi sono riusciti a salvare dalla distruzione delle altre torri. In tempi pi\u00f9 recenti, questa torre \u00e8 diventata il luogo ideale per studiare la magia e per compiere scambi fruttuosi, in ragione dei numerosissimi libri ed artefatti che sono ivi custoditi. Inoltre, \u00e8 proprio qui che si svolge, ad intervalli regolari, il Conclave dei Maghi, nel quale i capi e gli esponenti pi\u00f9 di rilievo dei tre ordini si incontrano per discutere degli accadimenti importanti che si profilano all'orizzonte.\nLa Torre di Wayreth, dove tutti i novizi si recano ad affrontare la micidiale Prova, \u00e8 costituita da due torri principali di lucida ossidiana nera, circondate da un muro di forma di triangolo equilatero e che ha tre torri pi\u00f9 piccole posizionate su ciascuno degli angoli. All'interno del muro si trova il giardino, nel quale crescono una grande variet\u00e0 di piante, ma si trovano anche cortili, camere accoglienti per gli ospiti, immense biblioteche piene di tutti i libri che scamparono alla distruzione durante le Battaglie Perdute. Ma la Sala pi\u00f9 importante \u00e8 senza dubbio quella in cui si riunisce il Conclave dei Maghi, costituita da un basso soffitto di pietra nera di cui non si vede la fine. \u00c8 una stanza molto buia e rischiarata da alcune fredde luci di natura magica. Una luce bianca pervade la camera ed illumina ventuno seggi di pietra disposti a semicerchio e corredati da cuscini, sette neri, sette rossi e sette bianchi; al centro del semicerchio c'\u00e8 un seggio di poco pi\u00f9 grande degli altri, quello riservato al capo del Conclave. Non esistono entrate o accessi normali alla Sala dei Maghi: l'unico modo per accedervi \u00e8 attraverso mezzi magici; nessuno vi \u00e8 ammesso, a meno che i maghi stessi non lo trasportino all'interno con un incantesimo.\nsommit\u00e0 delle mura sono prive di bastioni, perch\u00e9 le difese sono costituite da potenti magie. Le nera mura della Torre di Wayreth, completamente ricoperte di rune, furono edificate per mezzo della magia nella notte dei tempi e costituiscono parte integrante delle sue difese. Nessuna arma esistente al mondo pu\u00f2 scalfire la loro superficie. Non ci sono guardie di sorta ai cancelli: non ce n'\u00e8 bisogno. Una volta oltrepassati questi, colui che si avventura nella torre si trova ad attraversare un vasto cortile lastricato di pietre grigie. Il cortile appare vuoto ad una prima occhiata, ma chiunque lo attraversi si render\u00e0 immediatamente conto che in realt\u00e0 esso pullula di persone. \u00c8 infatti attraversato da una serie di corridoi della magia che i maghi percorrono con regolarit\u00e0 nel recarsi alla torre per assolvere ad incarichi ufficiali o per affari personali. Chi non vi \u00e8 abituato non pu\u00f2 scorgere questi viandanti che percorrono i nascosti sentieri della magia, ma possono avvertire in qualche modo il loro passaggio, attraverso le voci che scaturiscono dal nulla, improvvise folate d'aria o l'apparire appena intravisto e fugace di una mano o di un piede.\nUn visitatore che attraversa il cortile - se invitato dai maghi - viene magicamente trasportato in una delle tante e sontuose stanze della torre riservate agli \"ospiti\", paragonabili alle pi\u00f9 lussuose stanze delle migliori locande di Krynn. I visitatori non desiderati (sempre che siano riusciti ad arrivare tanto lontano), invece, vengono trasportati al cospetto del Conclave o nei sotterranei. I dungeons sotto la torre, a quanto si dice, sembrano essere dannatamente letali. In effetti, coloro che vi sono entrati non hanno mai fatto ritorno o, per lo meno, non sono mai riusciti a raccontarlo.\nUn mago dell'ordine che viene a risiedere alla torre (sia per un breve periodo o per il resto della sua vita) riceve una stanza e l'arredamento in base al proprio livello. Studenti ed apprendisti hanno le loro stanze allo stesso livello di quelle riservate agli ospiti; maghi di rango pi\u00f9 alto possiedono appartamenti pi\u00f9 eleganti in vetta alla torre. Non ci sono serrature a nessuna porta: tutti i maghi rispettano l'inviolabilit\u00e0 della propriet\u00e0 altrui.\nIn questa Torre Raistlin Majere affront\u00f2 la sua Prova, e qui comp\u00ec il fatale incontro che cambi\u00f2 per sempre la sua vita.\nTorre di Palanthas.\nAi tempi dell'Era dei Forti, la Torre dell'Alta Stregoneria di Palanthas era un bellissimo edificio in marmo bianco circondato da cancellate d'oro, ed era governata da una Veste Bianca saggia e benevola. Dopo la fine delle Battaglie Perdute, per\u00f2, i maghi furono costretti a riorganizzare a malincuore i propri averi e cercarono di spostare la maggior parte dei libri e dei potenti artefatti magici dalle varie torri sparse per Ansalon alla Torre di Wayreth, l'unica che era stato loro permesso di tenere. La prima torre ad essere abbandonata, delle tre scampate alla distruzione, fu quella di Istar, che venne subito occupata dal Re Prete in pompa magna; subito dopo, tocc\u00f2 a quella di Palanthas.\nI libri erano gi\u00e0 stati spostati in parte a Wayreth e in parte nella Grande Biblioteca di Astinus, e tutta la popolazione della citt\u00e0 era assiepata sulla piazza della citt\u00e0 per assistere allo spettacolo: a completare la cerimonia di sottomissione rimaneva solo il passaggio della sottile chiave d'argento, che rappresentava il simbolo del potere sulla Torre, dalle mani dell'Arcimago a quelle del Signore di Palanthas, bramoso di prendere possesso dell'antico luogo magico. Lo scambio stava per avvenire, quando all'improvviso, da una delle finestre pi\u00f9 alte della Torre, proprio sul cornicione che sarebbe rimasto celebre col nome di Passatoia della Morte, apparve una Veste Nera che grid\u00f2 \u00ab\"La porta rimarr\u00e0 chiusa e i corridoi vuoti sino al giorno in cui il Padrone del Passato e del Presente non torner\u00e0 con il potere\"\u00bb. Detto questo, il mago si lanci\u00f2 dalla passatoia e si impal\u00f2 sull'inferriata sottostante, dopodich\u00e9, con il suo ultimo respiro, lanci\u00f2 una maledizione sulla torre: e dove il suo sangue aveva toccato la ringhiera d'oro, questa si anner\u00ec e si contorse come un serpente, e l'intera torre divent\u00f2 nera come la notte e cos\u00ec orribile che la folla si disperse urlando, mentre sull'antica piazza sorgeva, un albero dopo l'altro, il Boschetto di Shoikan, gi\u00e0 popolato di tutti i suoi abominevoli guardiani assetati di sangue.\nLa Torre non ha mai abbandonato il suo aspetto putrescente, nemmeno dopo che il legittimo padrone profetizzato dalla folle Veste Nera (ossia nientemeno che Raistlin Majere) \u00e8 tornato ad occupare il posto che gli spettava. I guardiani non-morti sorvegliano i suoi confini, ma la protezione pi\u00f9 potente \u00e8 data dallo stesso Boschetto di Shoikan, la cui vista \u00e8 talmente terrificante da scoraggiare persino i kender, che sono noti in tutto Ansalon per non avere paura di niente. Neppure i draghi, le creature pi\u00f9 magiche che popolino Krynn, osano avvicinarsi alla Torre: nemmeno il Padrone pi\u00f9 forte, infatti, \u00e8 in grado di convincerli ad atterrare all'interno dei confini del Boschetto di Shoikan, che persino essi temono pi\u00f9 della morte stessa. I guardiani della Torre popolano l'intero perimetro attorno e dentro la Torre, sempre assetati di sangue caldo, dotati del potere di uccidere con il tocco pi\u00f9 lieve delle dita: soltanto l'Arcimago della Torre ha infatti il potere di controllarne la volont\u00e0, sebbene persino egli debba guardarsi dal minimo cedimento delle proprie forze, per non essere attaccato dai suoi stessi servitori.\nTorre di Istar.\nLa torre sorgeva nei pressi dell'antico tempio di Istar ma i maghi vennero scacciati dal Re-Prete ed essa venne distrutta. Il suo bosco aveva il potere di far dimenticare agli intrusi il motivo della loro visita. L'effetto finiva una volta usciti dal bosco. Anche questo venne distrutto assieme alla sua torre prima del Cataclisma. La torre sorgeva nella citt\u00e0 di Istar, sprofondata nel mare dopo il Cataclisma.\nTorre di Daltigoth.\nIl bosco di Daltigoth era incantato in modo da suscitare in qualsiasi essere vivente un sonno profondo. Gli intrusi venivano depositati dentro o fuori dal perimetro mentre dormivano, a seconda delle loro intenzioni. Il bosco e la torre andarono distrutti prima del Cataclisma, in origine si trovavano nell'area meridionale dell'Ergoth.\nTorre di Losarcum.\nIl suo bosco causava negli intrusi forti passioni incontrollabili, che li facevano agire in modo illogico e apparentemente folle. Poteva causare odio, amore, desiderio, vendetta e molti altri tipi di sentimenti estremi. Questo fortezza venne distrutta assieme al suo bosco dagli stessi maghi dell'Alta Stregoneria prima del Cataclisma.\nIl Conclave dei Maghi.\nIl Conclave dei Maghi \u00e8 un gruppo di ventuno maghi, presieduto dal Capo del Conclave, nato per il miglioramento dell'Alta Stregoneria. Ci sono state pi\u00f9 Vesti Rosse che hanno servito da Capo del Conclave rispetto a qualsiasi mago degli altri due Ordini, a causa del fatto che sia le Vesti Bianche che le Nere potevano accettare pi\u00f9 facilmente una Veste Rossa come capo piuttosto che una dell'Ordine opposto.\nNormalmente il Conclave \u00e8 costituito dai maghi pi\u00f9 potenti di ogni Ordine, ma in alcuni casi i pi\u00f9 potenti, ad esempio Magius, scelgono di non mettersi al servizio.\nIl Conclave si riunisce circa sei volte l'anno, quando tutte e tre le lune sono piene, ma tempi di crisi il Capo del Conclave pu\u00f2 convocare l'intero Conclave per un incontro eccezionale. Di solito questo \u00e8 successo per ognuna delle guerre di Ansalon.\nTutti i membri appaiono incappucciati nella Sala dei Maghi, e discuteranno su cosa \u00e8 cambiato nel campo della magia dalla loro ultima seduta, sui cambiamenti di legge, sul lancio di incantesimi, ed esprimono giudizi. Tutti i giudizi sono vincolati a tutti e tre gli Ordini.\nIl Concilio dei Tre\nQuando il Conclave venne creato per la prima volta, era costituito da solo tre maghi, ognuno eletto dal rispettivo Ordine. Il gruppo era chiamato il Concilio dei Tre, la Cerchia dei Tre o semplicemente i Tre. Poi quei tre eleggevano il Capo che avrebbe sorvegliato tutta l'Alta Stregoneria. Nel caso in cui uno di loro fosse morto, o pi\u00f9 raramente si fosse ritirato, un nuovo rappresentante del rispettivo Ordine sarebbe stato eletto per rappresentare l'Ordine.\nIl Concilio dei Quindici\nCol tempo, gli Ordini non accettarono pi\u00f9 le cose per come erano state. Una Veste Nera che rispondeva al nome di Bannel One-Eye decise che era stanco di vedere le Vesti Nere escluse dall'essere Capi del Conclave. Questo rischi\u00f2 di spezzare il legame tra i tre ordini, perch\u00e9 le Vesti Nere minacciarono di andarsere per fondare una propria Torre. Piuttosto che vedere gli Ordini indeboliti, Orrista di Solanthus accett\u00f2 di riformare il Conclave. Permise a tre maghi da ognuna delle torri di stare nel Concilio. Ognuno di questi avrebbe dovuto essere di ciascuno degli ordini, cosicch\u00e9 ogni ordine avrebbe avuto cinque rappresentanti. Da questi cinque veniva scelto un Maestro, e da questi Maestri veniva eletto il Capo del Conclave.\nConcilio dei Ventuno\nNel 1160 PC, il numero dei membri del Conclave fu modificato un'ultima volta, da quindici a ventuno. Questo per includere due membri \"fluttuanti\" da ogni ordine che non fossero necessariamente collegati ad alcuna delle Torri dell'Alta Stregoneria.\nDopo le Battaglie Perdute, le regole furono cambiate in modo che a ogni Ordine sarebbe stato ancora consentito avere sette membri, nonostante la distruzione di due torri e l'abbandono di altre due.\nGerarchia.\nCapo del Conclave.\nTutti gli usufruitori di magia si incontrano periodicamente in occasione del Conclave dei maghi, che viene tenuto nella Torre di Wayreth ed al quale partecipano tutti gli ordini riuniti. \u00c8 sempre in occasione di questo Conclave, inoltre, che viene scelto il nuovo capo della Torre dell'Alta Stregoneria, quando quello precedente muore o decide di ritirarsi. La scelta del Capo del Conclave viene fatta tra i capi di ognuno degli ordini magici, ed in genere vince il mago che si dimostra essere il pi\u00f9 forte o il pi\u00f9 saggio fra i tre: in questo modo \u00e8 assicurato un continuo ricambio al potere delle tre scuole, in modo che nessuna Veste tenga il potere per troppo tempo. Colui che viene scelto fra i tre maghi rimane il capo della propria scuola, ma in pi\u00f9 acquista il comando dell'intero Conclave, assurgendo al grado di \"Arcimago\".\nArcimago.\nNei tempi antichi, assumeva il titolo di Arcimago chiunque diventasse il padrone di una delle cinque Torri dell'Alta Stregoneria sparse per Krynn. In quanto tale, egli aveva diritto a conoscere alcuni incantesimi riservati solo al suo rango (tra i quali l'incantesimo per permettere di oltrepassare incolumi il Bosco a protezione della Torre, e quello per distruggere l'edificio, ma anche l'incantesimo per viaggiare nel tempo), ed aveva il pieno controllo delle creature, umane o sovrannaturali, che vivevano nella torre da lui occupata.\nCon la distruzione delle torri avvenuta durante le Battaglie Perdute e l'esilio dei maghi nell'unico luogo che gli era stato concesso, la Torre dell'Alta Stregoneria di Wayreth, il grado di Arcimago ha perso il suo significato originario ed \u00e8 diventato un semplice titolo onorifico, che i maghi pi\u00f9 giovani tributano ai membri pi\u00f9 anziani e pi\u00f9 saggi del loro ordine. Con l'ascesa al potere di Raistlin Majere e la conquista da parte sua della Torre di Palanthas, tuttavia, il titolo di Arcimago riacquister\u00e0 parte della sua validit\u00e0 originaria.\nMaestro.\nViene nominato Maestro un mago che scelga di dedicare la propria vita all'insegnamento della magia ai giovani novizi, in una delle rare scuole che sorgono nel Krynn. Per un mago non esiste mestiere pi\u00f9 noioso ed ingrato di questo, e in genere i maghi che scelgono di intraprendere la carriera di insegnanti sono individui mediocri del proprio ordine, tanto che spesso vengono spinti su questa via proprio con il fine di scoraggiare i giovani perditempo allo studio della magia: solo coloro che sono profondamente animati dal sacro fuoco della magia, infatti, sono in grado di resistere allo strazio dei noiosi anni passati sui banchi di scuola, necessari per apprendere quel piccolo bagaglio di conoscenze che serviranno al giovane novizio per affrontare la Prova.\nUn esempio abbastanza scoraggiante di questa categoria \u00e8 il maestro di scuola di Raistlin Majere, Theobald, cos\u00ec mediocre da far sospettare che sia stato fortemente aiutato dal Conclave a passare la Prova, purch\u00e9 giurasse di intraprendere l'odiata carriera di insegnante.\nApprendista.\nTutti i maghi che escono vivi dalla Prova vengono nominati Apprendisti, e da qui comincia il lungo cammino sino alla piena maturit\u00e0 dei loro poteri magici. In genere, gli apprendisti vengono affidati ad un mago pi\u00f9 anziano, perch\u00e9 imparino osservandolo tutto ci\u00f2 che occorre sapere della magia, ma questa non \u00e8 una condizione indispensabile: ne \u00e8 testimone ancora una volta Raistlin, che uscito da Wayreth viene infatti rifiutato come apprendista da qualsiasi mago, per timore dell'ombra di Fistandantilus che incombe su di lui.\nNovizio.\nIl rango di Novizio \u00e8 il pi\u00f9 basso della gerarchia, tanto infimo da non meritare neppure la qualifica di \"mago\" in senso stretto. Il novizio porta una veste marrone ed \u00e8 costretto a sopportare lunghi anni di scuola alla merc\u00e9 di un qualche Maestro, studiando i concetti pi\u00f9 basilari della magia, sino a quando non viene giudicato pronto per sostenere la Prova. C'\u00e8 comunque un certo numero di novizi che non raggiunge mai questo felice momento, poich\u00e9 la loro preparazione magica viene giudicata talmente insufficiente da rendere la loro ammissione alla Prova equivalente ad un assassinio: in tal caso, questi novizi vengono invitati ad abbandonare l'uso della magia e vengono tenuti sotto stretta sorveglianza dal Conclave per tutto il resto della loro vita, al fine di assicurarsi che non diventino dei rinnegati. \u00c8 comunque estremamente improbabile che la loro presenza rappresenti un pericolo per il resto della comunit\u00e0 magica, poich\u00e9 gli incantesimi che vengono insegnati ai novizi sono estremamente semplici e virtualmente inoffensivi.\nUn'eccezione a questa categoria \u00e8 rappresentata da Mastro Horkin, l'insegnante a cui sar\u00e0 assegnato Raistlin nell'esercito del Barone Pazzo: pur non avendo mai affrontato la Prova, infatti, Horkin stupir\u00e0 il giovane Raistlin con la sua abilit\u00e0 di mago guerriero, che gli deriva da un lungo addestramento sul campo.\nTra le norme pi\u00f9 importanti che un novizio deve imparare, ci sono quelle che riguardano la grafia e la corretta pronuncia di un incantesimo: le parole che lo compongono devono infatti essere scritte in perfetta calligrafia, senza la minima sbavatura, e nel momento in cui il mago pronuncia l'incantesimo deve assicurarsi di non sbagliare l'inflessione di nessuna sillaba, per non veder sfumare il suo effetto o provocare qualche grave pasticcio. Le regole grammaticali e fonetiche che regolano la lingua della magia sono tante e complesse, ed il novizio deve acquisire la padronanza perfetta dell'incantesimo ricopiandolo pi\u00f9 e pi\u00f9 volte su pelli d'agnello, sinch\u00e9 non vedr\u00e0 brillare le parole che ha scritto con il sangue e la piuma adatta: solo allora, l'iniziato riceve il permesso di trascrivere la formula sul suo personale libro di incantesimi.\nRinnegati.\nI Rinnegati sono i maghi pi\u00f9 temuti dal Conclave, in quanto non rispondono ad alcuna delle regole che governano la magia e non esitano ad attaccare ed uccidere gli altri maghi, se capita loro l'occasione adatta. Pertanto, un mago che incontri sulla sua strada un rinnegato \u00e8 autorizzato, a prescindere dal suo grado, a tentare di ricondurlo sulla retta via o di portarlo davanti al Conclave perch\u00e9 subisca un giusto processo, od anche, nei casi pi\u00f9 estremi, ad ucciderlo, come avviene per la \"Vedova\" Judith, una maga rinnegata che usava la magia per ingannare le persone.\nProva.\nAl fine di passare dal rango di novizio a quello di apprendista, un mago \u00e8 tenuto a superare un test che si svolge nel settimo giorno del settimo mese, il settimo minuto della settima ora, alla presenza di tutti i maghi del Conclave riuniti nella Torre di Wayreth. La Prova viene concepita apposta per testare le capacit\u00e0 magiche dell'aspirante apprendista, ed in ragione di ci\u00f2, poich\u00e9 non permette che entrino nei ranghi dell'ordine maghi goffi od incapaci, pu\u00f2 capitare talvolta che si concluda con la morte del novizio: per questo motivo, i giovani che sono ritenuti poco capaci nell'utilizzo della magia vengono caldamente sconsigliati di affrontare la Prova, e sono obbligati a rimanere al rango di novizi per tutto il resto della loro vita.\nLo studente pu\u00f2 venire accompagnato sino al limitare della foresta di Wayreth da un familiare o un amico, ma questi non ha il permesso di entrare poi all'interno della Torre: un'eccezione viene fatta per i fratelli gemelli, che vengono solitamente esaminati insieme. La Prova avviene in una notte nella quale tutte e tre le lune siano al loro massimo splendore, per fare in modo che il potere magico dei tre ordini sia al massimo grado, e ad ogni esame vengono testati sette studenti contemporaneamente.\nOgni Prova viene elaborata da sette maghi per ognuna delle tre Vesti, ed \u00e8 alla fine di essa che viene stabilito il colore della veste che il giovane apprendista indosser\u00e0 (sebbene egli possa comunque decidere di cambiare la sua alleanza in un secondo tempo). Durante la Prova, l'iniziato viene a trovarsi di norma in almeno tre situazioni che richiedono l'uso della magia per essere risolte, ed altre tre che non possono essere risolte semplicemente con la magia: la sua conoscenza degli incantesimi di base viene testata su tutti i fronti, ed in almeno un caso egli si trova a combattere contro un avversario di rango pi\u00f9 elevato del suo. Il novizio ha il permesso di portare con s\u00e9 soltanto il suo libro di incantesimi ed i componenti magici, e deve presentarsi con addosso le Vesti del colore che il suo protettore ha scelto.\nIncantesimi.\nIl complesso rituale legato al lancio di incantesimi \u00e8 uno dei modi con cui il potere magico si autoregola, ed il principale motivo per cui le Battaglie Perdute hanno preso questo nome: anche il mago pi\u00f9 potente, infatti, spreca un quantitativo notevole di energie per lanciare un incantesimo anche di piccole proporzioni, ed ha bisogno di un periodo di riposo prima di poterne lanciare un altro, poich\u00e9 la magia prende forza attraverso il sangue del mago stesso. Il dispendio di energie varia a seconda della potenza dell'incantesimo, come pure la durata del periodo necessario per riprendere le forze, ma in generale i maghi sono del tutto incapaci di sostenere lunghi combattimenti.\nUn altro ostacolo all'esercizio della magia sta nel fatto che, non appena un mago ha lanciato un incantesimo, questo svanisce irreparabilmente dalla sua memoria, ed egli \u00e8 costretto a ristudiarlo per poterlo lanciare nuovamente: la maledizione dei maghi \u00e8 dunque quella di dover ristudiare, mattina dopo mattina ed incessantemente, gli incantesimi del proprio libro, per poi dimenticarseli dopo una notte di sonno o dopo averli pronunciati. Per questo motivo, dopo la triste fine del mago Magius, rimasto a corto di incantesimi in mezzo ad una battaglia, ai maghi \u00e8 stato concesso di portare con s\u00e9 una piccola arma, che funga da risorsa finale quando la memoria viene meno, infrangendo cos\u00ec il precedente tab\u00f9 che proibiva agli usufruitori di magia di portare con s\u00e9 qualunque oggetto offensivo al di fuori del proprio libro di incantesimi.\nLibro d'incantesimi.\nIl libro d'incantesimi di un mago \u00e8 la sua arma pi\u00f9 preziosa, ed \u00e8 infatti l'unico oggetto che un usufruitore di magia non abbandonerebbe mai nelle mani di un nemico. Il libro contiene le formule di ogni incantesimo conosciuto dal mago, ed \u00e8 l'indispensabile supporto su cui egli studia, giorno dopo giorno, le magie che ritiene gli saranno necessarie nell'arco della giornata. L'aspetto dei libri di incantesimi \u00e8 di solito molto dimesso ed insignificante, per evitare di attirare l'attenzione di qualche kender curioso; a ci\u00f2 fanno eccezione i libri che contengono gli incantesimi pi\u00f9 potenti e pericolosi, i quali sono in grado di difendersi benissimo da soli: basta il solo contatto delle dita con la copertina del libro, infatti, per avvertire un'agghiacciante sensazione di freddo, tale da ustionare la pelle del malcapitato curioso, a meno che il suo potere non sia tale da dominare quello del libro stesso. Alcuni libri di incantesimi, inoltre, provocano la pazzia al solo vedere le rune incise sulla loro copertina, se il rango del mago non \u00e8 abbastanza alto da poterne sopportare il malefico potere.\nPer trascrivere un incantesimo sul proprio libro, il mago deve prima assicurarsi di averne la completa padronanza, perch\u00e9 in caso contrario la magia non risponder\u00e0 alla sua evocazione: a tale scopo, l'apprendista ricopia pi\u00f9 volte l'incantesimo su una pelle d'agnello usando il sangue di un qualche animale (o anche il proprio), finch\u00e9 non \u00e8 ricompensato da un bagliore di fuoco nelle lettere che ha scritto, dopodich\u00e9 pu\u00f2 ritenersi pronto per trascriverlo definitivamente sul proprio libro. Esistono inoltre diverse penne, con diversi poteri magici, che possono essere utilizzate per scrivere una formula magica.\nPergamene.\nUn modo pi\u00f9 rapido e semplice di lanciare un incantesimo \u00e8 quello di trascriverlo su una pergamena, che il mago poi porta con s\u00e9 e che pu\u00f2 utilizzare in qualsiasi momento, senza bisogno di studiare l'incantesimo sul proprio libro. Le pergamene costituiscono una sorta di \"riserva\" di incantesimi, e vengono spesso usate dai maghi pi\u00f9 inesperti, per scongiurare il timore di non riuscire a ricordare un incantesimo troppo complesso al momento del lancio. La produzione di una pergamena, comunque, dev'essere fatta con la medesima cura riservata alla trascrizione di un incantesimo sul libro, cio\u00e8 rispettando alla perfezione le regole di calligrafia e pronunciando in maniera ineccepibile le sillabe che compongono le parole man mano che le si mettono per iscritto: ci\u00f2 esclude quindi che un mago giovane o inesperto riesca a lanciare un incantesimo troppo potente per il suo livello, poich\u00e9, anche per leggerlo da una pergamena, l'apprendista deve possedere un certo bagaglio di conoscenze.\nComponenti materiali.\nAl mago novizio viene insegnato che ogni incantesimo necessita, per poter essere evocato, di un certo numero di componenti materiali, tra cui le pi\u00f9 frequenti sono il guano di pipistrello, la sabbia, i petali di rose o la pelle di qualche animale. Mentre evoca l'incantesimo, infatti, il mago deve compiere una serie di gesti rituali, che comprendono anche sbriciolare palline di guano tra le dita, lanciare la sabbia negli occhi delle vittime o spargere petali di rosa tutt'attorno: il lancio dell'incantesimo, come viene insegnato ai giovani maghi, \u00e8 assolutamente imprescindibile dal possesso di queste componenti.\nTuttavia, l'addestramento giusto pu\u00f2 fare in modo che il mago impari a lanciare l'incantesimo senza l'ausilio di nessuna componente materiale: \u00e8 quanto accade a Raistlin, che nel corso del suo addestramento come mago guerriero apprende da Horkin il modo per lanciare l'incantesimo servendosi solo dei gesti e delle parole. Il trucco, come Raistlin impara, \u00e8 ingannare se stessi, in modo che la mente si comporti come fosse in possesso della componente necessaria e riesca ad evocare lo stesso l'incantesimo. Questo metodo \u00e8 molto utile in caso di combattimento, poich\u00e9 semplifica enormemente il lancio delle magie nelle situazioni di estrema confusione quali possono essere le battaglie.\nElenco di incantesimi.\nSono qui elencati alcuni tra i pi\u00f9 comuni incantesimi dei maghi di Krynn.\nIncantesimo del sonno.\nL'incantesimo del sonno \u00e8 uno dei pi\u00f9 semplici che vengano insegnati ai maghi novizi, ed ha come unico effetto quello di far cadere la vittima in un sonno profondo e duraturo. Per lanciarlo \u00e8 necessario semplicemente pronunciare la formula magica. Componente materiale: una manciata di sabbia o di petali di rosa essiccati, da lanciare in direzione delle vittime.\nProiettili incendiari.\nMediante questo incantesimo \u00e8 possibile lanciare proiettili di fuoco, che hanno l'effetto di incendiare automaticamente qualsiasi cosa o persona su cui siano diretti. Alla formula magica \u00e8 necessario associare una serie di complicati gesti con le mani. Componente materiale: un pezzo di pelliccia di bisonte, che deve essere strofinato sulla guancia dell'incantatore. Tuttavia, grazie all'aiuto di Mastro Horkin, Raistlin impara ad ingannare se stesso ed a lanciare l'incantesimo senza l'ausilio della componente materiale.\nMissili Magici.\nQuesto semplice incantesimo, che non necessita di componenti materiali, consente all'incantatore di sprigionare dalle proprie dita una serie di proiettili di pura energia che inseguiranno il soggetto fino a colpirlo violentemente.\nPalla di Fuoco.\nUno degli incantesimi pi\u00f9 rappresentativi della forza del mago, lo stesso Raistlin invidier\u00e0 a lungo questo incantesimo, che viene lanciato per la prima volta da Fizban. Fizban adora quest'incantesimo e non esiter\u00e0 a lanciarlo ogni volta che gli \u00e8 possibile, nella maggior parte dei casi rischiando di far bruciare l'intero gruppo per le sue pessime scelte di tempo e luogo. Componente materiale: zolfo e guano di pipistrello.\nMani Brucianti.\nIncantesimo molto semplice che consente al mago di sprigionare dalle proprie mani un arco di fiamme incandescenti. L'incantatore unisce i propri pollici con i pugni ancora chiusi, e con un singolo e fluente gesto accompagnato dalle parole arcane, apre a ventaglio le mani, ruotando sui pollici, e unendo anche gli indici formando un rombo. Non ha bisogno di componenti materiali, e viene usato la prima volta da Raistlin contro i Draconici.\nComunicazione con gli Spiriti.\nQuesto incantesimo consentir\u00e0 a Raistlin e compagni di comprendere e farsi comprendere, usando il corpo del mago, dagli iracondi spiriti del Bosco di Darken.\nCaduta di Piuma.\nQuesto incantesimo viene lanciato da Raistlin con l'ausilio del bastone di Magius. Permette al Mago di cadere nel vuoto lentamente, atterrando dolcemente sul terreno come se fosse una piuma. Anche Fizban cercher\u00e0 di lanciare questo incantesimo, ovviamente fallendo: invece di cadere come una piuma, far\u00e0 cadere una pioggia di piume.\nLettura Magica.\nQuesto incantesimo permette di identificare scritte di natura magica.\nIndividuare la Magia.\nUna volta lanciato questo incantesimo, l'incantatore percepir\u00e0 qualunque forma di magia sugli oggetti che ha di fronte. \u00c8 un incantesimo tanto semplice quanto utile, gli oggetti magici infatti brilleranno (con intensit\u00e0 diverse a seconda della potenza dell'incantesimo che hanno sopra) agli occhi del mago.\nAprire.\nEseguendo questo incantesimo, qualunque serratura non magica si aprir\u00e0 al cospetto dell'incantatore.\nChiusura Magica.\nAl contrario questo incantesimo permetter\u00e0 di sigillare magicamente un oggetto o pi\u00f9 semplicemente una porta o una finestra. Non \u00e8 possibile scassinare la porta chiusa con un incantesimo, ma anche la Chiusura Magica sottost\u00e0 all'incantesimo Aprire.\nIllusione della Dragonlance.\nPer dimostrare al cavaliere Sturm Brightblade la sua corruttibilit\u00e0 Raistlin lancer\u00e0 questo incantesimo per creare l'illusione di una lancia dei draghi, nessun altro si cimenter\u00e0 con questo incanto, non si sa quindi se questo incantesimo serva per creare esattamente l'illusione della Dragonlance, o se pi\u00f9 semplicemente permetta di cristallizzare illusoriamente l'immagine mentale su cui il mago si concentra. Pi\u00f9 probabilmente, l'incantesimo permette appunto di creare un'illusione su cui il mago si concentra, con la scomparsa dell'illusione stessa una volta che la disponibilit\u00e0 della persona o del pubblico a credere in essa sia terminata, oppure se l'attenzione di tutto il pubblico non \u00e8 pi\u00f9 concentrata sull'illusione. Sebbene l'incantesimo in questione non sia espressamente scritto, anche se \u00e8 molto probabile che sia proprio questo, due ulteriori esempi del suo utilizzo vengono forniti in due libri: in \"I draghi della notte d'inverno\", Raistlin permette ai compagni di guadagnare il denaro necessario a proseguire il viaggio per Flotsam grazie ai suoi spettacoli di magia alla taverna de \"Il Porco e il Fischio\", a Port Balifor, e in queste esibizioni egli crea grandi illusioni che divertono immensamente il pubblico, utilizzando quasi sicuramente questo incantesimo. Un secondo esempio del suo probabile uso \u00e8 in \"Raistlin - L'alba del Male\", quando Raistlin, pur essendo soltanto un novizio, per smascherare una falsa religione a Haven crea nel tempio del falso dio l'illusione del Kender Gigante di Balifor, che altri non \u00e8 che Tasslehoff Burrfoot ingrandito. Proprio in questo caso si vede la scomparsa dell'illusione del Kender una volta che la disponibilit\u00e0 del pubblico a credere in essa \u00e8 terminata, visto che l'attenzione non \u00e8 pi\u00f9 concentrata su di essa, ma sulla rissa in corso nel tempio del dio fasullo.\nLuce.\nCon il bastone di Magius semplicemente \"\u00abShirak\u00bb.\" Un semplicissimo incantesimo che crea una fonte di luce. L'incantatore modulando le parole e concentrandosi \u00e8 anche in grado di modificare l'intensit\u00e0 della luce.\nForza del Toro.\nUsato da Raistlin per abbattere la porta della locanda \"Il Troll Peloso\", permette di assumere per alcuni minuti una grande forza fisica. Bisogna rigirare fra le dita un pezzetto di sterco mentre si pronuncia l'incantesimo.\nIncantesimo di Amicizia.\nPermette al Mago di rendere accondiscendenti fino anche amiche un gruppo di creature nell'area dell'incantesimo. Nella versione su singola creatura, se il mago che esegue l'incantesimo \u00e8 abbastanza potente, il sentimento amichevole indotto pu\u00f2 permanere perennemente.\nDominazione.\nSuccessivamente \"\u00abElem Shardish, Sharcum pas edistus\u00bb\" e concluso con \"\u00abOmus sharpuk derli\u00bb\"\nQuesto complesso incanto consente al mago di dominare un soggetto facendogli eseguire delle azioni a prescindere dalla sua volont\u00e0. La prima parte dell'incantesimo, letteralmente \"obbediscimi\" fa cadere il soggetto in uno stato di trance consentendo al mago di proseguire con l'incantesimo, la seconda parte \"sotto il mio comando, fai quello che ti dico\" deve poi essere appunto seguito dal comando, chiaramente espresso nella lingua della magia, e quindi concluso con \"\u00e8 questo il mio volere\". Il soggetto eseguir\u00e0 il comando secondo le sue possibilit\u00e0. Questo incantesimo, non consente comunque di far compiere al soggetto un'azione autolesionista o nella quale rischia la vita.\nComunicare con il Globo dei Draghi.\nQuesto incantesimo non fa nulla pi\u00f9 che attirare l'attenzione dello spirito del drago rinchiuso nel globo, tutto il resto dipende dalla forza di volont\u00e0 del mago stesso. La maggior parte dei maghi che si sono cimentati in questo artefatto e che hanno dunque usato questo incantesimo sono morti, mentalmente intrappolati nello stesso globo.\nIncantesimo dei Corridoi della Magia.\nUsato da Raistlin in \"I Draghi del Signore del Tempo\" per andare a Neraka, apre un portale nella nebbia dello spazio e del tempo, e presumibilmente permette di andare in qualunque posto di Krynn. Incantesimo che crea i cosiddetti \"corridoi della magia\" che i maghi potenti sanno percorrere per andare dove desiderano.\nLa Luce di Magius.\nConsiderato l'incantesimo pi\u00f9 potente mai scritto. Lo stesso Magius lo cre\u00f2 con lo scopo di distruggere qualunque entit\u00e0 malvagia in un campo d'azione vastissimo. Nemmeno lo stesso creatore per\u00f2 riusc\u00ec mai a eseguirlo, la potenza di questo incantesimo \u00e8 leggendaria. L'unico mago che riusc\u00ec a lanciare la luce di Magius fu Palin Majere aiutato per\u00f2 dallo zio Raistlin e dallo stesso dio del bene Paladine. L'incantesimo venne utilizzato per accecare il dio primordiale Ionthas, meglio conosciuto come Chaos unico figlio diretto del Dio Supremo.\nApertura del Portale.\nQuesto incantesimo pu\u00f2 essere formulato solo da una Veste Nera di infinita malvagit\u00e0, ed \u00e8 forse l'unico di tutto Krynn a dover essere pronunciato in concomitanza con un chierico di Paladine di infinita bont\u00e0. \u00c8 questa una precauzione che i maghi ritennero necessaria, per fare in modo che esso non venisse mai pi\u00f9 lanciato da nessuno: pronunciando queste parole magiche, infatti, \u00e8 possibile aprire il Portale ed accedere all'Abisso, il regno e la prigione della Regina Takhisis, dandole cos\u00ec la possibilit\u00e0 di uscire nell'altro senso e di invadere Krynn.\nPerch\u00e9 l'incantesimo sia funzionante, c'\u00e8 bisogno che il chierico di Paladine richieda la benedizione del suo dio e venga avvolto dalla sua luce benedetta: soltanto allora il mago dalle Vesti Nere pu\u00f2 pronunciare le parole atte a svegliare ognuna delle cinque teste di drago che ornano il Portale, ed aprire cos\u00ec la via per l'Abisso. Le parole dell'incantesimo si riflettono ogni volta sul chierico, la cui luce si tinge via via del colore del drago appena invocato.\nViaggio nel tempo.\nIl viaggio nel tempo \u00e8 un incantesimo molto complesso, che conoscono solo gli Arcimaghi di ciascuna Torre e che deve essere usato con molta cautela. Mediante questo incantesimo, una o pi\u00f9 persone possono essere riportate indietro nel tempo, a condizione che siano poi in grado di tornare indietro con le loro forze: questo non \u00e8 un problema se si tratta di un mago, ma per le persone prive di poteri magici si deve ricorrere a un congegno magico in possesso dell'Arcimago che effettua l'incantesimo.\nEsistono numerose limitazioni per i viaggi nel tempo, e la pi\u00f9 importante \u00e8 che nessuno pu\u00f2 modificare il corso della storia ricorrendo a questo incantesimo. Tuttavia, le uniche creature a poter usufruire dell'incantesimo sono umani, elfi ed orchi, cio\u00e8 le primitive razze create dagli d\u00e8i all'inizio del mondo: se infatti venisse mandato indietro per errore un nano, un kender, uno gnomo o un draconico, la sua presenza scombussolerebbe il fluire stesso del tempo e lo renderebbe capace di alterare il corso degli eventi."}
{"id": "1001323", "revid": "124747230", "url": "https://it.wikipedia.org/wiki?curid=1001323", "title": "Santa Serena", "text": ""}
{"id": "1001325", "revid": "300067", "url": "https://it.wikipedia.org/wiki?curid=1001325", "title": "Maurice Stokes", "text": "Fu un grande giocatore della NBA, ma la sua carriera fu stroncata precocemente da un grave infortunio debilitativo.\nCarriera.\nGioc\u00f2 nei Rochester Royals (che diventarono Cincinnati Royals nel 1957) dal 1955 al 1958.\nNella sua prima stagione riusc\u00ec a recuperare ben 38 rimbalzi in una sola partita e viaggi\u00f2 con medie di 16,3 rimbalzi a partita. Per questo fu nominato miglior rookie dell'anno 1955.\nLa stagione seguente riusc\u00ec a fare il record di rimbalzi recuperati in una stagione, ben 1.256 (17,4 a partita).\nIl 12 marzo 1958 nell'ultima partita della stagione, Stokes, durante un'azione, cadde e sbatt\u00e9 violentemente la testa sul parquet: lo dovettero rianimare e prosegu\u00ec a giocare.\nTre giorni dopo una partita di 12 punti e 15 rimbalzi, si sent\u00ec male, disse che si sentiva morire. Cadde in coma e rimase paralizzato, gli diagnosticarono una encefalopatia, un danno al cervello dovuto alla caduta nella partita.\nDurante la sua vita fu sempre supportato da Jack Twyman. Mor\u00ec a 36 anni per infarto. La sua vita fu anche ripresa e narrata in un film del 1973.\nGioc\u00f2 tre All-Star Game e fu nominato tre volte nella seconda squadra NBA.\nA suo nome \u00e8 intitolato un centro atletico presso la Saint Francis University."}
{"id": "1001327", "revid": "486946", "url": "https://it.wikipedia.org/wiki?curid=1001327", "title": "Marina militare italiana", "text": ""}
{"id": "1001330", "revid": "287204", "url": "https://it.wikipedia.org/wiki?curid=1001330", "title": "Infarto intestinale", "text": "L'infarto intestinale \u00e8 la necrosi di un tratto di intestino provocata da un'insufficienza acuta della perfusione o da una occlusione, totale o parziale, acuta o cronica, delle arterie o vene mesenteriche. Si distingue un infarto intestinale del tenue, in cui possono essere affetti un segmento del tenue, pi\u00f9 segmenti anche discontinui, l'intero tenue, il tenue ed il colon destro, ed un infarto intestinale colico, in cui \u00e8 affetto il colon discendente, il colon discendente ed il sigma, il solo sigma.\n\"Sintomatologia\".\nL'infarto intestinale si manifesta con il quadro cosiddetto di addome acuto, caratterizzato da violenti dolori addominali, vomito, diarrea sanguinolenta. Vi \u00e8 uno stato di shock profondo, caduta della pressione arteriosa o polso accelerato. All'esame clinico, l'addome si presenta discretamente globoso e fortemente dolorante.\nDiagnostica.\nL'infarto intestinale rappresenta l'1-2% delle cause di addome acuto. Un'anamnesi positiva per precedenti cardiovascolari orienta verso tale diagnosi; nei rimanenti casi sono necessarie indagini strumentali. L'esame radiologico diretto dell'addome offre reperti aspecifici, quali l'ileo riflesso spastico, l'ileo riflesso ipotonico o l'ileo paralitico, perch\u00e9 presenti tuttavia in altre patologie. L'ecografia \u00e8 di scarso ausilio, per il dolore evocato alla pressione della sonda sull'addome e per il diffuso meteorismo. La risonanza magnetica individua con facilit\u00e0 le anse affette, che si presentano iperintense, ed il fluido libero contiguo ad esse, ma, ad oggi, non \u00e8 di diffuso utilizzo in pronto soccorso. L'angiografia, un tempo unica indagine di ausilio per la diagnosi, oggi \u00e8 limitata nel suo uso alla sola terapia tromboembolitica. La TC, condotta prima e dopo perfusione di mezzo di contrasto endovena, \u00e8 l'indagine pi\u00f9 indicata, per escludere altre cause di addome acuto e per confermare il sospetto clinico di infarto intestinale, documentando l'alterato trofismo delle anse colpite.\nTerapia.\nNell'infarto intestinale del tenue, la diagnosi deve essere quanto pi\u00f9 possibile precoce. Se determinato da una occlusione vascolare mesenterica \u00e8 possibile un efficace trattamento anticoagulante e trombolitico, mentre se determinato da insufficiente apporto vascolare, deve essere ristabilito tempestivamente un adeguato volume ematico e tono pressorio. Se la diagnosi \u00e8 pi\u00f9 tardiva, oltre le 6-8 ore, si impone l'intervento chirurgico. Alla apertura della cavit\u00e0 peritoneale, il chirurgo ricerca le anse affette; esse, in dipendenza dal tempo trascorso dall'insulto vascolare, sono virate di colore dal consueto roseo al violaceo o nerastro, ed il fluido libero contiguo pu\u00f2 essere sieroso fino a francamente ematico.Il chirurgo ripristina la perviet\u00e0 dei vasi mesenterici e valuta l'estensione del tratto intestinale affetto da resecare. \nNell'infarto intestinale colico, per la presenza di validi circoli vascolari collaterali, raramente si impone un trattamento chirurgico. Pi\u00f9 frequentemente, infatti, dall'episodio acuto si transita verso una fase subacuta e cronica, nella quale residua un modico ispessimento del tratto affetto.\nBibliografia.\n[Article in English, Italian]"}
{"id": "1001338", "revid": "131358", "url": "https://it.wikipedia.org/wiki?curid=1001338", "title": "FK Dynamo Mosca", "text": ""}
{"id": "1001339", "revid": "33751", "url": "https://it.wikipedia.org/wiki?curid=1001339", "title": "Dynamo Mosca", "text": ""}
{"id": "1001340", "revid": "287204", "url": "https://it.wikipedia.org/wiki?curid=1001340", "title": "Contea di Putnam (Florida)", "text": "La contea di Putnam (in inglese Putnam County) \u00e8 una contea della Florida, negli Stati Uniti. Il suo capoluogo amministrativo \u00e8 Palatka . La contea e situata in posizione centrale tra le citt\u00e0 di Jacksonville, Gainesville, St. Augustine e Daytona Beach.\nGeografia fisica.\nLa contea ha un'area di 2,142\u00a0km\u00b2 dei quali il 12,73% \u00e8 rappresentato da acqua. I suoi confini sono:\nStoria.\nLa Contea di Putnam, la 28\u00aa dello Stato della Florida, fu creata nel 1849 e venne costituita da parti sottratte alle contee di St. Johns, Alachua, Orange, Duval e Marion. La contea venne cos\u00ec chiamata in onore di Benjamin A. Putnam, un combattente della prima guerra dei Seminole, un avvocato, un legislatore della Florida nonch\u00e9 primo presidente della \"Florida Historical Society\". Putnam mor\u00ec nel capoluogo, Palatka, nel 1869."}
{"id": "1001342", "revid": "465169", "url": "https://it.wikipedia.org/wiki?curid=1001342", "title": "Paris (Paris Hilton)", "text": "Paris \u00e8 l'album di debutto di Paris Hilton. Prodotto da Warner Music, attraverso l'etichetta discografica Heiress Records fondata dalla stessa Hilton nel 2004, l'album \u00e8 uscito il 18 agosto 2006 in limited edition che comprende un DVD.\nSi tratta di un album pop, con elementi R&amp;B, new wave, hip hop e rock.\n\"Paris\" \u00e8 entrato alla sesta posizione della classifica statunitense vendendo 77.000 copie nella sua prima settimana e ha finora accumulato 197.000 vendite.\nDall'album sono stati estratti i singoli \"Stars Are Blind\" (canzone dal successo europeo dell'estate 2006), \"Turn It Up\", \"Nothing in This World\" e \"Screwed\".\nNell'album era presente anche una cover del celebre brano \"Do Ya Think I'm Sexy\", uscita come singolo promozionale in Italia dove \u00e8 stata anche utilizzata per uno spot al quale ha partecipato la stessa Hilton."}
{"id": "1001345", "revid": "11266", "url": "https://it.wikipedia.org/wiki?curid=1001345", "title": "Chicco Testa", "text": "Biografia.\nLaureato in Filosofia presso l'Universit\u00e0 degli Studi di Milano.\nAttivista ecologista con Legambiente (1980-1987).\nDal 1980 al 1987 \u00e8 stato Segretario nazionale, e successivamente presidente nazionale, di Legambiente, che ha contribuito a fondare.\nDeputato per PCI e PDS (1987-1994).\nEletto alla Camera dei deputati per due legislature, nelle liste del PCI nelle elezioni del 14 giugno 1987, poi riconfermato con il Pds fino al 1994.\nNell'XI Legislatura ha proposto disegni di legge per la prevenzione, il controllo e l'informazione in materia di ricerca, sperimentazione e produzione di nuove combinazioni di materiale genetico, la disciplina della valutazione d'impatto ambientale, l'individuazione del danno pubblico ambientale e il trasferimento del Corpo forestale dello Stato presso il Ministero dell'Ambiente.\nAttivismo nucleare e fondazione Forum Nucleare Italiano (2010-2014).\nNel 2008 ha scritto il libro \"Tornare al nucleare? L'Italia, l'energia, l'ambiente\" in cui ripercorre vent'anni di discussione pubblica italiana sulle politiche ambientali ed energetiche e non esclude l'uso del nucleare come fonte energetica.\nDal 27 luglio 2010 diventa uno dei promotori e presidente del \"Forum Nucleare Italiano\", organizzazione non a scopo di lucro favorevole alla reintroduzione dell'energia nucleare a uso pacifico in Italia e volta a contribuire alla ripresa del dibattito pubblico sullo sviluppo della stessa. Soci fondatori dell'associazione sono Enel ed EDF. Ma aderiscono molti altri, principalmente aziende del settore industriale nucleare e aziende elettriche, ma anche Confindustria, FLAEI-CISL, Terna, UILCEM. Inoltre fanno parte dell'associazione come soci onorari le seguenti Universit\u00e0: Politecnico di Milano, Universit\u00e0 degli Studi di Roma \"La Sapienza\", Universit\u00e0 degli Studi di Genova, Universit\u00e0 degli Studi di Palermo, Universit\u00e0 di Pisa.\nDirigente industriale.\nDal 1994 al 1996 \u00e8 stato presidente del consiglio di amministrazione di ACEA, \"Azienda Comunale Energia e Ambiente\" del Comune di Roma. Nello stesso periodo \u00e8 stato membro del CNEL (\"Consiglio Nazionale Economia e Lavoro\") e presidente CISPEL (\"Confederazione Italiana dei Servizi Pubblici\").\nDal 1996 al 2002 \u00e8 stato presidente del consiglio di amministrazione di Enel e membro del consiglio di amministrazione di Wind. Durante la sua presidenza, Enel \u00e8 stata parzialmente privatizzata con un IPO del valore di 15 miliardi di euro ed \u00e8 stata fondata Wind, il terzo operatore mobile italiano. \u00c8 stato inoltre membro dell\"'Expert Advisory Committee dello European Carbon Fund\" e presidente del comitato organizzativo del 20\u00ba Congresso Mondiale dell'Energia, promosso dal WEC-World Energy Council e che si \u00e8 svolto a Roma dall'11 al 15 novembre 2007.\n\u00c8 stato membro del consiglio di amministrazione del gruppo Riello (sistemi di riscaldamento) dal 2002 al 2004. Dal 2002 al 2005 \u00e8 stato membro dello \"European Advisory Board\" di The Carlyle Group (Private Equity), presidente del consiglio di amministrazione di S.T.A. S.p.A. (Agenzia per la Mobilit\u00e0 del Comune di Roma) e presidente del Kyoto Club. \u00c8 stato inoltre presidente, fino al 2008, della societ\u00e0 Roma Metropolitane, appartenente al Comune di Roma, volta allo sviluppo della rete metropolitana.\nDal 2004 al 2012 \u00e8 stato Managing Director di Rothschild Italia. Chicco Testa \u00e8 \"Board Director\" di Telit Communications Plc; presidente di Sorgenia Spa; presidente di E.VA Energie Valsabbia; vice presidente di Idea Capital Funds SGR; presidente di Fise Assoambiente. Dal 5 luglio 2012 al 13 maggio 2016 \u00e8 stato presidente di Assoelettrica.\nNel 2014 ha scritto con Patrizia Feletig il saggio \"Contro (la) natura. Perch\u00e9 la natura non \u00e8 n\u00e9 buona, n\u00e9 giusta, n\u00e9 bella\". Nel 2017 ha scritto con Sergio Staino il libro \"Troppo Facile dire di no. Prontuario contro l'oscurantismo di massa\". Nel 2020 ha scritto il saggio \"Elogio della crescita felice. Contro l'integralismo ecologico\" (Marsilio Editori).\nAttivit\u00e0 nel settore editoriale.\nChicco Testa \u00e8 giornalista pubblicista e interviene su numerose testate italiane, fra le quali: \"Corriere della Sera\", \"Il Foglio\", \"Il Sole 24 Ore\" e diverse testate nel settore dell'energia. \u00c8 stato consulente di \"L'aria che tira - Noi e l'economia\", programma televisivo in onda su LA7. Dal luglio 2015 collabora con \"l'Unit\u00e0\" e dal 17 settembre 2016 ricopre l'incarico di Presidente del consiglio di amministrazione della societ\u00e0 editrice del quotidiano."}
{"id": "1001347", "revid": "120017752", "url": "https://it.wikipedia.org/wiki?curid=1001347", "title": "Stadio Dinamo (Mosca)", "text": "Lo stadio Dinamo (\u0421\u0442\u0430\u0434\u0438\u043e\u043d \u00ab\u0414\u0438\u043d\u0430\u043c\u043e\u00bb) era uno stadio della citt\u00e0 di Mosca, in Russia.\nUtilizzato principalmente per le partite di calcio, fu costruito nel 1928 e poteva contenere 36.540 persone; ospitava le partite casalinghe della Dinamo Mosca ed era uno dei luoghi del torneo calcistico dei Giochi della XXII Olimpiade.\nDal 2009 (anno della sua ristrutturazione) al 2019, la Dinamo Mosca ha giocato le sue partite interne all'Arena Chimki.\nLo stadio fu demolito nel 2011 e sostituito dal nuovo VTB Arena nel 2019, che potr\u00e0 contenere 27.000 spettatori per il calcio, mentre la parte adibita a palasport sar\u00e0 usata per basket, pallavolo e hockey su ghiaccio."}
{"id": "1001352", "revid": "33751", "url": "https://it.wikipedia.org/wiki?curid=1001352", "title": "Stadio Dynamo", "text": ""}
{"id": "1001354", "revid": "155118", "url": "https://it.wikipedia.org/wiki?curid=1001354", "title": "Franco Angeli Edizioni", "text": ""}
{"id": "1001355", "revid": "1305772", "url": "https://it.wikipedia.org/wiki?curid=1001355", "title": "Stadio Dinamo", "text": "Col nome di Stadio Dinamo o Dinamo Stadium o Dynamo Stadium o Stadionul Dinamo si fa riferimento a vari impianti sportivi."}
{"id": "1001356", "revid": "110157", "url": "https://it.wikipedia.org/wiki?curid=1001356", "title": "Aiguille de Chambeyron", "text": "L'Aiguille de Chambeyron (3412\u00a0m) \u00e8 una montagna delle Alpi Cozie situata in territorio francese, nel comune di Saint-Paul-sur-Ubaye, dipartimento Alpi dell'Alta Provenza. \u00c8 una delle montagne pi\u00f9 alte a sud del Monviso.\nCaratteristiche.\nSorge nell'alta valle dell'Ubaye, all'estremit\u00e0 nord-orientale del dipartimento delle Alpi dell'Alta Provenza. Si trova su una dorsale laterale che separa la valle dell'Ubaye dal \"vallone di Chambeyron\". Questa dorsale dirama dallo spartiacque alpino principale in corrispondenza della T\u00eate de l'Homme, e si dirige verso ovest per circa un chilometro, passando per la Pointe des Cirques e la forcella N\u00e9rot-Vernet, per poi raggiungere la vetta. Qui la dorsale si biforca; un ramo procede verso ovest-sud-ovest fino alla Pointe de Cahuvet, dove piega in direzione nord-ovest scendendo verso la confluenza del \"vallon d'Aval\" e del \"vallon de Chauvet\"; l'altro ramo prosegue invece subito in direzione nord-ovest verso l'Aiguille de Chillol e l'Aiguille Grande, per poi digradare.\nLa montagna viene cos\u00ec ad essere divisa in tre versanti principali. A nord-ovest, tra le due creste subparallele, troviamo il \"vallon de Chauvet\"; a nord e nord-est il versante digrada gradualmente verso il vallone del torrente Chillol. Sul versante NO si trovano il \"ghiacciaio dello Chauvet\", ed il \"ghiacciaio nero dello Chauvet\"; sul versante nord si trovano i \"ghiacciai del Marinet\", che si sono separati nella seconda met\u00e0 del XX secolo, ed il \"ghiacciaio nero del Marinet\". Si tratta dei ghiacciai pi\u00f9 meridionali delle Alpi francesi. Il versante sud scende invece roccioso e scosceso verso il \"vallone di Chambeyron\" ed il \"lago dei nove colori\".\nLa vetta \u00e8 di norma poco visibile dal fondovalle francese, perch\u00e9 \u00e8 circondata da numerosi contrafforti. \u00c8 anche difficile da identificare da questa parte, perch\u00e9 la cresta principale si allunga per quasi due chilometri ad altezze superiori ai 3000\u00a0m.Dal punto di vista geologico, la punta appartiene alla cosiddetta \"falda dello Chambeyron\", costituita da calcescisti e calcari del Malm (\"marmo\" rosa).\nAscensione alla vetta.\nPoich\u00e9 la montagna \u00e8 meno visibile e meno cospicua del vicino Brec de Chambeyron, \u00e8 anche meno frequentata.\nVia normale e sue varianti.\nLa via normale si sviluppa sul versante meridionale, dal rifugio Chambeyron. Si risale la parete fino alla forcella N\u00e9rot-Vernet, a quota 3251\u00a0m, da dove si risale alla vetta. Si tratta di un'ascensione di tipo alpinistico, su roccia non sempre salda; il grado di difficolt\u00e0 \u00e8 valutato in PD, con passaggi su roccia fino al III grado inferiore.\nDal versante italiano, l'avvicinamento si pu\u00f2 effettuare dalla frazione \"Chiappera\" di Acceglio in Valle Maira (CN), risalendo il \"vallonasso di Stroppia\" fino al \"colle Gippiera\", da dove si scende al \"lago dei 9 colatoi\" riagganciandosi alla via normale con avvicinamento dal lato francese. A causa della lunghezza dell'avvicinamento, conviene dividere la salita in due giorni, appoggiandosi al bivacco Barenghi.\nEsiste una variante sulla cresta Sud-Est, pi\u00f9 difficile (AD con passaggi di IV) e su roccia migliore. L'attacco \u00e8 alla forcella N\u00e9rot-Vernet, da dove si risale in vetta seguendo sempre il filo di cresta.\nVia storica.\nSi tratta della via percorsa dal primo salitore, William Auguste Coolidge, e si sviluppa sul versante nord-ovest, risalendo l'intero vallone di Chauvet. La via \u00e8 praticamente abbandonata, principalmente per la sua lunghezza (1800\u00a0m di dislivello, dei quali la maggior parte sono di semplice percorso escursionistico senza interesse alpinistico) e per l'assenza di punti di appoggio sul versante. Nel 1981 era stata valutata come F, ma da allora il terreno si \u00e8 modificato per il ritiro di ghiacciai e nevai.\nAltre vie.\nIn primavera, il colletto N\u00e9rot-Vernet \u00e8 accessibile dal versante nord, risalendo il ghiacciaio del Marinet ed un canalone innevato (pendenza massima 40\u00b0, difficolt\u00e0 tra PD ed AD). Esistono altri itinerari su neve sul versante nord, con difficolt\u00e0 tra D ed AD. Questi itinerari sono praticabili solo con buone condizioni di neve, ad inizio stagione."}
{"id": "1001357", "revid": "1605525", "url": "https://it.wikipedia.org/wiki?curid=1001357", "title": "Peter Cheyney", "text": "Biografia.\nEbbe la sua massima notoriet\u00e0 fra il 1936 ed il 1951, anno della morte.\n\u00c8 ricordato, tra l'altro, per avere creato il personaggio dell'agente federale statunitense Lemuel H. Caution, Lemmy per gli amici. Alcuni dei romanzi con protagonista Lemmy Caution sono stati adattati in film. Altro personaggio creato dalla penna di Cheyney \u00e8 il detective privato Slim Callaghan."}
{"id": "1001358", "revid": "78273", "url": "https://it.wikipedia.org/wiki?curid=1001358", "title": "Edizioni Franco Angeli", "text": ""}
{"id": "1001361", "revid": "767487", "url": "https://it.wikipedia.org/wiki?curid=1001361", "title": "Stadio Dinamo (Vladivostok)", "text": "Lo stadio Dinamo (\u0421\u0442\u0430\u0434\u0438\u043e\u043d \u0414\u0438\u043d\u0430\u043c\u043e) \u00e8 uno stadio della citt\u00e0 di Vladivostok, in Russia. \u00c8 usato per lo pi\u00f9 a fini calcistici, ha una capienza di 10.200 posti ed \u00e8 sede delle partite casalinghe del Lu\u010d-Energija Vladivostok."}
{"id": "1001362", "revid": "13780288", "url": "https://it.wikipedia.org/wiki?curid=1001362", "title": "Fernando Rub\u00e9n Gago", "text": ""}
{"id": "1001364", "revid": "110157", "url": "https://it.wikipedia.org/wiki?curid=1001364", "title": "Luis Mu\u00f1oz Rivera", "text": "Si distinse per i suoi ideali indipendentisti e per aver portato avanti il movimento autonomo portoricano iniziato da Rom\u00e1n Baldorioty de Castro. Nel 1897, Mu\u00f1oz Rivera e altri indipendentisti persuasero il governo liberale spagnolo a riconoscere e accettare lo Statuto per l'autonomia di Porto Rico."}
{"id": "1001365", "revid": "1372005", "url": "https://it.wikipedia.org/wiki?curid=1001365", "title": "Baliano di Ibelin", "text": "Biografia.\nOrigini.\nSuo padre, Barisano di Ibelin era stato cavaliere al servizio della Contea di Giaffa ed Ascalona, ed era stato ricompensato per i suoi servigi con l'assegnazione del castello di Ibelin dopo la rivolta di Ugo II di Le Puiset. Barisano aveva inoltre sposato Helvis, che aveva portato in dote la ricca Signoria di Ramla.\nBaliano, come suo padre, in realt\u00e0 si chiamava Barisano. Secondo alcuni questo nome rinvia ad un'origine barese (= di Bari) del capostipite della famiglia. La forma Barisano si trova anche in Toscana e in Liguria intorno al 1175. La forma Baliano sembra dovuta ad una semplificazione tipica della pronuncia del francese antico del XII sec. (\"Balian\").\n\u00c8 a volte chiamato \"Baliano il Giovane\" o \"Baliano II\" per distinguerlo dal padre quando quest'ultimo \u00e8 indicato con il nome Baliano. Viene a volte anche chiamato \"Baliano di Ramla\" o \"Baliano di Nablus\", mentre le fonti arabe lo indicano con il nome di \"Balian ibn Barzan\".\nLa data precisa della sua nascita \u00e8 sconosciuta, ma raggiunse la maggiore et\u00e0 nel 1158 quando appare nei documenti ufficiali che lo descrivono per la prima volta come \"infra annos\" ovvero non ancora adulto nel 1155.\nDopo la morte del fratello maggiore di Baliano, Ugo intorno al 1169, il castello della famiglia Ibelin pass\u00f2 all'altro fratello Baldovino il quale, preferendo mantenere il titolo di Signore di Ramla lo cedette a Baliano, che divenne suo vassallo.\nLotte per la successione nel Regno di Gerusalemme.\nSia Baliano che suo fratello Baldovino appoggiarono il conte Raimondo III di Tripoli nel 1174 per la lotta alla reggenza del Regno di Gerusalemme per conto di Baldovino IV contro la fazione favorevole a Milo di Plancy.\nEntrambi i fratelli parteciparono nel 1177 alla Battaglia di Montgisard guidando vittoriosi l'avanguardia delle linee crociate contro il grosso dell'esercito musulmano.\nIn quello stesso anno Baliano spos\u00f2 Maria Comnena, vedova del re Amalrico I, diventando patrigno della figlia di Maria, la principessa Isabella di Gerusalemme e ricevendo in dote la signoria di Nablus, dono di nozze di Maria.\nNel 1179 suo fratello Baldovino venne fatto prigioniero da Saladino e Baliano si adoper\u00f2 per raccogliere la cifra del riscatto riuscendo a farlo liberare l'anno successivo; gran parte della cifra venne pagata dall'Imperatore bizantino Manuele I Comneno, zio di Maria.\nNel 1183 sia Baliano che Baldovino supportarono Raimondo III di Tripoli contro Guido di Lusignano, marito di Sibilla di Gerusalemme, sorella di Baldovino IV e reggente dello stesso, gravemente ammalato di lebbra. Il re Baldovino IV volle che suo nipote di soli cinque anni, Baldovino di Monferrato, venisse incoronato co-reggente mentre era ancora in vita, con l'intento di impedire che Guido di Lusignano diventasse legittimo erede al trono. Poco prima della sua morte nel 1185, Baldovino IV ordin\u00f2 una cerimonia solenne nella Basilica del Santo Sepolcro dove suo nipote venne incoronato; alla cerimonia fu lo stesso Baliano che port\u00f2 sulle spalle il fanciullo per l'incoronazione, come simbolo del sostegno della famiglia di Isabella a suo nipote.\nPresto il piccolo di soli otto anni divenne l'unico erede legittimo del regno di Gerusalemme, ma quando nel 1186 anch'egli mor\u00ec ad Acri, subito Maria e Baliano, con il supporto dello stesso Raimondo, reclamarono il diritto alla successione per la figlia di Maria Comnena, Isabella di Gerusalemme allora quattordicenne.\nTuttavia il marito di costei, Umfredo IV di Toron, fedele a Guido di Lusignano, rifiut\u00f2 la corona restituendola a Guido.\nSeppur con riluttanza, Baliano dovette prestare omaggio a Guido di Lusignano, al contrario del fratello Baldovino, che prefer\u00ec piuttosto recarsi in esilio ad Antiochia, affidando la tutela di suo figlio Tommaso, futuro signore di Ramla a suo fratello Baliano.\nLotta tra Raimondo III di Tripoli e Guido di Lusignano.\nRimasto nel Regno di Gerusalemme al servizio di Guido di Lusignano, Baliano assistette alla rapida fine del regno. Nel 1186 Saladino divenuto sultano d'Egitto e di Damasco, minacci\u00f2 l'invasione del regno di Gerusalemme a seguito delle continue scorribande di Rinaldo di Ch\u00e2tillon, signore d'Oltregiordano contro le carovane musulmane.\nSaladino godeva dell'appoggio delle guarnigioni di Tiberiade ai confini del regno di Gerusalemme e sotto la giurisdizione di Raimondo III di Tripoli. Per sventare la minaccia Guido raccolse un esercito a Nazaret pianificando l'assedio di Tiberiade, ma Baliano sconsigli\u00f2 un assalto alla fortezza suggerendo invece di inviare un'ambasciata a Raimondo per trattare una riappacificazione prima che Guido si gettasse in un attacco suicida contro l'esercito numericamente superiore di Saladino.\nVenne inviata una prima ambasciata che per\u00f2 non ebbe buon esito lasciando la situazione in stallo per tutto l'inizio del 1187. Dopo la Pasqua di quell'anno, Baliano, insieme a Gerardo di Ridefort (Gran Maestro dei Templari), a Roger de Moulins (Gran Maestro degli Ospitalieri), a Reginaldo di Sidone e a Ioscio arcivescovo di Tiro, guid\u00f2 una nuova ambasciata a Tripoli.\nDurante il viaggio l'ambasciata si ferm\u00f2 nel feudo di Nablus appartenente a Baliano, il quale decise di trattenersi brevemente mentre gli altri sarebbero ripartiti. Ma il 1\u00ba maggio di quell'anno sia i Templari che gli Ospitalieri vennero massacrati alla battaglia di Cresson dal figlio di Saladino, mentre Baliano, a un giorno di viaggio di ritardo, era a Sebastea per celebrare una festivit\u00e0. Dopo aver raggiunto il castello di La F\u00e8ve dove avrebbero dovuto essere accampati i suoi compagni d'arme, Baliano trov\u00f2 il castello deserto e seppe della disastrosa disfatta dai suoi superstiti. Dopo aver saputo della sconfitta, Raimondo accett\u00f2 di incontrare l'ambasciata di Baliano a Tiberiade e di scortarla verso Gerusalemme.\nLa battaglia di Hattin.\nPoich\u00e9 il massacro di Cresson era stato possibile anche per il fatto che l'armata del figlio di Saladino era penetrata nel territorio di Gerusalemme grazie alla complicit\u00e0 di Raimondo di Tripoli, quest'ultimo si pent\u00ec della sua alleanza con Saladino e si riconcili\u00f2 con Guido di Lusignano.\nGuido condusse il suo esercito verso nord accampandosi a Seforia con l'intenzione di marciare verso Tiberiade attraverso una depressione rovente e priva di fonti d'acqua. Nonostante le rimostranze di Raimondo e di Baliano che guidavano rispettivamente l'avanguardia e la retroguardia, l'esercito di Guido venne lentamente decimato dalla sete e dal caldo e dai continui assalti improvvisi degli uomini di Saladino che accerchiarono definitivamente l'esercito crociato ad Hattin poco distante da Tiberiade all'inizio di luglio.\nIl 4 luglio scoppi\u00f2 lo scontro nel quale Baliano, insieme a Joscelin III di Edessa guid\u00f2 la retroguardia. La battaglia di Hattin si rivel\u00f2 presto per l'esercito crociato una vera disfatta prima e un terribile massacro poi.\nUn testo anonimo, il \"De Expugnatione Terrae Sanctae per Saladinum Libellus\" afferma che sia Raimondo che Baliano insieme a Reginaldo di Sidone abbandonarono fuggendo il campo di battaglia, ma questa \u00e8 solo una allusione che riflette l'astio dell'autore per questi cavalieri e non \u00e8 corroborata da alcun'altra testimonianza storica.\nLa sconfitta di Hattin fu disastrosa per il Regno di Gerusalemme. Guido stesso fu fatto prigioniero e presto tutti i castelli e le citt\u00e0 caddero uno per volta sotto gli attacchi di Saladino. \nBaliano, insieme a Raimondo, Reginaldo e Payen di Haifa furono tra i pochi nobili che scamparono al massacro, rifugiandosi a Tiro. \nRaimondo e Reginaldo presto lasciarono Tiro per correre a difendere i loro possedimenti, lasciando la citt\u00e0 sotto la guida di Corrado del Monferrato, zio paterno di Baldovino V, giunto da poco dall'Italia e del quale Baliano divenne presto uno dei pi\u00f9 stretti alleati.\nNell'abbandonare Tiro Baliano chiese il permesso a Saladino di attraversare le linee per raggiungere Gerusalemme per scortare la\nmoglie e i figli fino alla Contea di Tripoli. Saladino diede a Baliano il permesso di raggiungere la citt\u00e0 con il giuramento di non restare in citt\u00e0 e di non sollevare pi\u00f9 le armi contro di lui.\nLa difesa di Gerusalemme.\nQuando Baliano giunse a Gerusalemme la cittadinanza lo scongiur\u00f2 di restare in sua difesa ed il patriarca Eraclio di Gerusalemme lo esoner\u00f2 dal giuramento fatto a Saladino. \nBaliano venne cos\u00ec eletto come condottiero in difesa della citt\u00e0, ma ben presto si rese conto di essere rimasto quasi l'unico cavaliere di tutta Gerusalemme. Per ovviare a ci\u00f2 nomin\u00f2 circa 60 nuovi cavalieri tra i borghesi della citt\u00e0, mentre la regina Sibilla di Gerusalemme ebbe uno scarso ruolo nell'organizzare le difese. Insieme ad Eraclio, Baliano si prepar\u00f2 all'inevitabile assedio raccogliendo cibo e denaro.\nSaladino giunse in settembre ad assediare la citt\u00e0, dopo aver conquistato gran parte del territorio del regno, comprese Ibelin, Nablus, Ramla e Ascalona.\nIl sultano non si mostr\u00f2 adirato contro Baliano per aver spezzato il giuramento e si offr\u00ec di scortare la moglie ed i figli di quest'ultimo fino a Tripoli. Come unico nobile rimasto a Gerusalemme, secondo la cronaca dello storico musulmano Ibn al-Athir, egli era visto dai musulmani alla stregua di un re.\nDurante l'assedio Saladino riusc\u00ec ad abbattere gran parte delle mura, tuttavia non riusc\u00ec a guadagnarsi un passaggio all'interno di Gerusalemme. Fu allora la volta di Baliano che usc\u00ec nell'accampamento nemico per trattare con il suo avversario che nutriva un grande rispetto per lui. Egli rifer\u00ec a Saladino che gli assediati avrebbero piuttosto preferito uccidersi l'uno con l'altro e distruggere la citt\u00e0 piuttosto che essere presi con la forza. Dopo una difficile trattativa le parti decisero per la resa pacifica di Gerusalemme, dietro il pagamento di 30.000 bisanti per circa 7.000 uomini, e che due donne o dieci bambini avrebbero potuto sostituire il prezzo di un uomo.\nFu cos\u00ec che il 2 ottobre 1187 Baliano consegn\u00f2 a Saladino le chiavi della Torre di Davide (la cittadella).\nColoro che non poterono pagare il proprio riscatto vennero forzati alla schiavit\u00f9, tuttavia molti degli abitanti di Gerusalemme vennero affrancati proprio dallo stesso Saladino che pag\u00f2 per loro il riscatto, permettendo loro di abbandonare la citt\u00e0 in marce ordinate ed evitando cos\u00ec il massacro occorso nel 1099 durante la presa della citt\u00e0 da parte dei Crociati.\nLo stesso Baliano, insieme all'arcivescovo Eraclio, si offrirono come riscatto per i restanti abitanti di origine franca, ma l'offerta venne rifiutata da Saladino che li mise alla guida della terza e ultima colonna di esiliati che lasciarono Gerusalemme il 20 novembre 1187. A Baliano fu infine concesso di ricongiungersi con la sua famiglia a Tripoli.\nBaliano e la Terza Crociata.\nCon la caduta di Gerusalemme e la morte di Sibilla all'assedio di Acri nel 1190, si era creato un vuoto nel regno. La sorellastra di Sibilla, Isabella, era ora la legittima erede, tuttavia Guido di Lusignano si rifiut\u00f2 di cederle il titolo ed inoltre il marito di Isabella, continu\u00f2 a restare fedele al suo signore. Se Isabella poteva avere speranze di ottenere il trono avrebbe avuto bisogno di un consorte pi\u00f9 temerario, accettabile politicamente e forte militarmente. Il candidato pi\u00f9 vicino a questa figura si rivel\u00f2 essere Corrado del Monferrato che godeva della grande ammirazione di Baliano. Fu cos\u00ec che con l'aiuto di sua madre Maria, Baliano convinse Isabella a porre nel nulla il matrimonio con suo marito. Esistevano dei precedenti in proposito, come l'annullamento del matrimonio tra Amalrico I e Agnese di Courtenay o l'infruttuoso ripudio di Sibilla da parte di suo marito Guido di Lusignano. Il matrimonio di Isabella venne annullato da Ubaldo Lanfranchi, arcivescovo di Pisa e legato pontificio, e da Filippo di Dreux, vescovo di Beauvais, che un\u00ec in matrimonio Isabella e Corrado del Monferrato.\nMa la disputa sulla successione al trono venne complicata dall'avvento di Riccardo I d'Inghilterra e di Filippo II di Francia al seguito della Terza Crociata; Riccardo era sostenitore di Guido in qualit\u00e0 di suo vassallo, mentre Filippo era sostenitore di Corrado del Monferrato. Il ruolo giocato da Baliano e da Maria nelle nozze di Isabella con Corrado del Monferrato fecero guadagnare ai due il disprezzo pi\u00f9 aspro da parte del sovrano inglese e dei suoi sostenitori.\nIl 28 aprile 1192 Corrado venne assassinato a Tiro solo pochi giorni dopo la sua elezione, si disse che uno dei due assassini responsabili del delitto si fosse infiltrato fingendosi un servitore nella fortezza di Tiro appartenuta a Baliano. Ovviamente il principale sospetto dell'omicidio fu re Riccardo, mentre Isabella, in attesa della sua prima figlia, Maria del Monferrato, spos\u00f2 appena una settimana dopo Enrico II di Champagne.\nBaliano divenne subito uno dei consiglieri di Enrico e in quello stesso anno guid\u00f2 la retroguardia dell'esercito di Riccardo alla battaglia di Giaffa.\nIn seguito partecip\u00f2 al trattato di Ramla tra Riccardo e Saladino dopo la battaglia di Arsuf nel 1192 che pose fine alla Terza Crociata. In base al trattato il castello di Ibelin rimase sotto la giurisdizione di Saladino ma molte altre terre conquistate dai crociati rimasero in loro possesso. Come ricompensa per l'opera svolta, Saladino fece dono a Baliano della Signoria di Caymont e di altri territori alle porte di Acri.\nFamiglia.\nBaliano mor\u00ec nel 1193 intorno ai cinquant'anni, lasciando quattro figli:\nNella letteratura e nel cinema.\nBaliano di Ibelin compare tra i personaggi dei romanzi storici \"Knight Crusader\" (1954) di Ronald Welch e \"The Knights of Dark Renown\" (1969) e il seguito \"The Kings of Vain Intent\" (1970) di Graham Shelby. Inoltre \u00e8 tra i protagonisti del secondo romanzo della trilogia delle Crociate, \"The Knight Templar\" (1999), di Jan Guillou.\nUn personaggio di nome Baliano di Ibelin \u00e8 il protagonista del film \"Le crociate - Kingdom of Heaven\" (2005) di Ridley Scott, interpretato dall'attore Orlando Bloom. Questo personaggio ricalca in parte la figura storica del vero Baliano, mescolando eventi che si possono ricondurre anche al padre (che nella finzione per\u00f2 ha il nome Goffredo) o a suo fratello Baldovino. Nella difesa di Gerusalemme in ogni caso Baliano non era pi\u00f9 un giovane crociato, ma un maturo cavaliere di quasi cinquanta anni."}
{"id": "1001366", "revid": "1543377", "url": "https://it.wikipedia.org/wiki?curid=1001366", "title": "Fernando Gago", "text": "Biografia.\nDal luglio 2011 \u00e8 sposato con l'ex tennista Gisela Dulko. \u00c8 soprannominato \"El Pintita\", per il suo aspetto.\nCarriera.\nGiocatore.\nClub.\nEsordisce da calciatore professionista nel 2005 tra le file del Boca Juniors. Gago si mette subito in mostra fino a diventare nella stagione 2005-2006 uno dei punti di forza della squadra. Il primo gol con la maglia del Boca lo realizza il 1\u00ba ottobre 2006 contro il V\u00e9lez Sarsfield alla Bombonera. In tre stagioni vince due titoli nazionali e tre titoli internazionali.\nNel gennaio 2007 passa al Real Madrid per 20,5 milioni di euro, firmando un contratto da 3 milioni di euro a stagione. A Madrid gioca per quattro stagioni e mezza, vincendo due campionato spagnoli, una Coppa del Re e una Supercoppa di Spagna.\nIl 31 agosto 2011 si trasferisce alla Roma in prestito oneroso per 500.000 euro, con diritto di riscatto fissato a 7 milioni di euro. L'11 settembre 2011 debutta in campionato nella gara contro il Cagliari allo Stadio Olimpico, persa per 1-2, sostituendo nel secondo tempo Aleandro Rosi. Il 20 novembre segna il suo primo gol in maglia giallorossa contro il Lecce (2-1), che risulter\u00e0 decisivo per la vittoria finale.\nIl 19 luglio 2012 viene acquistato dal Valencia per 3,5 milioni di euro. Dopo 18 presenze totali con la maglia del Valencia, nel gennaio 2013 decide di tornare in patria, trasferendosi in prestito al V\u00e9lez Sarsfield. Con la maglia del V\u00e9lez vince il campionato.\nA fine stagione ritorna al Valencia, ma viene ceduto il 24 luglio 2013 al Boca Juniors. Dopo 6 anni, in cui vince tre campionati argentini e una coppa nazionale, resta svincolato.\nNel luglio 2019 si accorda con il , con il quale si ritira il 10 novembre 2020.\nNazionale.\nHa preso parte con l'Argentina ai Mondiali Under-20 del 2005 e alle Olimpiadi di Pechino del 2008.\nHa fatto la sua prima presenza da titolare con la nazionale argentina il 7 febbraio 2007 contro la Francia. Nonostante sia stato regolarmente convocato nelle qualificazioni e nelle amichevoli il CT dell'Argentina Diego Maradona non lo chiama per il Mondiale 2010 in Sudafrica.\nNel giugno 2011 viene convocato dal CT Batista per la Coppa America di luglio. Fa parte della nazionale \"albiceleste\" in occasione dei Mondiali 2014 e della Copa America 2015, chiusi in entrambi i casi al secondo posto.\nAllenatore.\nAldosivi.\nIl 16 gennaio 2021, dopo due mesi dal ritiro dal calcio giocato, diventa il nuovo tecnico dell', iniziando cos\u00ec la carriera di allenatore. Il 28 settembre seguente, dopo aver collezionato sei sconfitte consecutive, si dimette dall'incarico.\nRacing Avellaneda.\nIl 21 ottobre 2021 diventa il nuovo allenatore del ."}
{"id": "1001367", "revid": "287204", "url": "https://it.wikipedia.org/wiki?curid=1001367", "title": "Luis Munoz Rivera", "text": ""}
{"id": "1001368", "revid": "941725", "url": "https://it.wikipedia.org/wiki?curid=1001368", "title": "Minamoto no Sanetomo", "text": "Secondogenito di Minamoto no Yoritomo e H\u014dj\u014d Masako, e fratello minore di Minamoto no Yoriie, fu il terzo sh\u014dgun dello shogunato Kamakura, e l'ultimo capo del clan Minamoto.\nBiografia.\nDopo la morte di Yoritomo nel 1199, il nonno di Sanetomo, lo shikken H\u014dj\u014d Tokimasa, si era impadronito del potere, relegando lo sh\u014dgun a una posizione meramente rappresentativa; Yoriie, che aveva cercato di opporsi, era stato arrestato e poi ucciso. Nel 1203, perci\u00f2, Sanetomo divenne il capo del clan Minamoto e fu nominato Seii Taish\u014dgun; a differenza del fratello non si oppose al clan H\u014dj\u014d, ma fin\u00ec per essere al centro delle macchinazioni della madre e del nonno, che cerc\u00f2 di deporlo numerose volte a partire dal 1205.\nImpossibilitato a partecipare alla politica del Paese, Sanetomo si dedic\u00f2 alla poesia; dall'et\u00e0 di 17 anni ebbe come tutore Fujiwara no Teika, e a questi don\u00f2 uno dei suoi \"tanka\" (un tipo di \"waka\") da includere nell'antologia \"Ogura Hyakunin isshu\" (100 poemi di 100 poeti), una collezione annotata di poesia giapponese del periodo Heian e dell'inizio del periodo Kamakura. Lo sh\u014dgun scrisse pi\u00f9 di 700 poesie.\nNella corte imperiale Sanetomo ottenne il terzo grado pi\u00f9 alto, quello di Udaijin, una sorta di vice-ministro, nel 1218.\nVerso la fine della sua vita divenne sempre pi\u00f9 terrorizzato dal timore di essere assassinato, si lasci\u00f2 andare all'inattivit\u00e0 e alla depressione e cadde vittima di alcolismo cronico. Fu infine assassinato da suo nipote, il sacerdote buddista Kugy\u014d (Minamoto no Yoshinari), figlio di Yoriie, il 13 febbraio 1219, giorno di Capodanno buddista, sulle scale del santuario Tsurugaoka Hachiman a Kamakura, di cui il nipote era priore (\"bett\u014d\").\nCon la sua morte si estinse la linea pura (Seiwa Genji) del clan Minamoto; gli succedette Kuj\u014d Yoritsune.\nIl suo nome \u00e8 incluso nella lista dei Trentasei nuovi immortali della poesia."}
{"id": "1001369", "revid": "104458", "url": "https://it.wikipedia.org/wiki?curid=1001369", "title": "Langobardia Maior", "text": "Langobardia Maior era il nome che, in et\u00e0 altomedievale, veniva dato ai domini longobardi dell'Italia settentrionale e dell'attuale Toscana (Ducato di Tuscia). Era ripartita in numerosi ducati e includeva la capitale del regno dei Longobardi, Pavia. Nel 774 entr\u00f2 a far parte dell'Impero carolingio.\nTerritorio.\nEntrati in Italia attraverso il Friuli nel 568, i Longobardi strapparono ai Bizantini una larga parte della penisola, senza tuttavia poter costituire, almeno inizialmente, un dominio omogeneo e unitario. Le terre sottomesse vennero raggruppate in due grandi aree: la \"Langobardia Maior\" (in latino), che si estendeva dalle Alpi all'odierna Toscana, e la \"Langobardia Minor\", che includeva il Piceno, buona parte dell'Umbria, la Sabina e quasi tutto il Sud d'Italia.\nIl controllo dei Longobardi sul territorio non fu, almeno inizialmente, omogeneo; minoranza militare, essi, ripartiti nelle tradizionali fare, si concentrarono nelle sedi ducali o nei punti strategici (lungo le vie di comunicazione o presso i confini). Soltanto con il tempo, e in modo decisivo sotto il regno di Liutprando (712-744), venne sviluppato un pieno controllo del territorio. Risulta cos\u00ec arduo indicare con precisione i confini della \"Langobardia Maior\", almeno nelle prime fasi. Al momento dell'irruzione dalla Pannonia, nel 568, i Longobardi occuparono pi\u00f9 o meno omogeneamente gran parte della Val Padana - l'intera porzione nord-orientale (gli attuali Veneto e Friuli, salvo Padova, Oderzo e una stretta fascia costiera); la porzione centrale a nord del Po, con Brescia, Bergamo, Milano, Pavia e l'intera valle del Ticino (rimasero inizialmente escluse Cremona e l'Isola Comacina); l'intera porzione nord-occidentale, ovvero l'attuale Piemonte (ma non la Liguria) - e dell'odierna Toscana.\nRimane difficile stabilire, per tutta la durata del regno longobardo, l'effettivo confine settentrionale della \"Langobardia Maior\", che corrisponde soltanto approssimativamente alla linea spartiacque delle Alpi. Se nella Valle dell'Adige il confine con il Ducato di Baviera era pressoch\u00e9 stabilmente fissato a Salorno, pi\u00f9 incerta risulta la reale penetrazione nelle alte valli della Dora Baltea (oggi Valle d'Aosta) e della Dora Riparia (la Val di Susa, difesa dalle \"Chiuse longobarde\", a pi\u00f9 riprese assegnata ai pontefici romani come \"Patrimonio delle Alpi Cozie\").\nLe varie campagne militari, condotte durante il regno longobardo dai sovrani o dai singoli duchi, estesero progressivamente il territorio della Langobardia Maior. Re Clefi complet\u00f2 la conquista della Tuscia, mentre suo figlio Autari conquist\u00f2 l'ultimo bastione bizantino sulle Alpi, l'Isola Comacina nel lago di Como. Tra il 598 e il 602 Agilulfo rioccup\u00f2 Parma e Piacenza (tornate bizantine durante l'anarchia del Periodo dei Duchi) e successivamente conquist\u00f2 Padova, Este, Abano, Monselice, Cremona e Mantova. Infine Rotari, nel 643, annesse la Liguria (compreso il capoluogo Genova), Luni e Oderzo.\nL'Esarcato d'Italia, con capitale Ravenna, resistette per lungo tempo (nonostante i ripetuti attacchi) alla pressione dei Longobardi, sviluppando una propria identit\u00e0 autonoma che veniva percepita gi\u00e0 all'epoca. Non fu mai parte della Langobardia Maior, ma venne indicato come \"Romania\", ovvero territorio dell'impero romano (da qui l'odierno \"Romagna\"). \nDopo la lunga politica di pace con i Bizantini perseguita da sovrani della dinastia Bavarese (653-712), i successori ruppero i patti e iniziarono una politica di aggressione. Nel 728 gran parte dell'Esarcato, compresa Bologna, fu sottomesso da Liutprando, che nello stesso anno annesse anche l'Istria . Nel 751 la capitale Ravenna capitol\u00f2 definitivamente ad Astolfo. Tuttavia nell'ex Esarcato il dominio longobardo fu appena una parentesi e quest'area non venne integrata nel sistema dei Ducati longobardi, ma conserv\u00f2 la propria specificit\u00e0; nel 756 la regione fu tolta ai Longobardi dai Franchi, che poi la consegnarono alla Santa Sede. A nulla valsero i tentativi dell'imperatore d'Oriente di riottenerne il possesso.\nStoria: Austria e Neustria.\nLa Langobardia Maior era il fulcro del regno dei Longobardi e la sua storia si confonde spesso con quelle del regno stesso. In generale, la sua vicenda storica registra una progressiva e costante, bench\u00e9 contrastata, evoluzione verso sempre maggiori forme di accentramento da parte del potere centrale, con sede a Pavia. Durante la conquista e le fasi immediatamente successive, le esigenze militari furono predominanti e garantirono ai vari duchi un ampio potere all'interno dei rispettivi territori. Il primo ducato a essere istituito da Alboino fu, nel 569, quello del Friuli (con sede a Cividale); in seguito, in rapida successione, vennero eretti tra il 569 e il 572 quelli con sede nelle altre citt\u00e0 via via conquistate: Ceneda, Vicenza, Verona, Trento, Brescia, Bergamo, San Giulio, Pavia, Torino, Asti, Lucca (Tuscia). I duchi inizialmente regnarono da sovrani pressoch\u00e9 assoluti, soprattutto durante la fase di interregno compresa tra la morte di Clefi (574) e l'elezione di Autari (584); anche in seguito conservarono ampia autonomia, e il potere centrale non riusc\u00ec mai del tutto a venire a capo delle tendenze indipendentistiche.\nAll'interno della Langobardia Maior vennero delineandosi, nel corso del VII secolo, due aree distinte: \"Neustria\" e \"Austria\". Si trattava di due regioni geografiche (la Neustria era la parte occidentale, l'Austria quella orientale), ma alle quali corrispondevano anche rilevanti differenze politiche e culturali. I ducati occidentali furono a lungo i pi\u00f9 fedeli alla dinastia Bavarese, accettandone l'ispirazione filo-cattolica e la conseguente politica di pacificazione dell'Italia; i ducati orientali, al contrario, si presentavano come i depositari dello spirito guerriero e conquistatore dei Longobardi e nella seconda met\u00e0 del VII secolo premettero pi\u00f9 volte sui re affinch\u00e9 riprendessero l'iniziativa, arrivando anche in diverse occasioni a ordire congiure per deporre il legittimo sovrano. Nell'VIII secolo, tuttavia, la conversione generalizzata dei Longobardi al Cattolicesimo smuss\u00f2 i punti di opposizione tra Austria e Neustria, anche grazie a una ripresa dell'espansionismo ai danni dei Bizantini con il cattolico e neustriano Liutprando (re dal 712).\nDopo la caduta del regno longobardo, nel 774, la Langobardia Maior ricadde interamente sotto il dominio dei Franchi. La sua struttura politico-amministrativa non venne tuttavia stravolta; al posto dei duchi furono insediati dei conti, franchi ma anche longobardi. Con il tempo le tendenze centrifughe tornarono a prendere il sopravvento."}
{"id": "1001370", "revid": "124912995", "url": "https://it.wikipedia.org/wiki?curid=1001370", "title": "Il mistero del treno azzurro", "text": "Il mistero del Treno Azzurro \u00e8 un romanzo giallo scritto da Agatha Christie, pubblicato per la prima volta nel 1928, ed \u00e8 il quinto romanzo ad avere come protagonista il celebre Hercule Poirot.\nTrama.\nLa vicenda inizia Parigi, quando il miliardario americano entra in possesso di una serie di rubini appartenuti a Caterina I di Russia, tra i quali figura anche \u201cil cuore di fuoco\u201d, il pi\u00f9 grande rubino del mondo. Durante il tragitto dal luogo in cui i gioielli sono stati acquistati al suo hotel, il miliardario viene aggredito da alcuni rapinatori, che per\u00f2 vengono subito messi in fuga dallo stesso Rufus grazie a qualche colpo di pistola.\nTornato a Londra, Van Aldin si reca a casa della figlia Ruth Kettering, per regalarle i preziosi rubini. Durante questa visita il miliardario ha modo di sapere che il matrimonio della figlia sta diventando sempre pi\u00f9 infelice e che va avanti soltanto perch\u00e9 il marito di Ruth, Derek Kettering, ha costantemente bisogno di denaro. Inoltre, il ragazzo tradisce continuamente la moglie con la ballerina francese Mirelle.\nIndignato, Van Aldin propone dunque alla figlia di presentare istanza di divorzio. Ruth, inizialmente contraria, alla fine accetta di ubbidire al padre, timorosa, tuttavia, che Derek possa opporsi all'istanza. Anche Ruth, infatti, \u00e8 in rapporti stretti con una sua vecchia fiamma, il conte de la Roche, uno spregiudicato avventuriero.\nPrima di avviare le pratiche per il divorzio, tuttavia, Ruth decide di trascorrere una vacanza in Costa Azzurra, come suo solito. \nDurante il viaggio sul Treno Azzurro, la signora Kettering fa conoscenza di Katherine Grey, una giovane ragazza di St. Mary Mead, da poco entrata in possesso di una cospicua eredit\u00e0. Ruth racconta quindi a Katherine del suo infelice matrimonio con Derek.\nContinuando nel suo tragitto il treno giunge a Parigi e, dopo aver sostato in numerose stazioni minori, si ferma alla Gare de Lyon. Durante questa sosta Katherine nota la signora Kettering comprare un cestino da viaggio e ritirarsi nei suoi scompartimenti. Successivamente, verso le nove e mezza, dopo che il treno ha ripreso a viaggiare, la ragazza decide di andare a letto. \nNel mezzo della notte, per\u00f2, Katherine si sveglia proprio mentre il treno \u00e8 in procinto di fermarsi nella stazione di Lione, e, uscendo dal suo scompartimento, vede entrare un uomo nello scompartimento di Ruth Kettering.\nIl mattino successivo il Treno Azzurro raggiunge Nizza. Tuttavia, dopo essere scesa dal treno Katherine viene fermata da un agente della polizia francese, che la invita a seguirlo. La ragazza viene, quindi, fatta risalire sul treno, dove incontra Caux, ispettore di polizia, Carr\u00e8ge, giudice istruttore, e il noto detective belga Hercule Poirot. Subito viene, quindi, rivelato alla ragazza che Ruth Kettering \u00e8 stata trovata morta nel suo scompartimento, strangolata con un cordone e con il volto sfigurato. Nello scompartimento \u00e8 stato ritrovato un portasigarette con su incisa la lettera K. Essendo stata Katherine una delle poche viaggiatrici con cui Ruth aveva parlato, la ragazza viene sottoposta ad un breve interrogatorio e le viene chiesto di riconoscere il cadavere.\nSuccessivamente, grazie ad ulteriori indagini, si viene a sapere che Ada Mason, la cameriera di Ruth, su richiesta della padrona era scesa a Parigi e aveva pernottato al Ritz (il suo alibi verr\u00e0 in seguito confermato dal maggiore Knighton, segretario di Van Aldin, recatosi a Parigi per conto del miliardario) e che, lasciando il treno, aveva notato la padrona parlare con un uomo nel suo scompartimento. Inoltre si scopre anche che Derek viaggiava sullo stesso treno assieme a Mirelle e che Ruth doveva incontrarsi, durante la sosta a Parigi, con il conte de la Roche.\nInformato dell'accaduto, Van Aldin si reca, subito, assieme al segretario Knighton, in Costa Azzurra e affida a Poirot l'incarico di scoprire l'assassino.\nEssendo stati rubati dallo scompartimento anche i preziosi rubini, si pensa subito che il colpevole possa essere stato de la Roche. Infatti una lettera del conte, trovata tra gli oggetti di Ruth, parlava di una sua espressa volont\u00e0 di vedere i preziosi gioielli.\nSuccessivamente, per\u00f2, i sospetti ricadono su Derek Kettering, il quale, in seguito ad una testimonianza di Mirelle (che, per\u00f2, in seguito si riveler\u00e0 inattendibile) verr\u00e0 arrestato.\nNon convinto di questa soluzione, Poirot continua ad indagare. Dopo parecchio tempo dall'accaduto, il detective, infine, invita Van Aldin e il maggiore Knighton a ripercorrere, con lui, il tragitto sul Treno Azzurro, in modo da ricostruire gli avvenimenti. Una volta arrivati a Lione, tuttavia, su ordine di Poirot, la polizia, nascosta in uno scompartimento comunicante con il suo, arresta Knighton. \nL'investigatore rivela dunque al miliardario la reale versione dei fatti: ad aver assassinato Ruth non era stato altri che Knighton con la complicit\u00e0 della cameriera Ada Mason. Il vero nome della domestica \u00e8, infatti, Katy Kidd, ex attrice, e il maggiore \u00e8, in realt\u00e0, un efferato criminale noto con lo pseudonimo di \u201cmarchese\u201d. Desideroso di appropriarsi dei rubini, Knighton aveva, infatti, prima ordito l'aggressione a Van Aldin a Parigi e, in seguito al fallimento di questa, aveva progettato l'assassinio di Ruth. Durante il viaggio era, dunque, salito sul treno in una delle numerose fermate che precedono Parigi, aveva ucciso Ruth e aveva prelevato i rubini, per poi scendere. Successivamente, Ada, vestita come la signora Kettering, aveva comprato il cestino da viaggio, facendo credere che a quell'ora Ruth fosse ancora viva. Giunta, poi, a Lione, vestita da uomo, Ada era scesa dal treno e ne aveva preso un altro per arrivare a Parigi. Interrogata dalla polizia, la donna aveva poi inventato numerosi dettagli sullo svolgimento dei fatti e il complice aveva, successivamente, confermato il suo alibi.\nIl romanzo si chiude, infine, con i ringraziamenti di Van Aldin a Poirot e con l'annuncio del fidanzamento tra Katherine Grey e Derek Kettering.\nCollegamenti con altri romanzi.\nAlcuni personaggi presenti in questo libro sono destinati a riapparire in altri romanzi o racconti di Agatha Christie: \nIl villaggio da cui proviene Katherine Grey, St. Mary Mead, \u00e8 lo stesso in cui abita Miss Marple, altra celebre detective creata dalla Christie.\nLa trama del romanzo \u00e8, inoltre, una rielaborazione del racconto \u201cL'espresso per Plymouth\u201d del 1923, contenuto nella raccolta \"I primi casi di Poirot\", pubblicata nel 1974."}
{"id": "1001374", "revid": "1260426", "url": "https://it.wikipedia.org/wiki?curid=1001374", "title": "Stato etico", "text": "Si definisce stato etico quella forma istituzionale, teorizzata, ad esempio, dai filosofi Hobbes ed Hegel, in cui \u00e8 l'istituzione statale il fine ultimo a cui devono tendere le azioni dei singoli individui, nonch\u00e9 la realizzazione concreta del bene universale.\nIl Leviatano di Hobbes.\nThomas Hobbes viene considerato il padre della filosofia politica moderna, a partire dalla sua chiara e netta presa di distanza dalla riflessione del mondo classico sulla socialit\u00e0 e politicit\u00e0 dell'uomo. Secondo Hobbes, non c'\u00e8 ragione plausibile per cui un uomo, anche se pi\u00f9 saggio, debba comandare, e un altro debba obbedire, poich\u00e9 questa presunzione di un'originaria ineguaglianza, se istituita a priori come teoria antropologica di fondo, consentirebbe agli uomini di costruirsi rapporti di gerarchia sociale ingiusta e immediatamente smentibile dai fatti.\nHobbes, inoltre, inaugura il metodo contrattualista: gli uomini troveranno regole comuni, sacrificheranno parte della loro libert\u00e0 in cambio della tutela e del rispetto delle regole stabilite, stilate nero su bianco su un contratto sottoscritto, e faranno riferimento a un unico grande rappresentante istituzionale, il Leviatano. Questo rappresenta per Hobbes la forza gigantesca di tutti coloro che hanno sottoscritto il contratto e che formano lo Stato; essi sono l'unit\u00e0 corporale del Leviatano. Per questo Hobbes \u00e8 anche considerato il principale teorico dello Stato assoluto o assolutismo. Il sovrano infatti \u00e8 considerato al di sopra della legge naturale, a cui tutti gli altri cittadini sono sottoposti.\nLo Stato nasce da un compromesso in cui ognuno accetta di limitare la propria libert\u00e0 fin dove non sconfina nella sfera altrui, per poter esercitare delle altre libert\u00e0 che senza lo Stato resterebbero, di diritto ma non di fatto, soltanto sulla carta del contratto sociale.\nLo Stato etico secondo Hegel.\nIl filosofo idealista Hegel aveva definito lo Stato \"sostanza etica consapevole di s\u00e9\". Lo Stato \u00e8 infatti l'espressione pi\u00f9 elevata dell'eticit\u00e0, essendo unit\u00e0 di diritto astratto e moralit\u00e0. Questa teoria hegeliana dello Stato era in netto contrasto con il giusnaturalismo e il contrattualismo della filosofia politica moderna, soprattutto quella dei filosofi illuministi. \nLa dottrina hegeliana affermava che lo Stato \u00e8 fonte di libert\u00e0 e norma etica per il singolo. La condotta dello Stato, quindi, non pu\u00f2 essere oggetto di valutazioni morali da parte dell'individuo: lo Stato si pone fine supremo e arbitro assoluto del bene e del male.\nLo Stato etico hegeliano non \u00e8 per\u00f2 ancora uno Stato totalitario vero e proprio, ma una totalit\u00e0 organica vivente. La separazione dei poteri, secondo quanto si evince dai testi di Hegel, non pu\u00f2 essere perfetta al punto di compromettere la governabilit\u00e0 e l'unit\u00e0 dello Stato, n\u00e9 - come riteneva Montesquieu - \u00e8 fondata su un sistema di pesi e contrappesi a garanzia del singolo contro la tirannide. I poteri piuttosto vengono separati e resi autonomi in base ad un fondamento pi\u00f9 forte, ontologico prima che morale, dal fatto che lo Stato, come qualsiasi cosa vivente, totale o particolare, vive solo se segue i tre momenti della dialettica hegeliana, sia nella contrapposizione dei tre poteri, che nella loro contrapposizione e sintesi interna.\nQuesto ruolo di fine supremo e arbitro assoluto dello Stato pu\u00f2 coprire l'intera durata di una vita umana, ma \u00e8 comunque solo un momento temporaneo di passaggio nei \"Lineamenti di filosofia del diritto\" (1820).\nLo Stato etico \u00e8 infatti l'ultimo momento dello Spirito oggettivo, ed \u00e8 poi superato dai tre momenti dello Spirito assoluto, sintesi di Spirito soggettivo e di Spirito oggettivo: l'arte, la religione e la filosofia come punto massimo della conoscenza in cui lo \"spirito sa s\u00e9 stesso\", vede ed \u00e8 visto dagli uomini come completo e compiuto nella storia. Hegel afferma che la libert\u00e0 \u00e8 e resta in ogni tempo la condizione storica della filosofia, a partire dall'antica Grecia.\nNello Stato etico si realizza la fusione senza residui degli individui nello Stato, nel quale i fini particolari trovavano piena realizzazione. L'unico motore che spinge e si realizza \u2013 oltre allo Stato etico \u2013 \u00e8 la piena conoscenza dello Spirito e della verit\u00e0, come Spirito assoluto.\nLo Spirito oggettivo si sostanzia dapprima nel singolo individuo, nella coincidenza fra diritto privato e dovere morale, poi nella famiglia e infine nello Stato etico, che \u00e8 una sintesi fra la famiglia e la societ\u00e0 civile. Nello Stato infatti il singolo individuo trova la propria \"oggettivit\u00e0\", \"verit\u00e0\"ed \"eticit\u00e0\".\nHegel contrappone la libert\u00e0 del singolo non tanto all'istituzione familiare tradizionale, quanto il singolo che sceglie una vita etica, coerente col suo dovere morale, ad una famiglia etica. La situazione di contrasto tra singolo e famiglia \u00e8 riproposta nello Stato etico, che pu\u00f2 chiedere al singolo la rinuncia anche della vita familiare, ad avere una propria vita privata, se non la rinuncia della vita stessa.\nDopo la celebre critica di Karl Popper, lo Stato etico \u00e8 considerato l'emblema della \"societ\u00e0 chiusa\", in contrapposizione allo Stato di diritto, che \u00e8 proprio della \"societ\u00e0 aperta\".\nSeguiti novecenteschi.\nLa teoria dello \"Stato etico\" fu poi ripresa nel Novecento: essendo in antitesi con la teoria liberale dello Stato di diritto, \u00e8 stata usata per spiegare il fondamento della concezione dello Stato fascista di Benito Mussolini e dello Stato comunista sviluppatosi nell'Unione Sovietica. In particolare il filosofo neoidealista Giovanni Gentile la riprese e la rielabor\u00f2 nei \"Fondamenti della filosofia del diritto\" (1916)."}
{"id": "1001375", "revid": "74801", "url": "https://it.wikipedia.org/wiki?curid=1001375", "title": "Langobardia Minor", "text": "Langobardia Minor era il nome che, in et\u00e0 altomedievale, veniva dato ai domini longobardi dell'Italia centro-meridionale, corrispondente ai ducati di Spoleto e di Benevento. Dopo la conquista del regno longobardo da parte di Carlo Magno, nel 774, rimase ancora a lungo sotto controllo longobardo.\nTerritorio.\nEntrati in Italia attraverso il Friuli nel 568, i Longobardi strapparono ai Bizantini una larga parte del territorio continentale a sud delle Alpi senza tuttavia poter costituire, almeno inizialmente, un dominio omogeneo e contiguo. Le terre sottomesse vennero raggruppate, nella terminologia dell'epoca, in due grandi aree: la Langobardia Maior, dalle Alpi all'odierna Toscana, e la Langobardia Minor che includeva i territori posti a sud dei dominii bizantini (che in quell'ultimo scorcio del VI secolo si estendevano da Roma a Ravenna attraverso le attuali regioni italiane Umbria e Marche). L'Esarcato di Ravenna era collegato a Roma mediante il cosiddetto \"corridoio bizantino\" che passava per Amelia, Todi e Perugia e che separava la Langobardia Minor dalla Langobardia Maior.\nMentre la Langobardia Maior era costituita da numerosi e mutevoli ducati e gastaldati, la Langobardia Minor conserv\u00f2 per l'intera durata del regno longobardo (568-774) una notevole compattezza politica, rimanendo sempre articolata esclusivamente nei due ducati di Spoleto e di Benevento. Essi furono costituiti immediatamente dopo la penetrazione longobarda nell'area, negli anni Settanta del VI secolo e i primi duchi furono Faroaldo a Spoleto e Zottone a Benevento. Includevano inizialmente soltanto le aree interne, lasciando ai Bizantini il controllo delle fasce costiere e soltanto in un secondo momento (in particolare durante il regno di Agilulfo, 591-616) i domini longobardi si estesero anche alle coste. Divenne cos\u00ec soggetto ai due ducati l'intero versante adriatico compreso tra i capisaldi bizantini di Ancona a nord e Otranto a sud; quello ionico e quello tirrenico invece solo parzialmente ricadevano sotto l'autorit\u00e0 del duca di Benevento che non riusc\u00ec mai a occupare stabilmente Napoli, il Salento e l'estremit\u00e0 della Calabria (a sud di Cosenza e di Crotone), oltre a Roma con il suo contado.\nStoria.\nNel regno longobardo (568-774).\nBench\u00e9 strutturalmente legati al regno longobardo di Pavia, i ducati di Spoleto e di Benevento conservarono per lunghi periodi un'ampia autonomia (durante il Periodo dei Duchi, tra il 574 e il 584, anche una piena indipendenza) rispetto al governo centrale. Tra i due, quello nettamente pi\u00f9 rilevante sulla scena politica italiana del tempo fu quello di Benevento, che per lunghi tratti della sua storia riusc\u00ec a sviluppare un principio di successione ereditaria. La sottomissione al re di Pavia era spesso soltanto formale, e anzi con Grimoaldo (originario del Ducato del Friuli ma adottato dal beneventano Arechi I) un duca di Benevento riusc\u00ec addirittura a imporre la propria persona come re di tutti i longobardi (662). Fu proprio il suo regno, per\u00f2, a sancire una prima organica sottomissione della Langobardia Minor al potere centrale. Se prima di lui, salvo episodi sporadici come l'atto di omaggio di Arechi I a Rotari, l'autonomia era stata pressoch\u00e9 totale, con Grimoaldo l'intervento di Pavia sui Longobardi del sud divenne pi\u00f9 incisivo. Non soltanto il re conserv\u00f2 anche il titolo ducale beneventano, ma impose il genero Trasamondo I come duca di Spoleto e cre\u00f2 un nuovo gastaldato nel poco popolato territorio compreso tra Sepino, Boiano e Isernia, dove insedi\u00f2 i Bulgari che avevano disertato le file bizantine per sottomettersi al re longobardo. Lo stesso Grimoaldo, tuttavia, conserv\u00f2 nel suo testamento la separazione tra Pavia e Benevento, lasciando i due troni a due diversi suoi figli.\nIl nuovo duca di Benevento, Romualdo I, si trov\u00f2 subito in una posizione di forza, tanto che Pertarito, il re spodestato da Grimoaldo e che ora ritornava sul trono, dovette scendere a patti con lui, riconoscendone l'autonomia. L'allontanamento di Spoleto e Benevento dalla Langobardia Maior crebbe durante i contrastati regni di Pertarito e Cuniperto e giunse al culmine nei primi anni dell'VIII secolo, quando colpi di Stato, usurpazioni e guerre civili travagliarono il regno longobardo. L'ascesa al trono di Liutprando (712), tuttavia, segn\u00f2 una netta inversione di tendenza: il pi\u00f9 potente dei sovrani longobardi riusc\u00ec a riportare stabilmente i ducati di Spoleto e di Benevento sotto il suo controllo, sia ottenendo con le armi la sottomissione dei rispettivi duchi, sia sostituendoli con uomini a lui fedeli.\nGli ultimi anni del regno longobardo, dalla morte di Liutprando (744) all'invasione dei Franchi (774), furono anche quelli durante i quali il controllo dei re sull'intero territorio sottomesso fu maggiormente effettivo. Dopo la deposizione di Rachis, che aveva dovuto scendere a patti con la corrente pi\u00f9 autonomista dei duchi, i regni dei suoi successori Astolfo e Desiderio segnarono non soltanto la riaffermazione del potere reale, ma anche la ripresa di un'offensiva militare sui territori non ancora sottomessi; soltanto l'intervento dei Franchi di Carlo Magno, invocato dal papa, imped\u00ec ai due sovrani di arrivare alla completa unificazione dell'Italia. La Langobardia Minor fu comunque ampiamente ricondotta sotto il potere centrale, anche attraverso le temporanee soppressioni delle sedi ducali e l'amministrazione diretta di Spoleto da parte dei due re (Astolfo nel 751-756, Desiderio nel 758-759). Le espansioni territoriali di questi anni, anche quelle in aree prossime al territorio dei ducati (Perugia, la Pentapoli, diverse roccaforti del Ducato romano) non vennero integrate nella struttura dei ducati longobardi, ma vennero anch'esse assoggettate direttamente all'autorit\u00e0 dei re.\nI sempre pi\u00f9 pesanti interventi franchi in Italia sancirono una nuova situazione, che coinvolse anche i ducati meridionali. Accordandosi con papa Stefano II, nel 754, Pipino il Breve progett\u00f2 di assegnare al pontefice, in caso di una sua vittoria su Astolfo, l'intera Italia centro-meridionale, inclusi quindi non soltanto gli ex domini bizantini, ma anche i ducati di Tuscia, Spoleto e Benevento. Il piano fall\u00ec poich\u00e9 Astolfo, sia pur sconfitto in due occasioni (754 e 756), riusc\u00ec a non capitolare completamente a Pipino. Il regno longobardo cadde definitivamente nel 774, per opera di Carlo Magno.\nDal 774 all'arrivo dei Normanni.\nAlla caduta di Desiderio per opera di Carlo Magno, nel 774, anche il Ducato di Spoleto cadde immediatamente in mano franca. Non si conosce il destino dell'ultimo duca longobardo, Ildebrando; l'entit\u00e0 statale sopravvisse ancora per secoli, ma il trono ducale divenne esclusiva di stirpi franche. Il ducato entr\u00f2 progressivamente sempre di pi\u00f9 nell'orbita dello Stato Pontificio, nel quale entr\u00f2 definitivamente a far parte nel 1230.\nIn quello stesso 774, invece, il duca di Benevento Arechi II progett\u00f2 un colpo di mano per impossessarsi del titolo regale, del quale si era insignito lo stesso Carlo Magno (si era proclamato \"Gratia Dei rex Francorum et Langobardorum\"). L'ipotesi tuttavia non prese corpo, a causa dei rischi di ritorsione da parte dei Franchi che Arechi non avrebbe potuto fronteggiare. A parziale ricompensa, sempre nel 774, ottenne da Desiderio la promozione del proprio dominio da ducato a principato. La rinuncia al trono di Pavia non evit\u00f2 in ogni caso un intervento franco nella Langobardia Minor: Carlo Magno pose l'assedio a Salerno (787), obbligando Benevento a fare atto di sottomissione. Il regno di Arechi si distinse per il fervore urbanistico della capitale, soprannominata \"Ticinum geminum\" (\"Pavia gemella\"): il duca espanse la vecchia citt\u00e0 romana. Realizz\u00f2 un nuovo sistema difensivo a Salerno che includeva la torre semaforica bizantina, in seguito denominata \"Castello di Arechi\" in un sistema di cinta murarie che scendeva lungo i lati della citt\u00e0 cingendola in un abbraccio difensivo quasi inespugnabile. Contemporaneamente fece edificare la basilica di Santa Sofia che sfrutt\u00f2 per il suo programma di legittimazione del potere facendovi traslare molte reliquie.\nNel 787 il nuovo principe Grimoaldo III, appena subentrato al padre Arechi, respinse e uccise in battaglia il figlio di Desiderio, Adelchi, che era sbarcato in Calabria con l'obiettivo di riconquistare il regno perduto. I rapporti con i Franchi, in quelle fasi convluse, furono mutevoli: se alcuni contingenti transalpini aveva offerto sostegno a Grimoaldo nella lotta contro Adelchi, l'impegno del principato a Sud forn\u00ec l'opportunit\u00e0 di vari attacchi condotti a Nord. La citt\u00e0 di Chieti fin\u00ec cos\u00ec annessa al ducato di Spoleto, ormai stabilmente in mani franche. La sottomissione all'impero franco divenne nel tempo sempre pi\u00f9 solo formale, di pari passo con il progressivo indebolimento del potere centrale con i successori di Carlo Magno.\nIl pi\u00f9 potente dei Principi di Benevento fu Sicone, conquistatore di Napoli, da cui port\u00f2 in citt\u00e0 il corpo di San Gennaro.\nIl IX secolo fu il periodo di maggior splendore del principato di Benevento, che con il principe Sicardo occup\u00f2 Amalfi e impose un tributo a Napoli.Port\u00f2 da Lipari il corpo di San Bartolomeo Apostolo nell'832; da allora il Santo \u00e8 patrono di Benevento. Nell'839 un regicidio ai danni di Sicardo provoc\u00f2 una scissione del principato: furono proclamati nuovi principe sia il fratello di Sicardo, Siconolfo, sia il regicida Radelchi; Siconolfo ebbe l'appoggio della citt\u00e0 di Salerno, mentre Radelchi quello di Benevento. La situazione di stallo si protrasse, con incessanti guerre intestine, per pi\u00f9 di dieci anni; fino a quando, cio\u00e8, l'intervento dell'imperatore Ludovico II il Germanico non sanc\u00ec la divisione. Il capitolare dell'851 segn\u00f2 la nascita del Principato di Salerno, affidato a Siconolfo, sotto la cui sovranit\u00e0 ricadde la parte centro-meridionale del vecchio ducato longobardo. Il principato di Benevento, ridotto a Sannio, Molise e Puglia (escluso il Salento, sempre bizantino), tocc\u00f2 a Radelchi.\nLa divisione segn\u00f2 l'inizio di un periodo di grave crisi, complicata dalle ribellioni autonomistiche di gastaldi e piccoli feudatari, dalle incursioni dei Saraceni e dai tentativi di riconquista dell'Impero bizantino, che riusc\u00ec a strappare al gi\u00e0 indebolito Principato di Benevento gran parte della Puglia. Tra i potentati locali che emersero in questa fase, particolarmente influente divenne la Signoria di Capua. Negli anni successivi si contarono diversi tentativi di riunificare l'antico ducato, ma i successi di Atenolfo I (899) e di Pandolfo I Testa di Ferro (971) si rivelarono effimeri.\nLa decadenza del Principato di Benevento acceler\u00f2 all'inizio dell'XI secolo: nel 1022 l'imperatore Enrico II espugn\u00f2 la capitale, anche se dovette far presto un precipitoso ritorno in Germania. Poco pi\u00f9 tardi fu l'arrivo dei Normanni a sancire la fine del ducato: Roberto il Guiscardo conquist\u00f2 Benevento nel 1053 e ne dichiar\u00f2 la sudditanza allo Stato Pontificio. Il pontefice nomin\u00f2 alcuni principi a lui soggetti, fino alla soppressione definitiva del ducato nel 1081.\nIl Principato di Salerno conserv\u00f2 pi\u00f9 a lungo un ruolo maggiormente attivo. Guaimario IV, principe dal 1027 al 1052, espanse notevolmente i confini del principato, che arriv\u00f2 a includere Amalfi, Sorrento, Gaeta e gran parte di Puglia con tutta la Calabria. \nGuaimario IV fu sostenuto nelle sue conquiste anche dal Papa, ma non ufficialmente. Questo fatto successivamente gli cre\u00f3 difficolt\u00e1 coll'imperatore Enrivo III.\nPresto tuttavia anche Salerno dovette confrontarsi con i Normanni, che con Roberto il Guiscardo assediarono la capitale nel 1076. Espugnata, divenne nel 1078 sede dei domini normanni; l'ultimo duca longobardo, Gisulfo II, prese la via dell'esilio.\nArte.\nAlcune straordinarie testimonianze di pittura si trovano in alcuni monasteri della Langobardia Minor, in particolare negli odierni Molise, Campania e Puglia. Queste testimonianze risalgono soprattutto tra la fine dell'VIII e il IX secolo. Tra centri monastici pi\u00f9 importanti vi furono il santuario di San Michele Arcangelo sul Gargano (fondato nel VI secolo), la potente abbazia di Montecassino (fondata nel 529 e molto attiva nel periodo dell'abate longobardo Gisulfo, 797-817), San Vincenzo al Volturno (fondato alla fine dell'VIII secolo).\nNella cripta di San Vincenzo si \u00e8 conservato un importante ciclo di pitture del tempo dell'abate Epifanio (797-817), con uno stile legato alla coeva scuola di miniatura beneventana, con colori luminosi e ricchi di lumeggiature, dal disegno piuttosto sciolto.\nAltri esempi di pittura nell'area beneventana si trovano nella chiesa di san Biagio a Castellammare di Stabia, nella chiesa dei Santi Rufo e Carponio a Capua, ma i resti pi\u00f9 importanti si trovano nella chiesa di Santa Sofia a Benevento, fondata nel 760 da Arechi II. Caratterizzata da una pianta centrale, con un'originale struttura con nicchie stellari, possiede tre absidi e notevoli resti di affreschi sulle pareti.\nNel salernitano si ricordano la Grotta di San Michele a Olevano sul Tusciano e la Chiesa di Santa Maria de Lama a Salerno."}
{"id": "1001376", "revid": "1653437", "url": "https://it.wikipedia.org/wiki?curid=1001376", "title": "Nerello cappuccio", "text": "Il Nerello cappuccio (conosciuto anche come Nerello mantellato) \u00e8 un vitigno coltivato alle falde dell'Etna nella provincia di Catania, e nella provincia di Messina, che concorre alla produzione dei vini Etna doc e del Faro DOC.\nIl vitigno.\nIl Nerello cappuccio \u00e8 un vitigno autoctono che cresce sulle pendici del vulcano Etna fra i 350 e i 900 s.l.m.. Esso concorre, per circa il 20% alla produzione del vino Etna rosso. Il suo nome \u00e8 dovuto alla particolare conformazione della pianta, coltivata ad alberello.\nLa sua origine non \u00e8 nota ma viene coltivato in loco da diverse centinaia di anni. La sua produzione \u00e8 andata calando anno dopo anno e per un certo periodo se ne \u00e8 temuta l'estinzione. Come il Nerello mascalese, con cui concorre alla produzione dell'Etna rosso, viene raccolto molto tardi, verso la met\u00e0 del mese di ottobre."}
{"id": "1001377", "revid": "125715412", "url": "https://it.wikipedia.org/wiki?curid=1001377", "title": "La Malinche", "text": "Viene conosciuta con i nomi Malinalli, Malintzin (trasposizione in spagnolo del nome originale; il suffisso \"tzin\" stava a indicare uno stato di nobilt\u00e0), o meglio Malinche o La Malinche, nome con il quale pi\u00f9 comunemente ci si riferisce a lei, oppure usando il nome cristiano con il quale venne battezzata, \"Marina\", quasi sempre con l'appellativo di \"do\u00f1a Marina\". Gli Aztechi chiamarono Cort\u00e9s con lo stesso nome \"Malinche\".\nBiografia.\nNata probabilmente a Oluta, nell'odierno Stato di Veracruz, nei pressi di Coatzacoalcos, intorno al 1502, forse nell'alta societ\u00e0 azteca. Coatzacoalcos era un'antica capitale olmeca situata allora nella parte sudorientale dell'Impero azteco, nella regione dell'odierno Stato di Veracruz. Malinche apparteneva a una famiglia nobile - suo padre era governatore dell'importante citt\u00e0 di Paynalla - e per lei si prospettava un futuro agiato. Ma alla morte del padre sua madre si rispos\u00f2 con un potente locale da cui ebbe un figlio, che divenne l'erede legittimo. Decisero allora di liberarsi di Malinalli. Approfittando della morte di una bambina della sua stessa et\u00e0 in paese, i due la fecero passare per loro figlia e nella notte consegnarono Malinalli a dei mercanti, che la rivendettero come schiava al mercato di Xilanco ad altri mercanti maya i quali la vendettero al cacicco di Potonch\u00e1n. Fu lui che la consegn\u00f2 a Cort\u00e9s, forse con il nome di Malinche.\nCome schiava fu regalata a Hern\u00e1n Cort\u00e9s il 15 marzo 1519 dagli abitanti dell'odierno Stato di Tabasco, assieme ad altre 19 donne, alcuni pezzi d'oro e un completo di mantelli. Cort\u00e9s aveva appena sconfitto i maya locali nella battaglia di Centla. Proprio a seguito di questa vittoria, una mattina giunse inatteso al suo accampamento il cacicco, cio\u00e8 il capo trib\u00f9, di Potonch\u00e1n recandogli in dono: oro, tessuti, cibi e donne. L'offerta di giovani era fra le usanze dei Maya dello Yucat\u00e1n: nei viaggi le donne si occupavano di cibo e pratiche sessuali. Vedendo che gli spagnoli non ne avevano, offrirono loro delle giovani a questo scopo. Prima di accettarle Cort\u00e9s ordin\u00f2 che fossero battezzate, non tanto per motivi religiosi, quanto per rispetto delle leggi spagnole, che permettevano rapporti di concubinato solo con cristiane. Secondo un cronista spagnolo, il giorno dopo, davanti a un altare improvvisato, sormontato da un'immagine della vergine e della croce, un frate \"mise il nome di do\u00f1a Marina a quella indigena e signora che allora ci diedero\". Officiato il sacramento, Cort\u00e9s spart\u00ec le \"novelle cristiane\" tra i suoi capitani. E do\u00f1a Marina fu consegnata a un suo lontano parente, Alonso Hern\u00e1ndez Portocarrero.\nDa Potonch\u00e1n, Cort\u00e9s si imbarc\u00f2 per l'odierna San Juan de Ul\u00faa, che raggiunse dopo cinque giorni di navigazione. Mentre si preparava l'accampamento, arrivarono gli ambasciatori di Montezuma per indagare sulle loro intenzioni. Cort\u00e9s scopr\u00ec che Malintzin parlava il nahuatl, la lingua dei suoi genitori, e l'us\u00f2 come interprete nahuatl-maya. Per la traduzione maya-spagnolo Cort\u00e9s usava un naufrago spagnolo catturato dai Maya e liberato da Cort\u00e9s presso Cozumel, Ger\u00f3nimo de Aguilar. Come riassume il cronista, do\u00f1a Marina \"serv\u00ec da interprete in questo modo: Cort\u00e9s parlava ad Aguilar, Aguilar all'indigena e l'indigena agli Indios\". Cos\u00ec, con l'uso di tre lingue e due interpreti, iniziarono le comunicazioni tra spagnoli e aztechi, finch\u00e9 Malintzin impar\u00f2 anche lo spagnolo, il che, secondo le cronache indigene, avvenne molto velocemente, visto che indicano la donna sempre come unica interprete.\nOltre al suo servizio come interprete, Malintzin inform\u00f2 gli spagnoli sugli usi, costumi e tradizioni sociali e militari dei nativi, e probabilmente svolse anche compiti che oggi chiameremmo di \"intelligence\" e \"diplomazia\", giocando un ruolo molto importante durante la prima parte della conquista del Messico. A partire da quel momento la situazione di Marina cambi\u00f2 radicalmente. A San Juan de Ul\u00faa, rendendosi conto dell'importanza delle conoscenze linguistiche della donna, Cort\u00e9s \"le chiese di diventare la sua fedele interprete, e le promise che l'avrebbe fatta sposare, le avrebbe dato grandi ricompense e le avrebbe ridato la libert\u00e0\". Si \u00e8 quasi certi che Malintzin sia morta nel 1529, visto che il vedovo inoltr\u00f2 la richiesta di risposarsi.\nMarina gioc\u00f2 un ruolo di grande importanza nella conquista del Messico. Bernal D\u00edaz del Castillo, nella sua \"Vera storia della conquista della Nuova Spagna\", ne ricorda ripetutamente il legame con gli spagnoli e il suo valore in battaglia: \"senza di lei, Cort\u00e9s non poteva trattare alcun affare con gli indiani\". Il ruolo dell'amante di Cort\u00e9s come interprete fu pi\u00f9 d'una volta decisivo. A Cholula salv\u00f2 gli spagnoli da morte certa, rivelando un complotto degli indios riferitole una donna del luogo. A Tenochtitl\u00e1n rese possibili le conversazioni tra Montezuma e Cort\u00e9s, in cui Marina tradusse complessi discorsi dello spagnolo sui fondamenti del cristianesimo e l'atto di sottomissione che gli indios, a suo parere, dovevano all'imperatore Carlo V.\nDurante la \"Noche Triste\", la fuga in extremis degli Spagnoli di fronte all'attacco azteco del 1\u00ba luglio 1520, do\u00f1a Marina si trovava alla retroguardia; dopo essersi messo in salvo, una delle prime preoccupazioni di Cort\u00e9s fu quella di avere notizie delle condizioni degli interpreti \"e si rallegr\u00f2 di sapere che n\u00e9 Ger\u00f2nimo n\u00e9 Marina erano stati catturati\". Cos\u00ec nella campagna finale contro la citt\u00e0 di Tenochtitl\u00e1n, il contributo di Marina fu decisivo per ottenere l'appoggio massiccio degli indigeni nemici degli Aztechi e, dopo la vittoria spagnola, per trasmettere senza giri di parole le richieste pi\u00f9 dure di Cort\u00e9s ai vinti:\"Dovete presentare duecento pezzi d'oro di queste dimensioni\" disse agli abitanti di Tenochtitl\u00e1n, mentre disegnava un grande cerchio con le mani.\nDopo la distruzione della capitale azteca, Cort\u00e9s stabil\u00ec la sede dl governo spagnolo nella cittadina di Coyoac\u00e1n. Non sappiamo se Marina fosse gi\u00e0 allora divenuta amante di Cort\u00e9s, n\u00e9 sappiamo se a 19 anni fosse davvero \"bella come una dea\", come afferm\u00f2 pi\u00f9 tardi un altro cronista, poich\u00e9 i ritratti dell'epoca sono semplici schizzi. Certo \u00e8 che Marina divenne concubina di Cort\u00e9s. Forse per semplificare le cose, mand\u00f2 Portocarrero in Spagna a consegnare una lettera al re. Marina ebbe un figlio da Cort\u00e9s, di nome Mart\u00edn, in onore del padre del conquistador; Mart\u00edn era primogenito ma illegittimo. Intanto da Cuba era giunta la moglie di Cort\u00e9s il quale decise di dare alla propria concubina una nuova sistemazione. Organizz\u00f2 pertanto il suo matrimonio con un nobile \"hidalgo\" spagnolo di nome Juan Jaramillo e si sa con certezza che Malintzin ebbe una figlia da Jaramillo, Maria. Il cronista Francisco L\u00f3pez de G\u00f3mara assicura che Jaramillo si spos\u00f2 ubriaco e che le nozze furono malviste dagli uomini di Cort\u00e9s, perch\u00e9 Marina era indigena, ragazza madre ed era stata anche l'amante di due spagnoli. Ma con questo matrimonio, Cort\u00e9s mantenne la sua promessa di dare la libert\u00e0 e un marito a Marina, offrendole un'eccellente posizione sociale. Successivamente Cort\u00e9s diede lo stesso nome di Mart\u00edn al suo primo figlio legittimo avuto con Juana de Zuniga. Marina e il marito si stabilirono a Citt\u00e0 del Messico ma non pot\u00e9 tenere con s\u00e9 il figlio Mart\u00edn, che fu affidato alle cure di un cugino di Cort\u00e9s. Da allora, di Marina si perdono le tracce e non vi sono testimonianze di cosa le accadde. Mor\u00ec certamente, forse di vaiolo, prima del 1529, perch\u00e9 fu allora che il marito, rimasto vedovo, chiese di risposarsi.\nOltre ai fatti reali e documentati, la Malinche accumula un gran numero di leggende e supposizioni meno probabili, e di associazioni pi\u00f9 o meno giuste con il personaggio, come pu\u00f2 essere la parola \"malinchismo\" o l'essere considerata, sebbene da pochissimi, la \"prima madre\" del Messico. Queste leggende, supposizioni e associazioni si possono riassumere in quattro tipi:\nRiferimenti nella cultura moderna.\nMalinalli \u00e8 il personaggio principale del romanzo \"Malinalli of the Fifth Sun: The Slave Girl Who Changed the Fate of Mexico and Spain\", scritto da Helen Heightsman Gordon e pubblicato nel 2011. Questo romanzo racconta con una profonda disamina che mette in evidenza le culture di popoli Maya e Aztechi in maniera empatica e realistica. I personaggi storici di Cort\u00e9s e Marina\u00a0\u2013 Malinalli sono descritti con tutti i difetti e le virt\u00f9 umane e interagiscono con personaggi fittizi credibili tipici della loro cultura (come i parlanti le lingue n\u00e1huatl, maya e spagnolo).\nLa Malinche \u00e8 anche la protagonista di romanzi come \"Feathered Serpent: A Novel of the Mexican Conquest\" (Il Serpente Piumato: un romanzo della conquista del Messico), di Colin Falconer, e The Golden Princess (La Principessa d'Oro) di Alexander Baron. Mentre nel romanzo di Gary Jennings, Aztec, viene descritta come un'ipocrita traditrice. Pi\u00f9 di recente, Malinalli \u00e8 divenuta la protagonista di \"Malinche's Conquest\" (La Conquista di Maliche) di Ana Lanyon, un racconto non fittizio che narra l'investigazione sopra la donna storica e mitica che fu Marina. Un romanzo pubblicato nel 2006 da Laura Esquivel descrive Malinalli come una pedina storica: una donna intrappolata tra la civilt\u00e0 messicana e gli spagnoli invasori e che rivela una visione letteraria del leggendario amore. Lo stesso nel romanzo \"Tlaloc weeps for Mexico\" (Tlaloc piange per il Messico) di L\u00e1zl\u00f3 Passuth dove Marina viene descritta come una vera cristiana e protettrice dei nativi americani.\nLa Malinche, con il nome di Marina, appare anche nel romanzo di avventura \"Moctezuma's Daughter\" (La Figlia di Moctezuma) (1893) di H. Rider Haggard, dove appare per la prima volta nel capitolo XIII, salvando il protagonista dalla tortura e dal sacrificio. La sua storia \u00e8 stata raccontata in Cort\u00e9s e Marina (1963) di Edison Marshall.\n\u00c8 un personaggio fondamentale nell'opera \"La Conquista\" (2005) del compositore italiano Lorenzo Ferrero.\nIl tema centrale del romanzo \"The Treasure of La Malinche\" (Il Tesoro di La Malinche) di Jeffry S. Hepple si basa su un racconto scritto da la Malinche scoperto in uno scavo archeologico.\nUn altro romanzo interessante \u00e8 \"Death of the Fifth Sun\" (Morte del Quinto Sole, 1987) di Robert Somerlott, che ha come narratrice proprio la Malinche. Robert Somerlott visse a lungo a San Miguel de Allende, dove ricopr\u00ec l'incarico di direttore di PEN Internacional per molti anni. Realizz\u00f2 un'ampia investigazione sulla vita di la Malinche e della vita quotidiana della gente della valle centrale del Messico. Il libro \u00e8 un romanzo storico classico della conquista del Messico.\nNel film Star Trek Universe, una nave, la USS Malinche, prese il suo nome da La Malinche. Hans Beimer, un nativo di Citt\u00e0 del Messico, insieme a Robert Hewitt Wolfe scrisse un copione basato su la Malinche intitolato \"The Serpent and the Eagle\" (Il Serpente e l'Aquila). Il copione fu accettato da Ron Howard e la Imagine Films e lo si pu\u00f2 trovare su Paramount Pictures.\nOctavio Paz porta il ruolo de la Malinche nel labirinto della solitudine come madre della cultura messicana. Usa la sua relazione con Cort\u00e9s come simbolo che rappresenta la cultura messicana originata dall'oltraggio e dall'abuso. Egli afferma che sottomettendosi a lui, Malinalli aiut\u00f2 Cort\u00e9s ad assumere il controllo e distruggere lo Stato azteco. Le sue affermazioni si riassumono in un tema importante del libro, asserendo che la cultura messicana \u00e8 un labirinto.\nLa canzone di Neil Young \"Cortez the Killer\" fa anche riferimento a lei.\nUn altro riferimento a La Malinche come \u201cMarina\u201d si trova al principio del XIX secolo nel romanzo polacco \"The Manuscript Found at Saragossa\" (Il manoscritto trovato a Saragozza), dove la Malinche ha una maledizione per dare il suo cuore e il suo Paese all'odiato Cort\u00e9s, capo dei banditi del mare."}
{"id": "1001379", "revid": "1591878", "url": "https://it.wikipedia.org/wiki?curid=1001379", "title": "Collegio Ghislieri", "text": "Il Collegio Ghislieri, fondato nel 1567 da san Pio V, \u00e8 un collegio universitario con sede a Pavia, tra i pi\u00f9 antichi d'Italia. \nOperante sotto l'Alto Patronato del Presidente della Repubblica Italiana, \u00e8 legalmente riconosciuto dal Ministero dell'Istruzione, dell'Universit\u00e0 e della Ricerca come \"ente di alta qualificazione culturale\", aderisce dal 1997 alla Conferenza dei Collegi Universitari di Merito e figura tra gli enti fondatori dell'Istituto Universitario di Studi Superiori di Pavia. \nIl palazzo cinquecentesco sede del collegio, situato nel centro storico di Pavia, ospita circa 200 studentesse e studenti tra gli iscritti all'ateneo pavese, selezionati sulla base di un concorso pubblico per titoli ed esami.\nStoria.\nIl collegio Ghislieri nasce nel 1567 per iniziativa di papa Pio V Ghislieri, con l'intenzione di promuovere un rinnovamento culturale e morale della societ\u00e0 attraverso la formazione di una classe dirigente preparata sul piano sia professionale sia religioso. Il progetto educativo del papa, espresso nel motto \u201csapientia cum probitate morum coniuncta humanae mentis perfectio\u201d, si rivolge principalmente a giovani meritevoli ma di non agiate condizioni economiche. Tale motto \u00e8 ancora oggi ripetuto in gran parte delle stanze dove alloggiano gli studenti del Collegio.\nNel 1569 il Papa assicura l'autonomia finanziaria dell'istituzione trasferendole il feudo di Lardirago, fino ad allora appartenuto all'Abbazia di San Pietro in Ciel d'Oro.\nAperto dapprima ai soli chierici, il Collegio acquista carattere pienamente laico a partire dalla met\u00e0 del Settecento, quando il patronato dell'ente venne assunto direttamente dalla monarchia austriaca, allora regnante in Lombardia e impegnata a dare nuovo impulso all'Universit\u00e0 di Pavia.\nIn et\u00e0 napoleonica, il Ghislieri viene trasformato per una decina d'anni in Collegio nazionale e poi in Scuola militare, vista la \u201cnecessit\u00e0 di introdurre negli Stati d'Italia un'educazione militare nella giovent\u00f9 che deve e vuole dedicarsi alla carriera delle armi\u201d. Con la ripresa del potere da parte degli austriaci, il Collegio, che nelle intenzioni dei Governanti avrebbe dovuto garantire il controllo dei giovani, alimenta invece l'attivismo politico di molti alunni, divenuti poi figure di primo piano delle Cinque Giornate di Milano.\nNel 1965 si arricchisce di una sezione femminile, intitolata alla fondatrice Sandra Bruni.\nArchitettura.\nIl palazzo.\nLa costruzione del palazzo destinato ad ospitare il collegio Ghislieri venne intrapresa nel 1571 sotto la direzione di Pellegrino Tibaldi, uno dei pi\u00f9 grandi architetti dell'epoca, che ne segu\u00ec i lavori fino al 1585, anno in cui fu chiamato in Spagna da Filippo II.\nLo spirito austero della Controriforma pervade tutto l'edificio, a partire dalla severa facciata che presenta quali unici ornamenti il fastoso portale di scuola romana e la torre-lanterna.\nInterpretando lo spirito di Papa Pio V, l'architetto progett\u00f2 un edificio imponente e tuttavia funzionale alla vita comunitaria a cui era destinato. Da tale finalit\u00e0 deriva la centralit\u00e0 del quadriportico, con colonne abbinate e rafforzate agli angoli da un pilastro, e del grande corridoio del piano nobile, su cui si affacciano le camere degli alunni e che riceve la luce da due grandi logge.\nVerso la met\u00e0 del Settecento l'edificio venne notevolmente ampliato con l'aggiunta di una nuova ala verso Sud, la cosiddetta Crimea. Risale invece agli inizi dell'Ottocento l'edificio neoclassico dell'architetto Pietro Gilardoni, gi\u00e0 sede della Scuola Militare istituita da Napoleone e che oggi ospita gli uffici dell'Amministrazione.\nNel 1936, l'ala sud del palazzo del Collegio venne meglio raccordata con la parte monumentale dell'edificio tramite un'ala pi\u00f9 piccola (il \u201cBosforo\u201d), all'interno della quale fu poi realizzata, nell'ultimo dopoguerra, l'Aula Goldoniana, destinata a conferenze e convegni.\nSu di un'area attigua, che si affaccia su vicolo sant'Ulderico e su Piazzetta della Rosa, sorsero alla met\u00e0 degli anni Sessanta le palazzine della sezione femminile intitolata a Sandra Bruni.\nLa cappella.\nLa cappella del Collegio fu progettata da Pellegrino Tibaldi e terminata solo agli inizi del Seicento, in seguito all'intervento di un altro celebre architetto del tempo, Alessandro Mollo. L\u2019atrio, attraverso il quale si accede alla cappella, \u00e8 dedicato a San Pio e conserva numerosi dipinti del XVI secolo e in particolare: \"I miracoli di San Pio V\" di Luigi Pellegrini Scaramuccia, \"San Pio libera l\u2019ossessa\" di Giovanni Peruzzini e \"La visione di Pio V della battagli di Lepanto\" di Giovanni Battista del Sole.\nL'oratorio, a pianta centrale, \u00e8 sovrastato da una cupola a otto spicchi con lanterna; sull'altare, spicca la pala della \"Nativit\u00e0, San Gerolamo e Pio V\" (1620 circa), opera del Moncalvo. Si accede alla cappella attraverso un atrio dedicato a S. Pio, di cui sono celebrati i miracoli in dipinti secenteschi.\nLa gloria del fondatore \u00e8 celebrata, in Collegio, da numerosi ritratti (tra i quali degno di nota \u00e8 il dipinto di Scipione Pulzone, custodito presso i locali dell'Amministrazione del Collegio e l'appartamento del Rettore) e da opere scultoree. Fra queste ultime si segnala la statua bronzea firmata da Francesco Nuvoloni e datata al 1692 che si staglia al centro di Piazza Ghislieri: l'opera, fusa a Roma da Francesco Ferreri, \u00e8 annoverabile tra i capolavori della scultura del periodo e riprende per intensit\u00e0 di tono ed energia la grandiosit\u00e0 di Bernini, di cui Nuvoloni, originario del Canton Ticino, aveva fatta propria la maniera.\nIl castello di Lardirago.\nNel 1569 Papa Pio V dispose l'attribuzione al collegio del feudo di Lardirago, con il suo castello altomedievale, e del feudo di Gerenzago, gi\u00e0 propriet\u00e0 dell'abbazia di S. Pietro in Ciel d'Oro: venivano cos\u00ec garantite le rendite necessarie ad assolvere ai compiti istituzionali del Ghislieri, e un'autonomia di gestione che non \u00e8 mai venuta meno nei secoli.\nIl castello di Lardirago, nato nel XII e XIII secolo come struttura difensiva, divenne residenza signorile in epoca visconteo-sforzesca. Frutto di successive fasi edilizie, assunse l'attuale assetto nel Trecento a partire dall'originario nucleo romanico della cappella.\nIl collegio Ghislieri ha promosso e finanziato il restauro del castello come sede di molteplici attivit\u00e0 culturali: congressi e convegni, corsi di specializzazione e di aggiornamento, seminari scientifici e mostre.\nLa biblioteca.\nLe bolle costitutive emanate da Pio V non prevedevano l'esistenza di una biblioteca, anche se in Collegio esistevano libri di propriet\u00e0 dell'ente, sia fatti acquistare direttamente dal papa fondatore, sia incamerati quando fu soppressa la mensa abbaziale di San Pietro in Ciel d'Oro. Sono opere per lo pi\u00f9 di contenuto religioso e filosofico o di teologia, ma non mancano alcuni incunaboli molto preziosi, tra i quali l\"Hypnerotomachia Poliphili\".\nA questo nucleo originario dovrebbero risalire le opere pi\u00f9 antiche a tutt'oggi custodite in Biblioteca, anche se esso and\u00f2 in parte disperso nel XVIII secolo quando, per volont\u00e0 di Maria Teresa d'Austria, la \u201clibreria\u201d del Collegio venne prima spostata a Palazzo Malaspina (1771) e poi accorpata a quella universitaria e l\u00ec trasferita.\nDopo il trasferimento del materiale librario dal Ghislieri all'Universit\u00e0, all'abate Gregorio Fontana, professore di Matematica presso l'ateneo pavese, e dopo di lui ai vari direttori spirituali venne dato l'incarico di ricostituire una biblioteca interna al convitto, con somme stanziate nel bilancio del Ghislieri.\nUn canale privilegiato di accesso fu quello seguito dalle opere di propriet\u00e0 della soppressa Compagnia di Ges\u00f9 e in particolare della biblioteca braidense.\nMa la monarchia austriaca, che nella met\u00e0 del Settecento aveva assunto il controllo del Collegio facendo mostra di notevole apertura nei confronti della cultura europea in ogni ramo, durante l'et\u00e0 della Restaurazione impose alla biblioteca la propria censura, diffidando delle idee entrate nel circuito culturale della Rivoluzione francese. Tale situazione cess\u00f2 soltanto con l'unit\u00e0 d'Italia, che permise alla biblioteca di continuare ad arricchirsi di opere volte ad approfondire gli argomenti dei corsi universitari, ma anche di cultura generale.\nTra i canali privilegiati di arricchimento del materiale librario ci furono le acquisizioni tramite lasciti o donazioni, tra le quali spiccano per consistenza quelle di Pietro Ciapessoni, rettore del Collegio e illustre storico del Diritto romano, e di Alessandro Pellegrini, germanista e studioso di lingue e culture europee.\nLa biblioteca custodisce oggi circa 130.000 volumi: accanto ai libri di testo liberamente per studenti, trovano posto non solo opere di narrativa e saggistica, ma anche enciclopedie, repertori e strumenti bibliografici per ogni area del sapere.\nL'Aula Magna.\nL'Aula Magna del collegio \u00e8 stata ricavata nella chiesa di San Francesco di Paola, la cui elegante facciata chiude a oriente piazza Ghislieri. Essa venne edificata negli anni Trenta del Settecento, su disegno di Giovanni Antonio Veneroni.\nSconsacrata alla fine del XVIII secolo, durante il governo napoleonico, quando il Collegio divenne Accademia militare, la chiesa fu utilizzata come deposito d'armi. Passata poi al comune di Pavia, fu ristrutturata, su progetto di Giovanni Battista Vergani, per ospitare la Scuola Civica di Pittura e il primo nucleo del Museo Archeologico.\nData la necessit\u00e0 di spazi pi\u00f9 ampi per le proprie iniziative culturali, il Collegio ha ottenuto dal Comune di Pavia di disporre in comodato d'uso dell'immobile per 99 anni, provvedendo in cambio al suo restauro. I lavori, che hanno consentito di recuperare le dimensioni architettoniche originali e l'eleganza dell'intero edificio, si sono svolti dal 1997 al 2001.\nL'Aula Magna, inaugurata in occasione del raduno annuale di San Pio del 2002, pu\u00f2 accogliere fino a 350 persone, e ospita incontri con personalit\u00e0 istituzionali, conferenze e lezioni magistrali, spettacoli teatrali e musicali. Tra questi ultimi, ricordiamo in particolare la stagione artistica di Ghislierimusica.\nCa' della Paglia.\nIl Ghislieri sul finire degli anni Ottanta ha iniziato la costruzione di una nuova e moderna struttura a Pavia chiamata Ca' della Paglia, che viene inaugurata nel 1999, su un terreno acquisito verso la met\u00e0 degli anni Settanta per volere della fondatrice della sezione femminile, Sandra Bruni Mattei. In un primo momento Ca' della Paglia viene destinata ad accogliere giovani laureati, inclusi gli stranieri, per lo pi\u00f9 impegnati in programmi di ricerca o iscritti a Scuole di Specializzazione e Master. \nLa Fondazione Ghislieri ha quindi trasformato questa struttura in un collegio di merito, il primo in Italia specificamente pensato per studenti e giovani ricercatori del terzo ciclo di studi accademici (l'ottavo nella classificazione internazionale ISCED). Il Collegio Ca\u2019 della Paglia \u00e8 perci\u00f2 aperto primariamente a dottorandi di ricerca, specializzandi, studenti di master e internazionali. A differenza degli altri collegi di merito ha quindi come principale obiettivo quello di fornire formazione e servizi ad alunni che sono gi\u00e0 laureati, avviati alla carriera accademica o professionisti in training. Offre inoltre ospitalit\u00e0 e attivit\u00e0 formative agli studenti provenienti da Universit\u00e0 estere che studino a Pavia per periodi pi\u00f9 o meno lunghi.\nCome il Ghislieri, anche Ca\u2019 della Paglia seleziona i suoi alunni attraverso un concorso pubblico, che \u00e8 aperto a tutti i dottorandi, agli iscritti a Scuole di Specializzazione e Master dell\u2019Universit\u00e0 di Pavia e della Scuola Universitaria Superiore (IUSS) e a studenti stranieri. Nell'ottica di favorire il merito sostiene inoltre, grazie alle borse di studio finanziate dal Centro per la Ricerca e la Didattica Universitaria della Fondazione Ghislieri, la permanenza completamente gratuita per molti di essi.\nAttivit\u00e0 musicale.\nL'attivit\u00e0 musicale del collegio Ghislieri \u00e8 gestita dal 2006 da \"Ghislierimusica\".\nSue principali iniziative sono:\nAmmissione.\nAl collegio si accede tramite concorso. Per partecipare \u00e8 necessario aver conseguito una votazione di almeno 80/100 all'Esame di Stato. La commissione giudicatrice \u00e8 composta da professori universitari ed \u00e8 nominata e presieduta dal rettore dell'Universit\u00e0 di Pavia.\nA seconda del reddito familiare, i posti sono attribuiti a titolo gratuito oppure dietro parziale rimborso delle spese di mantenimento e l'ammissione consente l'accesso ai Corsi Ordinari della Scuola Universitaria Superiore (IUSS) secondo le norme del relativo bando di concorso."}
{"id": "1001380", "revid": "2204414", "url": "https://it.wikipedia.org/wiki?curid=1001380", "title": "Bertoldo, Bertoldino e Cacasenno", "text": "Bertoldo, Bertoldino e Cacasenno \u00e8 la raccolta di tre popolarissimi racconti (\"Le sottilissime astutie di Bertoldo\", \"Le piacevoli et ridicolose simplicit\u00e0 di Bertoldino\" e \"Novella di Cacasenno, figliuolo del semplice Bertoldino\"), i primi due scritti da Giulio Cesare Croce e l'ultimo da Adriano Banchieri, pubblicata per la prima volta nel 1620. I racconti riprendono e rielaborano novelle antichissime, in particolare la medievale \"Disputa di Salomone con Marcolfo\".\nUn quarto racconto (\"Continuazione e fine della storia di Cacasenno\") \u00e8 apparso per la prima volta in un'edizione spagnola del Bertoldo del 1864, illustrata con xilografie dell'incisore catalano Tom\u00e1s Carlos Capuz su disegni di Tom\u00e1s Padr\u00f3 Pedret. A differenza dei primi tre racconti, il quarto non \u00e8 accreditato e potrebbe essere opera del traduttore Juan Justo Uguet. Il quarto racconto \u00e8 presente in italiano in un'edizione pubblicata nel 2013.\nNel \"Bertoldo\" si narra dell'immaginaria corte di re Alboino a Verona e delle furberie di Bertoldo, contadino rozzo di modi, ma di mente acuta, che finisce per diventare consigliere del re. Bertoldo \u00e8 affiancato nelle sue imprese dalla scaltra moglie Marcolfa e dal figlio sciocco Bertoldino.\nNel racconto di Banchieri il protagonista \u00e8 invece lo stolto Cacasenno, figlio di Bertoldino, il quale crescendo ha messo un po' di giudizio.\nPrincipio narrativo comune ai racconti di Bertoldo, Bertoldino e Cacasenno \u00e8 la contrapposizione tra la vita semplice dei contadini e quella artificiosa e vana dei cortigiani. 'Bertoldo' \u00e8 passato poi a indicare, per antonomasia, il contadino rozzo, ma saggio e dotato di senso pratico.\nLa contrapposizione tra i due mondi \u00e8 evidenziata dalla morte di Bertoldo. Il re Alboino era cos\u00ec ammirato dall'ingegno del contadino da volerlo sempre accanto a s\u00e9, pertanto gli impose di vivere a corte. Questa vita non era adatta a Bertoldo, che aspirava a tornare a zappare la terra e a mangiare i cibi semplici a cui era abituato (soprattutto rape e fagioli). Il re non comprese le motivazioni di Bertoldo, che fin\u00ec per ammalarsi e morire a causa della vita di corte.\nSolo allora re Alboino comprese il suo errore, ma per Bertoldo non c'era niente da fare, cos\u00ec comand\u00f2 che sulla tomba di Bertoldo fosse impresso il seguente epitaffio scritto in caratteri d'oro.\n&lt;poem&gt;\n\"In questa tomba tenebrosa e oscura,\"\n\"Giace un villan di s\u00ec deforme aspetto,\"\n\"Che pi\u00f9 d'orso che d'uomo avea figura,\"\n\"Ma di tant' alto e nobil'intelletto,\"\n\"Che stupir fece il Mondo e la Natura.\"\n\"Mentr' egli visse, fu Bertoldo detto,\"\n\"Fu grato al Re, mor\u00ec con aspri duoli\"\n\"Per non poter mangiar rape e fagiuoli.\"\n&lt;/poem&gt;\nLe sottilissime astuzie di Bertoldo.\nNella prima parte della raccolta viene presentato, dopo un breve proemio nel quale l'autore avvisa il lettore di non parlare n\u00e9 di grandi imprese come la conquista della citt\u00e0 di Troia, n\u00e9 di amori come quello di Elena e Paride n\u00e9 di conquiste come la battaglia tra romani e cartaginesi guidata da Scipione l'Africano e Annibale, il protagonista Bertoldo, contadino simile pi\u00f9 ad un animale che ad un essere umano, che imperversa con le sue beffe nella corte del re longobardo Alboino. La novella racchiude tanti altri piccoli e brevi racconti al suo interno nei quali Bertoldo e re Alboino saranno sempre i protagonisti.\nAll'inizio della storia Bertoldo viene convocato nella sala reale per essere sottoposto ad alcuni indovinelli cosicch\u00e9 si dimostrasse veramente degno di ricevere la clemenza del re. Gi\u00e0 Alboino non lo vedeva di buon occhio dal primo incontro con lui, ma poi scoppia in una gran risata quando se lo vede in groppa al suo somarello inseguito da uno sciame di mosche. Chiedendogli il perch\u00e9, dato che il re lo voleva pulito davanti agli occhi, Bertoldo risponde al re di esser giunto a lui come le mosca su una carogna, rispondendo astutamente alla stessa richiesta del re di poc\u2019anzi. Gran parte delle avventure in cui sar\u00e0 coinvolto Bertoldo nella novella saranno incentrate sul litigio storico di Alboino con le donne. Per il re la donna \u00e8 oggetto di piacere sessuale e meno ragiona e formula concetti, pi\u00f9 appetitosa appare. Tuttavia sia la regina, moglie di Alboino, che le dame di corte sono stufe di soprusi del re e chiedono ripetutamente di avere pari diritti dell'uomo.\nAlboino, volendo uscire dai guai, affider\u00e0 l'incarico sempre a Bertoldo che li risolve brillantemente. Accade persino che le donne di corte arrivano a chiudersi a chiave la cintura di castit\u00e0, ma Bertoldo suggerisce ad Alboino di recare nella stanza reale un cofanetto, senza dire alle ragazze cosa contenesse, visto che le donne sono molto inclini, secondo Bertoldo, alla curiosaggine. Il trucco funziona, dato che Alboino aveva fatto giurare alle donne che non avrebbero mai aperto la cassetta, e difatti il coperchio viene sollevato e dalla scatola esce un fringuello che scappa dalla finestra. Le donne ormai sono in potere di Alboino. Tuttavia Bertoldo, a causa delle inimicizie che ha con la regina, verr\u00e0 anche arrestato varie volte, ma riuscir\u00e0 ad eludere la guardia carceraria con le sue abili astuzie. Alla fine della storia il re lo fa tornare a corte, dove diventa il suo fidato consigliere.\nTuttavia Bertoldo, essendo abituato \"a mangiar cibi grossi e frutti selvatichi\", a causa delle \"vivande gentili e delicate s'inferm\u00f2 gravemente a morte\". Scritto un epitaffio in suo onore, Alboino fa leggere il testamento in cui Bertoldo lascia quasi tutto ci\u00f2 che possiede alla moglie Marcolfa fino a quando Bertoldino avr\u00e0 raggiunto l'et\u00e0 di venticinque anni, dopo di che ogni cosa sar\u00e0 sua.\nLe piacevoli e ridicolose semplicit\u00e0 di Bertoldino.\nAlboino, addolorato per la morte di Bertoldo, fa cercare Marcolfa e Bertoldino e li fa venire a corte. Qui il figlio di Bertoldo si riveler\u00e0 tanto sciocco quanto il padre era saggio. Il re e la regina tuttavia arriveranno a benvolerlo e, quando i due torneranno sulle loro montagne, li caricheranno di doni. Nel racconto Bertoldino \u00e8 protagonista di diverse divertentissime avventure.\nIn una di queste si reca con un cofanetto di scudi d'oro nel podere regalato a lui e alla madre da Alboino, e in cui si trova una fontanella con delle rane. Sentendo il loro curioso e ripetitivo gracidio, pensa che queste vogliano indicargli che le monete che possiede siano quattro. Confuso e infuriato, grida loro che le monete sono certo pi\u00f9 di quattro e, per dimostrare che ha ragione, ne getta un pugno nella fontana. Le rane continuano a gracidare insistentemente e Bertoldino, ormai in preda all'ira, getta tutti i soldi nell'acqua.\nIn un'altra avventura cova le uova di un'oca, rompendole ovviamente tutte.Nell'ultima avventura a corte Bertoldino cade dall'asino e si ammacca una costola. \u00c8 in seguito a questo incidente che Marcolfa ottiene dal re il permesso di tornare col figlio sulle sue montagne.\nNovella di Cacasenno, figliuolo del semplice Bertoldino.\nCacasenno \u00e8 il figlio nato dall'unione di Bertoldino, che con gli anni \u00e8 \u201cdivenuto accorto\u201d, con la contadina Menghina. Purtroppo, mentre Bertoldino con gli anni \u00e8 \u201cdivenuto accorto\u201d, Casasenno, come spiega l'addolorata Marcolfa, si rivela ancora \u201cpi\u00f9 semplice, che gi\u00e0 non fu suo padre, e pi\u00f9 grosso dell'acqua dei maccheroni\u201d. Il nome Cacasenno, spiega sempre Marcolfa, gli \u00e8 stato dato non perch\u00e9 sia un pozzo di scienza, come indicherebbe il nome, ma perch\u00e9, al contrario, \u00e8 un \u201cturlul\u00f9\u201d, cio\u00e8 uno sciocco. Erminio, gentiluomo di Alboino, conduce il bambino e la nonna a corte, dove rimarranno quattro giorni per poi tornare sulle adorate montagne.\nContinuazione e fine della storia di Cacasenno.\nIl quarto racconto inizia alcuni anni dopo la conclusione del terzo. Nel frattempo Marcolfa, come aveva promesso ad Alboino, era tornata una volta all'anno a trovare il re e la regina. Stavolta per\u00f2 porta con s\u00e9 Menghina e Cacasenno, il cui senno, a differenza di quello del padre Bertoldino, non \u00e8 aumentato con l'et\u00e0. Come il nonno Bertoldo, anche Cacasenno morir\u00e0 a corte a causa dei cibi, per\u00f2 d'indigestione, come il re Alboino far\u00e0 scolpire sulla sua lapide."}
{"id": "1001381", "revid": "7077", "url": "https://it.wikipedia.org/wiki?curid=1001381", "title": "Accoppiamento (fisica)", "text": "In fisica, due sistemi si dicono accoppiati se interagiscono tra di loro.\nUn esempio interessante e spesso citato \u00e8 quello tra due (o pi\u00f9) sistemi oscillanti (come il pendolo o i circuiti risonanti) tramite ad esempio molle o campi magnetici. Una caratteristica degli oscillatori accoppiati \u00e8 l'effetto dei battimenti.\nNell'ambito dei controlli automatici, due sistemi si dicono accoppiati se il comportamento di ciascun sistema \u00e8 influenzato dal comportamento dell'altro e viceversa. In altre parole, la risposta (ovvero le uscite) di un sistema \u00e8 accoppiata ad un secondo sistema se applicando un disturbo all'ingresso del secondo sistema si misura una variazione nella risposta del primo sistema e se, allo stesso modo, applicando un disturbo all'ingresso del primo sistema si misura una variazione nella risposta del secondo sistema.\nIl concetto di accoppiamento \u00e8 importante in cosmologia, nella quale varie forme di materia, con il progredire dell'espansione dell'universo e quindi con la diminuzione della temperatura, gradualmente si possono disaccoppiare e riaccoppiare tra di loro. Questo accade perch\u00e9 le costanti di accoppiamento possono dipendere dall'energia a cui avviene la reazione e quindi accoppiamenti che ad una certa energia sono praticamente nulli (\"soppressi\" nel gergo), ad altre energie possono risultare importanti o anche prioritari.\nL'accoppiamento \u00e8 importante anche nella fisica dei plasmi. Nelle scariche elettriche, l'accoppiamento di un campo eccitato e di un mezzo creano un plasma. La qualit\u00e0 di accoppiamento di un campo eccitante di frequenza data con una particella carica dipende dalla risonanza."}
{"id": "1001383", "revid": "26601", "url": "https://it.wikipedia.org/wiki?curid=1001383", "title": "Milano-San Remo", "text": ""}
{"id": "1001384", "revid": "1855146", "url": "https://it.wikipedia.org/wiki?curid=1001384", "title": "Siti archeologici a Reggio Calabria", "text": "Sotto il profilo archeologico, Reggio di Calabria presenta una frequentazione umana continuata nella stessa area geografica per almeno tremila anni.\nLe attivit\u00e0 di scavo condotte sul tessuto urbano sono state per\u00f2 nel tempo modeste e limitate, recentemente \u00e8 comunque stata presentata la nuova \"carta archeologica della citt\u00e0 di Reggio\" che, catalogando tutti i ritrovamenti archeologici collegati agli scavi effettuati dal XVI al XXI secolo comprende nell'insieme 10 raggruppamenti, 74 aree, 203 siti, quasi 500 schede.\nI pi\u00f9 antichi ritrovamenti sono tracce di capanne databili all'XI secolo a.C., sulle sponde del Calopinace, e le ceramiche provenienti dagli scavi del porto che ci forniscono notizie sicure sui primi abitatori di Reggio Calabria.\nAree sacre.\nUna serie di rinvenimenti, venuti alla luce fin dal XIX secolo, hanno permesso di identificare diverse zone di culto dislocate in pi\u00f9 punti della citt\u00e0, tra le quali un Persephoneion, un Apollonion, un Artemision e un Atheneion.\nArea sacra del \"Parco archeologico Griso-LaBoccetta\".\nL'area sacra al momento pi\u00f9 rilevante \u00e8 quella nel \"fondo Griso-Laboccetta\", situata al centro della citt\u00e0 attuale tra \"via del Torrione\", \"via Tripepi\", \"via 2 settembre\" e \"via Palamolla\", che presumibilmente si estendeva fino alla \"via Aschenez\".\nScavata dalla fine del XIX secolo, l'area Griso-Laboccetta ha restituito tra i pezzi archeologici pi\u00f9 celebri esposti al Museo Nazionale della Magna Grecia di Reggio. Gi\u00e0 nel VI secolo a.C. \u00e8 accertata la presenza di un santuario molto importante dedicato a Demetra in questo sito fuori dalle mura. Verso la met\u00e0 del IV secolo a.C. l'area viene integrata entro il nuovo circuito allargato delle mura cittadine. Da questo momento l'area \u00e8 occupata da edilizia privata fino al periodo romano.\nL'area monumentale costituisce un settore di una pi\u00f9 vasta area urbana, raffigurata sotto nella planimetria catastale di fine Ottocento, che fu oggetto di scavi a partire da quell'epoca ed ha restituito numerosi resti fittili che hanno portato all'identificazione della stessa come santuario dedicato alle divinit\u00e0 ctonie. Furono rinvenute numerose terrecotte architettoniche che rivestivano le strutture degli edifici di culto, nonch\u00e9 grandi quantit\u00e0 di coroplastica e vasi frammentari che costituivano gli ex voto, dedicati alle dee Demetra e Persefone, il cui culto era molto praticato in et\u00e0 greca arcaica e classica. I resti murari individuano le fondazioni di strutture murarie in ciottoli il cui alzato in mattone crudo \u00e8 ormai perduto. le strutture corrispondono ad edifici sorti nel santuario tra il V ed il IV secolo a.C. e agli edifici di carattere residenziale che si impiantarono sullo stesso sito dopo l'abbandono del santuario in et\u00e0 ellenistica e romana (III - II secolo a.C.)\nAgli inizi dello scavo iniziato alla fine del XIX secolo \u00e8 stato rinvenuto un tratto del \"temenos\", il muro di cinta dell'area sacra. Le numerose decorazioni architettoniche rinvenute nello scavo hanno dunque permesso di ipotizzare la presenza, oltre che di un tempio di notevoli dimensioni, anche di una serie di strutture annesse e di un tempietto con cella e pronao databile alla met\u00e0 del VI secolo a.C.\nAlla fase di maggiore splendore del santuario segue una fase di ricostruzione, datata nel secondo quarto del V secolo, come pu\u00f2 essere dedotto dal rinvenimento di materiale architettonico relativo a quel periodo.\nDurante le varie campagne di scavo \u00e8 stato recuperato molto materiale tra cui \u00e8 molto interessante un frammento di fregio architettonico in terracotta policroma, detta \"lastra Griso-Laboccetta\" databile all'ultimo quarto del VI secolo a.C. Non \u00e8 stato ancora possibile stabilire la destinazione del pezzo in cui sono ritratte due figure femminili danzanti, modellate senza l'uso di matrice.\nSantuario del palazzo della Prefettura.\nUn'area sacra scoperta nel 1913 da Paolo Orsi, durante i lavori per la costruzione del palazzo della Prefettura, ha portato alla luce le fondazioni (stereobate) di un tempio, databile alla prima met\u00e0 del V secolo a.C. grazie all'identificazione di due tegole riutilizzate nella costruzione di un edificio termale romano.\nIn base agli elementi noti si \u00e8 ipotizzato che potesse trattarsi del \"tempio ad Apollo\".\nArea sacra della marina.\nUna terza area sacra \u00e8 stata rinvenuta a circa 80\u00a0m a sud-ovest dal Museo Nazionale, dunque al di fuori dalla cinta muraria.\nI primi scavi del 1886 hanno portato alla luce un tempio monumentale, di cui oggi non resta che qualche blocco in calcare. Il rinvenimento di terrecotte arcaiche del tipo recuperate nel fondo Griso-Laboccetta indica una fase d'uso arcaica, cos\u00ec come il materiale di et\u00e0 classica fa risalire a questa epoca successiva pure una fase di ricostruzione. Per questo santuario \u00e8 piuttosto controversa l'attribuzione, ma la divinit\u00e0 pi\u00f9 probabile a cui \u00e8 dedicato il tempio sembra essere \"Artemide Phacelitis\".\nL'Athenaion sul lungomare.\nI resti di un \"Athenaion\" (tempio dedicato alla dea Atena) sorgono sotto un Bar del lungomare, nell'isolato compreso tra \"via XXIV Maggio\", \"corso Vittorio Emanuele III\", \"corso Garibaldi\" e \"via San Paolo\". Si possono vedere due colonne entrando nelle caverne sotto il bar.\nNecropoli.\nTutt'intorno all'area dell'antica citt\u00e0 greco-romana sono state trovate numerose necropoli che hanno portato alla luce una gran quantit\u00e0 di reperti custoditi al Museo Nazionale. Tra queste le pi\u00f9 importanti sono quella di Santa Caterina, quella ritrovata durante i lavori per l'edificazione del Museo stesso, quella in via Demetrio Tripepi, e quella recentemente scoperta di San Giorgio Extra che sta portando alla luce tombe sia ellenistiche e sia romane. Le tombe, essendo poste in una zona alluvionale, sono state ritrovate sotto un grande strato di interro che rende la profondit\u00e0 di giacitura a circa sei metri. Questa scoperta \u00e8 destinata a cambiare la topografia dell'antica necropoli poich\u00e9 i suoi confini meridionali arriverebbero fino al torrente Calopinace, zona molto pi\u00f9 a sud rispetto al confine precedente che \u00e8 fissato con il luogo dove attualmente insiste la villa comunale.\nLa necropoli sotto il Museo.\nUna tomba della necropoli presente nei sotterranei del Museo, \u00e8 stata spostata sul lungomare, accanto al chiosco di un rinomato gelataio, \u00e8 una tomba a camera del periodo greco, il manufatto, trovato durante gli scavi per le fondazioni di Palazzo Piacentini, fu spostato dal sito originario e posto come ornamento tra il Lungomare Italo Falcomat\u00e0 e il Corso Vittorio Emanuele III, usato fino a pochi anni fa come basamento per il monumento a Ibico reggino, adesso spostato in altra sede.\nLe necropoli di Santa Caterina.\nLa necropoli romana-greca di Santa Caterina fu scoperta nel marzo del 1883 durante gli scavi condotti dal locale Museo Civico. La vasta necropoli si estendeva per oltre quattrocento metri e le sue tombe si trovavano a diversa profondit\u00e0, anche oltre i sette metri dell'antico piano di campagna. Esse erano di diverso tipo: a cappuccina, a cassa, a fossa. Il corredo funerario rinvenuto fu scarso. Fu trovata anche un'urna fittile con cremato.\nDa questa necropoli proviene anche il titolo sepolcrale di \"Cresimene\", vissuto nel III-IV sec.d.C., che si conserva nel Museo Nazionale di Reggio Calabria.\nNel 1886 fu ritrovata un'altra urna cineraria contenente ossa combuste e vasetti fittili.\nTomba ellenistica di via Demetrio Tripepi.\nLa tomba, di epoca ellenistica e databile al III-II secolo a.C., fu trovata nel 1957 durante i lavori di prolungamento della via Demetrio Tripepi. La struttura della tomba, simile a tante altre necropoli trovate a nord della citt\u00e0, faceva parte delle necropoli di S. Lucia-Terrazza che si prolungava a forma di E verso la zona di Borrace. La tomba, del tipo a camera voltata, \u00e8 realizzata con mattoni legati con calce e rivestita in origine da intonaco bianco, ormai degradato. Lo scheletro poggiava sopra un battuto di malta ed il suo corredo funerario era costituito da sei unguentari fusiformi, una pisside con coperchio, una ciotola con orlo dipinto con vernice nera e frammenti di uno strigile bronzeo appesi ad un anello. All'esterno di essa furono ritrovati sei piccoli capitelli in terracotta policromi, utilizzati per decorare i letti funebri in legno, appartenuti, probabilmente, ad altre tombe gi\u00e0 distrutte\nAree pubbliche.\nGli scavi di Piazza Italia.\nCon gli interventi di restauro e ristrutturazine eseguiti all'inizio del nuovo millennio in \"Piazza Vittorio Emanuele II\" (nota come \"Piazza Italia\") \u00e8 venuto alla luce un importante sito archeologico. In particolare le ripetute campagne di scavo effettuate tra il 2000 ed il 2004, che hanno interessato l'area sud orientale della piazza, hanno portato alla luce un sito di notevole interesse storico a testimonianza che la zona \u00e8 da sempre al centro delle attivit\u00e0 commerciali della citt\u00e0, riconoscibile attraverso la sovrapposizione in sei metri di ben undici fasi di edificazione, dal VII secolo a.C. fino ai primi del XIX secolo d.C.\nAlcuni ipotizzano si tratti dell'Agor\u00e0 in epoca greca e poi del Foro in epoca romana, ma lo stato attuale degli scavi non consente ancora di esserne certi.\nNello strato pi\u00f9 basso, quello pi\u00f9 antico di \"epoca greca arcaica\", sono stati rinvenuti alcuni frammenti di ceramica e murature di ciottoli, organizzate secondo un impianto ortogonale, che coincide con il soprastante tracciato di \"epoca romana\". A questa seconda fase, si fanno risalire quattro vani rettangolari, i cui muri sono caratterizzati da una doppia fase costruttiva, coincidente con la sovrapposizione di materiali diversi, e forse legata ai dissesti subiti a causa del terremoto che devast\u00f2 la citt\u00e0 intorno alla met\u00e0 del IV secolo d.C.\nLa terza fase di \"bizantina\" risale ai secoli VI-X, ed \u00e8 riconoscibile nella presenza di alcuni vani adibiti ad attivit\u00e0 commerciali, con pozzi e cisterne, all'interno dei quali sono state ritrovate monete che testimoniano l'importanza di Reggio nell'ambito del commercio marittimo dell'Impero Romano d'Oriente.\nAl XII secolo, in \"epoca normanna\", appartiene probabilmente un muro lungo circa 12 metri che delimita un edificio, suddiviso in ambienti pi\u00f9 piccoli, sede di attivit\u00e0 artigianali, legate alla lavorazione del bronzo. A conferma della vitalit\u00e0 economica e commerciale dell'area nell'Alto Medioevo, sono stati ritrovati numerosi reperti: monete bronzee (alcune con indicazioni arabe), ceramiche invetriate di provenienza siculo-magrebina, vetri, metalli e perfino un \"tar\u00ec d'oro\" (moneta araba diffusa in Sicilia).\nIl XIV secolo, in \"epoca angioina\", \u00e8 identificabile in una serie di edifici articolati nell'ambito di uno stesso isolato, che mantengono per lo pi\u00f9 lo stesso andamento del sottostante impianto di epoca greca. Anche in questo caso, sono presenti molti vani adibiti a magazzino, delimitati da murature realizzate in materiale povero di provenienza locale.\nLa destinazione del sito come luogo pubblico, e quindi piazza, risale al XIX secolo: delimitata da canali di scolo delle acque, probabilmente ospitava delle vasche con fontane. \u00c8 stata inoltre ritrovata l'originaria fondazione del basamento che dal 1828 ospitava la statua di Ferdinando I di Borbone, poi sostituita con l'attuale monumento che rappresenta l'Italia, dedicato a Vittorio Emanuele II, e dal quale la piazza prende il nome.\nDurante la campagna di scavi preliminare \u00e8 stato trovato, nella stratificazione pi\u00f9 profonda, un grosso muro posto di traverso che si pensa possa appartenere ad un grande tempio. Al momento non si hanno molte altre informazioni poich\u00e9 tale muro si estende ben oltre l'area degli scavi. Inoltre lo scandaglio ha rivelato che a circa 4 metri di profondit\u00e0 vi \u00e8 una massa metallica di circa 2 metri di lunghezza che molto probabilmente \u00e8 una statua, il che concorderebbe con l'ipotesi del tempio.\nL'Acropoli.\nSecondo i resti della pi\u00f9 antica cinta muraria che si trova a monte del centro della citt\u00e0, la collina del Salvatore costituiva molto probabilmente l'acropoli di Reggio. Allora come oggi infatti la zona sopraelevata comprendente la colline degli Angeli del Trabocchetto rappresentava il primo nucleo della citt\u00e0 durante la fase arcaica.\nMolto probabilmente la cinta della \"palaiapolis\" (la \"pal\u00e8poli\" che era l'arcaica citt\u00e0 fondata nell'VIII secolo a.C. dai calcidesi) aveva, come angolo inferiore delle mura che discendevano dall'acropoli, proprio l'area dell'attuale castello. Nel periodo ellenistico, con l'allargamento della citt\u00e0 verso il mare, le mura che nella polis d'epoca classica piegavano verso nord, scendevano ora fino al porto; il sito archeologico delle \"Mura greche\" sul lungomare mostra infatti l'angolo della cinta.\nL'Odeon o il Bouleterion.\nDegli scavi effettuati nel 1922 da Paolo Orsi tra \"via del Torrione\", \"via Tripepi\", \"via XXIV Maggio\" e \"via San Paolo\", sono venuti alla luce i resti di una struttura pubblica situata all'interno delle mura di cinta, ad un centinaio di metri dall'area sacra del fondo Griso-Laboccetta.\nEssa fu inizialmente identificata dall'archeologo come l'Od\u00e9on della citt\u00e0 - edificio simile ad un teatro di modeste dimensioni dedicato a esercizi di canto, rappresentazioni musicali e concorsi di poesia e musica - mentre oggi va consolidandosi la teoria che si tratti dei resti del Bouleuterion o l'Ekklesiasterion, l'edificio per le riunioni dell'assemblea popolare, dunque non \u00e8 improbabile che proprio qui sia avvenuta l'assemblea voluta da Timoleonte e dagli strateghi rhegini nel 344 a.C.\nPaolo Orsi rinvenne a poca distanza dall'edificio tre capitelli ionici decorati da volute, palmette e ovoli, probabilmente sorretti da fusti lignei che secondo l'archeologo dovevano servire per la scenografia della tribuna.\nI resti risultano databili tra il IV e il III secolo a.C., e dell'edificio rimane molto poco in vista. Da quanto rimane in base alle notizie, si pu\u00f2 supporre che la struttura, a pianta circolare, costruita con blocchi di calcare squadrati, presentasse una gradinata di una quindicina di ordini che poteva contenere all'incirca 1.500-1.600 posti a sedere. Non se ne pu\u00f2 ipotizzare la copertura ed \u00e8 probabile che sia esistito un muro perimetrale di recinzione dell'area.\nIl Theatron.\nSecondo le testimonianze storiche (non ultima quella riportata dal poeta reggino Diego Vitrioli), l'area oggi occupata dal Parco della Rotonda (sito che combacia perfettamente con la tipologia architettonica) sotto il Santuario di San Paolo, era il \"Teatro di Reggio\" in epoca greca (e romana).\nTerme Romane.\nDa scavi effettuati durante la sistemazione del lungomare successiva al terremoto del 1908, sono venuti alla luce i ruderi di uno degli otto impianti termali presenti probabilmente nei primi secoli d.C., periodo in cui Regium prosperava come municipium romano. Data la dimensione delle vasche e degli ambienti, le terme potrebbero essere state piuttosto dei \"bagni\", stabilimenti gestiti da privati, anche se una parte del perimetro appare continuare al di sotto della strada esistente e potrebbe avere contenuto altri ambienti di servizio, quali biblioteche o palestre come spesso si rinviene in altri siti in Europa.\nLa stanza-ambiente centrale, che \u00e8 decorata con un suggestivo mosaico ad elementi geometrici in tessere bianche e nere, funge da collegamento tra gli altri ambienti. A questo ambiente centrale si perviene da diversi ingressi, che fanno ipotizzare come l'ingresso principale delle terme potesse essere dal lato mare, come dal lato superiore, in direzione della vicina attivit\u00e0 commerciale del porto o dell'area del foro localizzata nelle vicinanze di palazzo San Giorgio.\nDa notare, come sempre mantenuta nell'ingegnosit\u00e0 della progettazione termale romana, la perfetta orientazione degli ambienti: la vasca per le immersioni fredde (frigidarium) a nord, la vasca per le immersioni calde (calidarium) a ovest, per sfruttare tutta la durata del calore solare.\nIl frigidarium si riconosce, oltre che per la posizione, per il rivestimento della vasca in \"opus signinum\" (intonaco impermeabile usato come rivestimento per le opere contenenti acqua, costituito da una miscela di calce e tegole frantumate che conferiscono il colore rosato) e per l'assenza del fondo riscaldato e dei tubuli per il riscaldamento della vasca.\nAl contrario il calidarium, visibile dalla strada (l'accesso all'interno del sito non risulta attualmente possibile), mostra in maniera evidente tutto intorno la disposizione dei tubuli di terracotta, gli elementi verticali addossati alla parete per la circolazione dell'aria calda proveniente dalla fornace.\nTutto attorno alla vasca, come in altri siti in Europa (ad esempio le terme di Welwyn, UK) \u00e8 posto un muretto dove gli ospiti dei bagni potevano sedersi, visto che il bagno consisteva in una semplice immersioneo in una \"natatio\", come in una moderna piscina.\nMolto interessante \u00e8 lo scarico della vasca sul fondo, che consentiva di drenarla per la pulizia e manutenzione, comunicante con un canale generale di scarico, e reso possibile dal pavimento sopraelevato sulle \"pilae\", di cui una \u00e8 visibile dal foro quadrato dello scarico stesso. Un'altra pila ben visibile \u00e8 posta ad un angolo (nord) dell'ambiente contiguo, probabilmente il tepidarium, destinato a riscaldare il corpo, ma senza una vasca per immersione. Le pilae nel sito di Reggio sono costituite da dischi sovrapposti di terracotta, mentre in altri luoghi in Europa vari altri materiali vengono usati, secondo le disponibilit\u00e0 del posto.\nLa fornace, una galleria in mattoni in cui veniva bruciato il combustibile, dovrebbe essere quella visibile dalla strada superiore, anche se la volta in mattoni \u00e8 per lo pi\u00f9 mancante. Il sistema di riscaldamento, denominato \"hypocaustum\", tipicamente usato nei bagni dell'epoca romana dei primi secoli, \u00e8 costituito dalla fornace, dove il materiale bruciato continuamente riscaldava l'acqua in un bacino metallico collocato al di sopra, e poi comunicante con la vasca del calidarium.\nAllo stesso tempo l'aria calda veniva convogliata al di sotto dei pavimenti sopraelevati ed entrava nei tubuli di terracotta al di sotto degli intonaci delle pareti del caldarium e tepidarium per riscaldare gli ambienti, venendo poi espulsa da camini all'esterno.\nLe terme dovevano essere alimentate o da un pozzo locale, ma anche verosimilmente da un acquedotto, vista la vicinanza con il porto antico e con l'area del foro, anche se non risulta evidente la presenza di un canale o di una cisterna di raccolta.\nRiferimento per informazioni sulla tecnica costruttiva dei bagni romani ed esempi visibili nel Regno Unito:\nTony Rook (2002) \"Roman Baths in Britain\", Shire Publications, Haverfordwest, Pembrokeshire, Uk.\nMura della citt\u00e0 greca.\nA testimonianza della vastit\u00e0 della citt\u00e0 greca rimangono oggi alcuni tratti della cinta muraria sopravvissuti agli eventi storici. Ne esiste ancora un tratto sul lungomare, uno sulla \"Collina degli Angeli\", ed uno sulla \"collina del Trabocchetto\".\nLa Soprintendenza archeologica della Calabria ha ipotizzato che le mura in mattoni crudi siano di epoca del tiranno Anassila (V secolo a.C.), mentre quelle in mattoni cotti siano da attribuirsi al tiranno Dionisio II (a Reggio dal 356 a.C., e scacciato poi nel 351 a.C.), altri studiosi pensano invece che i tratti di mura giunti fino ad oggi siano tutti della parte finale del IV secolo a.C.\nMura del parco archeologico sul lungomare.\nIl sito pi\u00f9 noto riguardo alle mura reggine \u00e8 quello denominato \"Mura Greche\" che sorge sul Lungomare Falcomat\u00e0 nei pressi di Palazzo Zani. Questo tratto di mura risalirebbe al IV secolo a.C. e farebbe parte della rifortificazione operata da Dionisio II, la citt\u00e0 infatti era stata conquistata dal padre Dionisio I, che vi si stabil\u00ec facendo costruire una grande villa collocata tra la cinta pi\u00f9 interna a monte e la nuova pi\u00f9 esterna a mare.\nIl sito \u00e8 costituito da due file parallele di grossi blocchi di arenaria tenera ed \u00e8 di particolare interesse, poich\u00e9 si tratta del punto in cui le mura occidentali deviano verso oriente e chiudendo dunque a sud la cinta reggina.\nMura della collina degli Angeli.\nLe mura sulla \"collina degli Angeli\", costruite in \"mattoni crudi\" - cio\u00e8 con del fango misto a paglia lasciato seccare al sole - sono conservate per un tratto lungo una decina di metri. Dal lato Est, al di fuori della citt\u00e0 antica, la parte visibile non supera i 3 metri, mentre dal lato interno il muro si presenta in realt\u00e0 molto pi\u00f9 imponente.\nNel tratto conservato sono stati ritrovati:\nMura del parco archeologico Trabocchetto.\nLe mura furono rinvenute casualmente nel 1980 mentre si stavano eseguendo alcuni lavori edilizi. Il tratto ritrovato corrisponde al punto pi\u00f9 alto raggiunto dalla cinta muraria, circa 114\u00a0m s.l.m., dominando l'intero centro cittadino, e risulta perfettamente allineato con i resti murari ritrovati in localit\u00e0 \"Collina degli Angeli\".\nIn questo tratto \u00e8 evidente la sovrapposizione di due fasi successive di costruzione della cinta muraria:\nSono visibili anche i fori di palo dell'impalcatura utilizzata per la costruzione del muro in blocchi e la fondazione di una torre a sezione quadrata di arenaria.\nGli scavi archeologici, inoltre, documentano la presenza di fosse di spoglio della cortina in blocchi, scavate in epoca romana per recuperare materiale da costruzione; viene cos\u00ec spiegata la totale assenza del rivestimento in blocchi dall'estremit\u00e0 del muro sul lato nord-est. Come sulle mura presenti sul lungomare, molti dei blocchi in arenaria mostrano contrassegni di clava, successivamente levigati dal passare del tempo.\nScavi di Piazza Garibaldi.\nAlla fine di Aprile 2016, proprio mentre veniva riaperto il museo archeologico, \u00e8 stata ritrovata una tomba romana risalente al I secolo d.C. in seguito ai primi scavi per la creazione di un parcheggio sotterraneo nell'angolo Nord-Est di Piazza Garibaldi. I lavori della Soprintendenza per i Beni Archeologici sono ancora in una fase iniziale. Durante i primi scavi sono state ritrovate anche diverse anfore, piatti e monete ricollegabili in vario modo all'epoca del ritrovamento principale della tomba.\nIl 9 maggio 2016, in seguito ad un nuovo saggio nella zona antistante la stazione centrale, \u00e8 stato ritrovato un basamento presumibilmente ricollegabile all'et\u00e0 del primo reperto.\nSiti fuori dalle Mura.\nPare che il sito dell'antica Colonna Reggina, monumento/faro a guardia dello Stretto si trovi nei pressi di Cannitello, 15\u00a0km a nord del centro di Reggio, cos\u00ec come il Tempio di Nettuno/Poseidone o \"Poseidonion\", di cui gli studiosi attestano la reale esistenza."}
{"id": "1001386", "revid": "26601", "url": "https://it.wikipedia.org/wiki?curid=1001386", "title": "Poggio di Sanremo", "text": ""}
{"id": "1001388", "revid": "726373", "url": "https://it.wikipedia.org/wiki?curid=1001388", "title": "Follia (romanzo)", "text": "Follia \u00e8 un romanzo psicologico di Patrick McGrath ambientato nel 1959 in Inghilterra. Il romanzo \u00e8 la cronaca di una storia di ossessione sessuale narrata dal punto di vista di uno psichiatra. Nel 2005 dal romanzo \u00e8 stato tratto un film omonimo, con la regia di David Mackenzie.\nTrama.\nIl romanzo \u00e8 narrato in prima persona da Peter, uno psichiatra che lavora in un grande manicomio di Londra. Peter narra il caso clinico di Stella, moglie frustrata di Max, vicedirettore del manicomio: questa conosce Edgar Stark, paziente in regime di semilibert\u00e0 che viene quasi ogni giorno a curare il suo giardino e restaurare una grande serra vittoriana ormai cadente. Edgar, scultore e artista dalla grande intensit\u00e0 creativa, \u00e8 anche un fascinoso manipolatore che entra prepotentemente nella vita di Stella, travolgendo ogni sua resistenza. La passione sessuale scoppia selvaggia e ossessiva e la salute mentale di Stella, la sua vita noiosa ma rispettabile vanno in pezzi. \nMa Edgar ha un piano: sottrae dalla camera da letto matrimoniale i vestiti di Max e fugge. A quel punto \u00e8 chiaro che Stella \u00e8 coinvolta: viene interrogata, dal marito e dagli psichiatri responsabili dell'istituto, che a loro volta sono messi sotto pressione dalla stampa per la pericolosit\u00e0 del fuggitivo. Edgar infatti \u00e8 un paranoico che ha crisi violentissime di rabbia. In una di queste, convinto dell'infedelt\u00e0 della moglie Ruth, l'ha uccisa e fatta a pezzi, lavorandone poi la testa come fosse una scultura.\nStella non regge pi\u00f9 la tensione, scappa a Londra, trova Edgar e trascorre con lui tre settimane in uno spazio industriale abbandonato, rifugio di vagabondi, artisti e criminali. Per la prima volta si sente libera, sessualmente e mentalmente, si abbandona alla sfrenatezza, passa da una sbronza all'altra e resta intere giornate a letto con Edgar che la soddisfa e la comprende profondamente.\nTuttavia in breve Edgar manifesta nuovi segni di squilibrio: cerca di ritrarre la testa di Stella ma non riesce a plasmare nella creta quello che gli agita la mente. Inizia la violenza nei confronti di Stella, che, dopo esser stata malmenata e minacciata con un coltello, scappa con la complicit\u00e0 di un amico di Edgar, Nick. Edgar la insegue, ma la donna riesce a nascondersi da lui seducendo Nick. Pi\u00f9 avanti Stella viene arrestata dalla polizia e riportata a casa. \nUna penosa riconciliazione - di facciata - con il marito la getta nella pi\u00f9 profonda depressione: la donna aumenta le dosi di gin e diventa completamente indifferente ai sentimenti di Max e Charlie, il figlio dodicenne.\nMax nel frattempo \u00e8 stato giudicato inaffidabile e allontanato dal manicomio. Si trasferiscono in una localit\u00e0 inospitale del Galles del nord dove Max \u00e8 costretto ad accettare un lavoro demansionato e frustrante. Vivono in una fattoria isolata il cui proprietario riesce a ottenere i favori sessuali di Stella. La vita si trascina con fatica crescente fino a quando, durante una gita scolastica, Charlie annega in uno stagno gelato, sotto gli occhi indifferenti della madre. \nStella viene nuovamente arrestata per non aver chiamato aiuto n\u00e9 cercato di salvare il figlio. Questa volta Max l'abbandona e Stella finisce nello stesso manicomio dove aveva conosciuto Edgar. Il medico che la prende in cura \u00e8 Peter, il narratore, che ora dirige l'istituto. Dopo le prime giornate di spaesamento, curata con massicce dosi di psicofarmaci, Stella sembra riprendersi lentamente, sotto l'occhio attento di Peter che rimane affascinato da questo caso clinico: ne controlla ora per ora le pulsioni, non senza lanciarle dei tranelli atti a far venir fuori le sue pi\u00f9 profonde follie. Per tenderle una trappola psicologica Peter le ha detto che Edgar \u00e8 stato catturato e rinchiuso nello stesso manicomio, per poi ritrattare; la reazione indifferente di Stella induce l'uomo a pensare che ormai abbia dimenticato Edgar.\nPeter, ormai anziano e alla vigilia della pensione, pian piano viene sedotto a sua volta da Stella e le propone di sposarlo: la donna sembra completamente ristabilita e pronta per uscire dall'istituto e sistemarsi a casa di Peter in una ritrovata quiete familiare. Infatti la donna accetta, ma l'intera personalit\u00e0 che ella si \u00e8 creata per ottenere i favori di Peter \u00e8 una finzione. La sua grande passione \u00e8 spezzata per sempre, il figlio \u00e8 morto per colpa sua, non c'\u00e8 pi\u00f9 niente per cui vivere: la donna si d\u00e0 la morte mediante una scorta di sonniferi nascosta in un vecchio reggiseno. A Peter, che capisce troppo tardi l'inganno di Stella, rimane la scultura della sua testa realizzata da Edgar e fatta fondere in bronzo scuro. L'uomo, libero suo malgrado dalla malia di Stella ma non dal fascino del suo caso in generale, decide di spostare tutte le sue attenzioni su Edgar, a sua completa disposizione nella cella d'isolamento del manicomio."}
{"id": "1001392", "revid": "287204", "url": "https://it.wikipedia.org/wiki?curid=1001392", "title": "Poggio (Sanremo)", "text": "Poggio \u00e8 una frazione del comune di Sanremo in provincia di Imperia che deve la sua notoriet\u00e0 al fatto di essere l'ultima salita prima del traguardo della famosa classica ciclistica Milano-Sanremo.\nLa salita non \u00e8 di fatto impegnativa, essendo lunga 4\u00a0km per una pendenza media del 3,7% fino ai 169 metri dello scollinamento, tuttavia in pi\u00f9 di un'occasione si \u00e8 rivelata determinante ai fini della vittoria finale, in quanto posta a pochissimi chilometri dall'arrivo.\nLa frazione \u00e8 gemellata con la citt\u00e0 di Biru, capoluogo della Contea di Biru.\nGeografia fisica.\nPoggio si trova sul promontorio ad est della citt\u00e0, sopra il Capo Verde e della localit\u00e0 dei \"Tre Ponti\"; confina con la frazione di Bussana Vecchia ad est ed il comune di Ceriana a nord.\nStoria.\nLa storia di Poggio \u00e8 legata a quella delle vicine Sanremo e Ceriana: \u00e8 infatti nel periodo tra il 1143 ed il 1154 che l'arcivescovo di Genova Siro II risolve una controversia tra le popolazioni dei due luoghi, relativamente al possesso delle terre dislocate lungo il crinale che da Monte Bignone scende fino al mare, fino al Capo Verde (il cosiddetto \"Monte della Valle\"). L'arcivescovo pertanto divide in tre parti tale territorio: la parte inferiore, che comprende terre della \"Civitas Sancti Romuli\", viene assegnata alla Curia, la parte mediana, ampiamente coltivata, ai Cerianaschi, mentre la parte alta, comprendente il Monte Bignone e i relativi pascoli, ai Sanremesi. Questi ultimi, il 2 agosto del 1154 ottengono dall'arcivescovo l'uso della parte inferiore, con l'intento di \"colere et meliorare\" (coltivare e migliorare), al fine di fondare un nuovo centro abitato.\nIl territorio, posto in luogo elevato, ben difeso anche se ben esposto, \u00e8 un'ottima base per raggiungere facilmente il mare ed i fertili terreni coltivabili circostanti, ed \u00e8 quindi proprio in tale posizione che sorge il primo nucleo abitativo di contadini, che in breve diventa un vero e proprio villaggio rurale: la \"Villa Podii Sancti Romuli\". Facendo parte il territorio dei possedimenti arcivescovili, \u00e8 obbligo degli abitanti il versare alla Curia un quattordicesimo dei raccolti di grano, orzo, fave e segale, e un ottavo del vino prodotto; il fatto che l'ulivo non venga menzionato, \u00e8 segno che la sua coltivazione inizier\u00e0 in tempi successivi.\nSicuramente i primi contrasti si hanno con gli abitanti di Bussana ai quali vengono sottratti degli ottimi terreni coltivi. Con buona probabilit\u00e0 il nucleo originario ha un certo accrescimento alla fine del XV secolo, in quanto la chiesa parrocchiale di Santa Margherita viene ampliata nel 1488, dopo essere stata separata dalla chiesa madre di San Siro nel 1452.\nNel 1511 la popolazione di Poggio conta 112 famiglie, circa 400-450 abitanti, e nel 1664 incrementa fino a 194 famiglie, 726 abitanti, fino ad arrivare nel XVIII secolo a circa 900 abitanti. L'economia si basa in quest'epoca quasi interamente sulla coltivazione di olio di oliva, fichi, mandorle, ed \u00e8 rivolta all'ambito locale; tuttavia vengono fatti piccoli commerci con Sanremo di olio, limoni, palme e vino.\nNel XVI secolo viene istituito un piccolo nucleo abitato vicino al mare, lungo la Via Aurelia che conduce a Sanremo, tanto che ancora oggi \u00e8 possibile vedere parte della Torre dei Moraglia edificata nel 1562 per fini difensivi nei confronti delle incursioni barbaresche. Nel secolo successivo il paese non viene mai riportato nelle cronache come bersaglio di incursioni, e viene incluso amministrativamente nel territorio sanremese, senza per\u00f2 poter avere alcun ruolo nella vita politica cittadina. Nel 1752 si ha una testimonianza dell'impegno della Villa Podii nelle vicende sanremesi, in quanto si schiera insieme con Verezzo contro Genova, opponendosi attivamente all'occupazione di Ceriana da parte di una guarnigione di granatieri.\nNei secoli seguenti la popolazione vive in maniera relativamente tranquilla, in pace con i paesi vicini, ed espandendosi fino a comprendere il nucleo posto lungo la via Aurelia.\nEconomia.\nLa frazione ha sempre basato la sua economia sui frutti della terra, grazie alla buona esposizione panoramica, soleggiata e protetta. Oggigiorno vive prevalentemente di floricoltura, con coltivazioni en plein air e in serra, che nell'ultimo secolo hanno preso il posto di palme ed uliveti, presenti ancora in ridottissimi quantitativi.\nLa vigna, un tempo abbondante, produceva un pregiato vino bianco ottenuto da vitigni di origine iberica, coltivato negli areali tra Bussana e Dolceacqua fin dal XV secolo. Ancora oggi viene prodotto un Vermentino prestigioso, in quantitativi ridottissimi e destinati principalmente al consumo locale e familiare.\nCollegamenti esterni.\nAltimetria del Poggio di Sanremo"}
{"id": "1001393", "revid": "123319580", "url": "https://it.wikipedia.org/wiki?curid=1001393", "title": "Microsoft Reader", "text": "Microsoft Reader \u00e8 un lettore software di ebook scaricabile gratuitamente dal sito Microsoft.\nLa prima versione \u00e8 stata realizzata nell'agosto del 2000, nel tempo si \u00e8 evoluto ed oggi \u00e8 giunto alla versione 2.4.1.\nUtilizza la tecnologia ClearType, grazie alla quale le parole vengono visualizzate sullo schermo quasi con la stessa nitidezza delle parole in una pagina stampata.\nMicrosoft Reader consente di eseguire le stesse operazioni che si compiono quando si legge un libro stampato: per esempio si possono aggiungere segnalibri, note ai margini ed evidenziature.\nIl layout \u00e8 molto semplice ed ordinato, i margini sono ampi ed inoltre sono appropriate la spaziatura, l'interlinea e la crenatura.\nMicrosoft Reader permette la ricerca del testo all'interno dei suoi eBook.\nAttualmente non esistono progetti di sviluppo di versioni per altri sistemi operativi (Macintosh, Linux).\nA Microsoft Reader vengono avanzate critiche per non dar la possibilit\u00e0 di modificare l'eBook (il formato \u00e8 proprietario), la mancanza di interoperabilit\u00e0 e la dipendenza da una sola piattaforma software, oltre all'impossibilit\u00e0 di indicizzarne i contenuti.\nFormato file.\nGli eBook creati per questo software hanno estensione .LIT\nSoppressione.\nMicrosoft ha annunciato la soppressione del programma Microsoft Reader, cessando la vendita di contenuti a partire dall'8 novembre 2011 e chiudendo la pagina web specifica; invece, dal centro download di Microsoft c'\u00e8 ancora la possibilit\u00e0 di scaricare il programma"}
{"id": "1001397", "revid": "228587", "url": "https://it.wikipedia.org/wiki?curid=1001397", "title": "October Rust", "text": "October Rust, prodotto nel 1996 dalla Roadrunner Records, \u00e8 il quarto album della band statunitense Doom metal Type O Negative. \u00c8 il primo album della band per il batterista Johnny Kelly, entrato al posto di Sal Abruscato, che lasci\u00f2 la band subito dopo l'album Bloody Kisses.\nL'album \u00e8 il primo dei loro lavori che ha come traccia di introduzione uno \"scherzo\": in questo caso \"Bad Ground\" dura 38 secondi e dovrebbe suonare come se le casse dell'ascoltatore fossero collegate male. La seconda e l'ultima traccia (senza titolo anche nel booklet) sono un'ulteriore introduzione ed una conclusione dell'album fatte da parte della band. L'undicesima traccia \u00e8 la cover di una canzone di Neil Young. La band polacca Gothic metal / Progressive metal \"Moonlight\" ha composto una cover della traccia \"Love You to Death\"."}
{"id": "1001398", "revid": "92723", "url": "https://it.wikipedia.org/wiki?curid=1001398", "title": "Diocesi di Bazas", "text": "La diocesi di Bazas (in latino: \"Dioecesis Vasatensis\") \u00e8 una sede soppressa della Chiesa cattolica.\nTerritorio.\nLa diocesi di Bazas si estendeva su tutto il \"Vasatensis pagus\" dei Romani. Era delimitato a nord dalla diocesi di P\u00e9rigueux, a est dalla diocesi d'Agen e da quella di Condom, a sud dalle diocesi di Aire e di Dax e a ovest dall'arcidiocesi di Bordeaux.\nSede vescovile era la citt\u00e0 di Bazas, dove fungeva da cattedrale la chiesa di San Giovanni Battista. Oltre al capitolo della cattedrale, in diocesi v'erano altri tre capitoli di canonici: San Michele di La R\u00e9ole, Nostra Signora di Uzeste e Nostra Signora di Casteljaloux.\nNel 1746 la diocesi comprendeva circa 250 parrocchie, suddivise in tre arcidiaconati, Bazas, Bezaume e Gamage.\nStoria.\nSotto i Romani, il territorio di Bazas era occupato dai Vasati (si pensa generalmente che corrispondano ai \"Vocati\" menzionati da Gaio Giulio Cesare). Nel II secolo della nostra era, faceva parte di una delle diciassette province della Gallia, la Novempopulana (o Aquitania terza).\nLa diocesi di Bazas sarebbe stata eretta tra il I secolo e il III secolo. Secondo una tradizione riferita ad un'affermazione di Gregorio di Tours, Bazas conobbe il cristianesimo fin dal I secolo: una matrona romana avrebbe raccolto del sangue di Giovanni Battista e, ritornata nella sua citt\u00e0 natale, avrebbe edificato un oratorio per conservare le sacre reliquie, che furono oggetto di un importante culto a Bazas fino alla rivoluzione francese.\nTuttavia la cronotassi dei vescovi diocesani \u00e8 molto ridotta per quanto riguarda il primo millennio, avendo la regione conosciuto numerosi invasori (Visigoti, Saraceni e Normanni). Il primo vescovo noto \u00e8 un anonimo citato da Gregorio di Tours nel suo \"De gloria martyrum\" e vissuto in una data imprecisata del V secolo. Originariamente, la diocesi era suffraganea dell'arcidiocesi di Eauze.\nNella seconda met\u00e0 del X secolo fu creata una vasta diocesi comprensiva di sei antiche diocesi della Novempopulana: Aire, Bayonne, Bazas, Dax, Lescar e Oloron, che fu chiamata sia diocesi di Guascogna, sia diocesi di Bazas, e che ebbe termine nel 1058, quando il concilio di Tolosa pose fine a questa situazione irregolare, restaurando tutte le antiche sedi episcopali. A partire da questo momento, Bazas entr\u00f2 a far parte della provincia ecclesiastica dell'arcidiocesi di Auch.\nNel 1070 circa il vescovo Raimondo II ricostru\u00ec la cattedrale, distrutta dai Normanni nell'853 ed il suo successore, \u00c9tienne de Sentes, la fece consacrare da papa Urbano II. Fu poi restaurata nelle forme attuali dal vescovo Arnaud de Pins nel XIII secolo. Infine il vescovo Arnaud de Pontac la restaur\u00f2 nuovamente dopo i saccheggi e le distruzione operate dagli Ugonotti nel XVI secolo.\nNel XII secolo i vescovi di Agen disputarono ai vescovi di Bazas, spesso con la forza delle armi, la citt\u00e0 di Casteljaloux che, per decisione finale dei pontefici, rimase sottomessa a quest'ultima.\nTra i numerosi monasteri diocesani, il pi\u00f9 antico e il pi\u00f9 importante fu quello benedettino di San Pietro di La R\u00e9ole, fondato da Carlo Magno nel 778.\nLa diocesi fu soppressa in seguito al concordato con la bolla \"Qui Christi Domini\" di papa Pio VII del 29 novembre 1801 e il suo territorio fu diviso assai inegualmente tra l'arcidiocesi di Bordeaux e le diocesi di Agen e di Aire.\nDal 20 novembre 1937 gli arcivescovi di Bordeaux portano il titolo di vescovi di Bazas.\nCronotassi dei vescovi.\nBernard d'Yvon \u2020 (2 aprile 1421 - circa 1430)"}
{"id": "1001408", "revid": "1892113", "url": "https://it.wikipedia.org/wiki?curid=1001408", "title": "Filippo di Borbone-Vend\u00f4me", "text": "Biografia.\nFiglio di Luigi di Borbone-Vend\u00f4me (1612-1669) e di Laura Mancini (1636-1657), nipote del cardinale Mazzarino, divenne duca di Vend\u00f4me alla morte del fratello Luigi Giuseppe di Borbone-Vend\u00f4me ( 1654-1712), sposato ma deceduto senza figli.\nAll'et\u00e0 di sette anni gli fu conferita l'Abbazia della Trinit\u00e0 di Vend\u00f4me, la quale non fu che la prima di 42 abbazie e 10 commenderie, senza che lui vi avesse mai soggiornato. Tutto questo non gli imped\u00ec di dedicarsi alla carriera militare, cosa che peraltro fece con risultati piuttosto modesti (specie se confrontati con quelli del fratello maggiore), combattendo in Olanda ed in Alsazia, divenendo maresciallo di campo nel 1691, tenente generale nel 1693 e prendendo parte alle campagne militari in Italia ed in Catalogna nel 1705.\nDivenne poi Priore della Bandiera di Francia nell'Ordine Militare dei Cavalieri di Malta nel 1678. Tuttavia l'appartenenza all'Ordine fu per Filippo la causa della perdita delle propriet\u00e0 che gli derivarono per diritto di successione alla morte del fratello. Luigi XIV infatti, con il pretesto che ai Cavalieri dell'Ordine era vietato possedere beni, alla morte di Luigi Giuseppe di Borbone-Vend\u00f4me acquis\u00ec alla corona di Francia tutte le sue propriet\u00e0 ed a Filippo non rimasero che i titoli nobiliari. Con Filippo perci\u00f2 la dinastia dei Borbone-Vend\u00f4me si estinse.\nSuccessione.\nseparatore"}
{"id": "1001412", "revid": "648716", "url": "https://it.wikipedia.org/wiki?curid=1001412", "title": "Contea di Oakland", "text": "Oakland \u00e8 una contea dell'area sud-orientale dello Stato del Michigan negli Stati Uniti.\nGeografia fisica.\nLa contea confina a nord-ovest e a nord con la contea di Genesee, a nord con la contea di Lapeer, a est con la contea di Macomb, a sud con le contee di Wayne e di Washtenaw ed a ovest con la contea di Livingston.\nLa contea ha una estensione di di cui circa il 4 % \u00e8 costituito da acque. Il territorio \u00e8 prevalentemente pianeggiante. La parte sud-orientale \u00e8 quasi completamente urbanizzata e costituisce l'immediata area metropolitana di Detroit. Il capoluogo di contea \u00e8 la citt\u00e0 di Pontiac posta nell'area centrale.\nIl fiume principale \u00e8 il Clinton che ha origine da una serie di laghi ad ovest di Pontiac. Dopo aver bagnato la citt\u00e0 di Pontiac scorre verso la foce nel lago St. Clair a oriente. Nell'area centrale ha origine il fiume Huron che scorre verso sud-ovest. Il corso dell'Huron \u00e8 sbarrato da diverse dighe e alimenta diversi laghi artificiali. Tra questi \u00e8 da ricordare il lago Kent nell'area occidentale.\nStoria.\nI primi abitanti del territorio della contea furono gli indiani Chippewa, Ojibwa, Ottawa e Potawatomi.\nNel 1818 venne istituita la Pontiac Company con lo scopo di promuovere la colonizzazione dell'area dell'attuale contea. La citt\u00e0 di Pontiac fu fondata nello stesso anno nel luogo dove un antico sentiero indiano incrociava il fiume Clinton.\nLa contea fu istituita nel 1819 e nel 1820 contava solo 330 abitanti. Ma nel corso del XIX secolo la popolazione aument\u00f2 enormemente parallelamenta allo sviluppo industriale della contea. Pontiac diverr\u00e0 uno dei centri principali dell'industria automobilistica americana con il marchio omonimo."}
{"id": "1001413", "revid": "109817826", "url": "https://it.wikipedia.org/wiki?curid=1001413", "title": "Rodion Konstantinovi\u010d \u0160\u010dedrin", "text": "Nacque a Mosca e studi\u00f2 al conservatorio cittadino con Jurij \u0160aporin e Nikolaj Mjaskovskij. Nel 1958 spos\u00f2 la celebre ballerina Majja Pliseckaja, pi\u00f9 anziana di lui di 7 anni. Nel 1973 fu nominato presidente dell'Unione dei compositori russi.\nIn giovent\u00f9 Shchedrin scrisse pagine saldamente tonali, piene di colore e spesso rifacentesi al folklore; ultimamente invece \u00e8 pi\u00f9 vicino all'alea e al seriale.\nTra le composizioni pi\u00f9 celebri, il balletto \"Il cavallino gobbo\" (1955), \"Carmen\" (1967) suite basata su temi dell'omonimo melodramma di Georges Bizet, l'opera \"Le anime morte\" (1976, dal romanzo di Nikolaj Gogol'), \"Il gabbiano\" balletto ispirato al romanzo di Anton \u010cechov (1979).\nIl suo nutrito catalogo (oltre 125 numeri d'opera) annovera anche tre sinfonie, sei concerti per pianoforte e orchestra e musica da camera.\nSulla scia di \u0160ostakovi\u010d \u00e8 stato autore di 24 preludi e fughe per pianoforte."}
{"id": "1001414", "revid": "729019", "url": "https://it.wikipedia.org/wiki?curid=1001414", "title": "Campionato europeo femminile di pallacanestro 1993", "text": "Il 24\u00ba Campionato Europeo Femminile di Pallacanestro FIBA (noto anche come FIBA EuroBasket Women 1993) si \u00e8 tenuto in Italia dall'8 al 13 giugno 1993.\nI Campionati Europei Femminili di Pallacanestro sono una manifestazione biennale tra le squadre nazionali del continente, organizzato dalla FIBA Europe."}
{"id": "1001444", "revid": "104216350", "url": "https://it.wikipedia.org/wiki?curid=1001444", "title": "Assassino, speranza delle donne", "text": "Assassino, speranza delle donne \u00e8 un dramma espressionista scritto nel 1907 da Oskar Kokoschka.\n\u00c8 considerato il primo dramma espressionista in assoluto. La pubblicazione del lavoro avvenne nel 1910 sulla rivista \"Der Sturm\" ma non si tratt\u00f2 dell'originale allestito a Vienna nel luglio del 1909: pare infatti che, per la prima dell'opera, Kokoschka avesse annotato velocemente il testo e le didascalie sceniche su alcuni fogli di carta andati poi perduti. Le pubblicazioni successive fecero riferimento a quattro differenti versioni redatte dall'autore in un arco temporale compreso tra il 1907 ed il 1910. Le edizioni posteriori a tale anno videro soppresse, per volont\u00e0 dello stesso autore, la virgola del titolo, che quindi divenne Assassino speranza delle donne, per rendere pi\u00f9 ambiguo il titolo.\nTrama.\nUomo, ferito alla testa, col viso bianco ed un'armatura azzurra, guida in piena notte un manipolo di uomini apparentemente svogliati e tentennanti verso una torre, dalla quale esce Donna in compagnia di altre donne. Donna \u00e8 bionda, alta, vestita di rosso e dalle sue battute si intende che ha un potere sugli uomini, che strisciano vicino a lei. Vede Uomo e ne rimane catturata: tuttavia le donne sono spaventate da lui, che le si avvicina fissandola in volto. Donna pronuncia il suo ammaliamento e Uomo, furibondo, la fa marchiare a fuoco dagli uomini: Donna, dolorante e furibonda, lacera il fianco di Uomo con un coltello. Uomo viene sepolto dentro la torre, separato dalla vista della Donna da una grata. Mentre il coro si dedica all'accoppiamento sessuale, Donna urla il desiderio di raggiungere Uomo morente all'interno della torre e gli rivolge le sue preghiere bramose di desiderio. Uomo si alza a fatica, cantando, e Donna \u00e8 spaventata dall'accadimento, tuttavia non retrocede n\u00e9 si allontana, anzi: prega Uomo di morire, perch\u00e9 lo ha privato della sua libert\u00e0, nonostante sia stata lei a ferirlo e a rinchiuderlo. Uomo sfiora Donna attraverso la grata che, immediatamente dopo, apre. Ormai Donna sta morendo, ed il suo ultimo gesto \u00e8 strappare una fiaccola ad uno degli uomini, che si spegne cadendo a terra insieme al corpo esanime. Il coro addita Uomo come il demonio e lui li abbatte, dando poi fuoco alla torre tra i canti del gallo mattutino."}
{"id": "1001576", "revid": "1318658", "url": "https://it.wikipedia.org/wiki?curid=1001576", "title": "Abbazia di Lorsch", "text": "L'abbazia imperiale di Lorsch (in tedesco: \"Reichsabtei Lorsch\", in latino: \"Laureshamense Monasterium\", chiamata anche \"Laurissa\" o \"Lauresham\") fu una delle pi\u00f9 famose abbazie dell'Impero carolingio; essa si trova nella cittadina di Lorsch, in Assia, circa 18 chilometri a est di Worms. Pur essendo caduta in rovina, i suoi resti sono comunque considerati l'edificio pre-romanico pi\u00f9 importante di tutta la Germania. Nel 1170 venne compilato qui un manoscritto (conservato oggi negli archivi di stato di W\u00fcrzburg) che \u00e8 di fondamentale importanza come fonte di notizie sulla Germania medievale. Un altro importante documento proveniente dall'abbazia \u00e8 il \"Codex Aureus\", risalente all'VIII secolo. Nel 1991 le rovine dell'abbazia di Lorsch furono inserite nell'elenco dei siti patrimonio dell'umanit\u00e0 dell'UNESCO.\nGli inizi.\nL'abbazia venne fondata nel 764 dal conte dei Franchi Cancor e dalla madre Williswinda come chiesa proprietaria (in tedesco \"Eigenkirche\"), cio\u00e8 costruita su di un terreno privato e su cui il signore feudale riteneva il diritto di nominare il personale ecclesiastico. Essi chiamarono quindi Crodegango, arcivescovo di Metz, che consacr\u00f2 la chiesa ed il monastero a San Pietro e ne divenne il primo abate. Nel 766 per\u00f2 egli rinunci\u00f2 al titolo per dedicarsi al compito di arcivescovo di Metz e mand\u00f2 il fratello Gundeland come suo successore, insieme a 14 monaci benedettini. Per aumentare l'importanza dell'abbazia come luogo di pellegrinaggio, Crodegango ottenne da Papa Paolo I il corpo di san Nazario, martirizzato a Roma insieme a 3 compagni durante il regno di Diocleziano. Le sacre reliquie arrivarono il giorno 11 luglio 765 e vennero deposte con tutti gli onori nella basilica che si trova all'interno del monastero. Gli edifici vennero quindi rinominati in onore di san Nazario.\nLa chiesa principale, dedicata ai santi Pietro, Paolo e Nazario, venne consacrata dall'arcivescovo di Magonza Lullo nel 774, alla presenza di Carlo Magno. Presto si sparse la voce di numerosi miracoli avvenuti a Lorsch per intercessione di San Nazario e cominciarono a giungere pellegrini da molte parti d'Europa. La biblioteca e lo scriptorium dell'abbazia resero Lorsch uno dei principali centri culturali tedeschi del X e XI secolo. Papi e imperatori favorirono a pi\u00f9 riprese l'abbazia di Lorsch con privilegi e donazioni, dalle Alpi al Mare del Nord, rendendola in breve tempo non solo immensamente ricca, ma anche sede di una notevole influenza politica. Venne quindi dichiarata una \"Reichsabtei\", cio\u00e8 una specie di principato sovrano, soggetto direttamente e solamente all'Imperatore del Sacro Romano Impero. La fama dell'abbazia si pu\u00f2 intuire dal fatto che due sovrani carolingi, Ludovico II il Germanico e Ludovico III il Giovane, furono sepolti qui. Anche la regina Cunegonda, consorte di Corrado I di Franconia, venne sepolta qua.\nLa decadenza.\nL'abbazia fu implicata anche in numerose dispute feudali e addirittura in alcune guerre. Dopo essere stata governata da 46 abati benedettini, Conrad, l'ultimo abate, venne deposto nel 1226 da Papa Gregorio IX; nel 1232, a causa delle pressioni di Federico II, l'abbazia and\u00f2 a far parte dei possedimenti di Sigfrido II, Arcivescovo di Magonza, ponendo fine al periodo d'oro dell'indipendenza politica e culturale di Lorsch.\nNegli anni quaranta del XIII secolo vennero incaricati di prendersi cura del monastero dei monaci premonstratensi, con l'avallo di papa Celestino IV, ed essi rimasero fino al 1556, quando Lorsch e altri territori della regione passarono nelle mani di principi che aderivano al luteranesimo e al calvinismo. Ottone-Enrico, elettore palatino, port\u00f2 tutti i volumi contenuti nella biblioteca dell'abbazia ad Heidelberg, creando cos\u00ec la famosa \"Bibliotheca Palatina\". Subito dopo, fra il 1557 e il 1563, i pochi rimanenti abitanti dell'abbazia vennero congedati e mandati altrove. Nel 1622, dopo la cattura di Heidelberg, Massimiliano I don\u00f2 la splendida libreria (composta da 196 casse di manoscritti) a papa Gregorio XV. Venne mandato Leone Allacci per sovrintendere allo spostamento di quel tesoro verso Roma, dove venne incorporato nella Biblioteca apostolica vaticana.\nDurante la guerra dei trent'anni Lorsch e la regione in cui si trova vennero devastate e la maggior parte degli edifici rasi al suolo. Dopo che l'arcivescovo di Magonza riguadagn\u00f2 il possesso della citt\u00e0, essa torn\u00f2 alla fede cattolica. Il periodo peggiore comunque venne durante le guerre con Luigi XIV, fra il 1679 e il 1697, quando interi villaggi e gli stessi edifici dell'abbazia vennero bruciati dai soldati francesi. Una parte della costruzione, lasciata integra, venne utilizzata come deposito di tabacco negli anni precedenti lo scoppio della prima guerra mondiale.\nLa vecchia porta di accesso, la Torhalle, costruita nel IX secolo da Ludovico il Cieco, \u00e8 il pi\u00f9 antico monumento della Franconia che ci sia pervenuto: essa combina elementi degli archi trionfali di epoca romana con tipici elementi teutonici."}
{"id": "1001622", "revid": "339392", "url": "https://it.wikipedia.org/wiki?curid=1001622", "title": "Reggia dei Poveri", "text": ""}
{"id": "1001683", "revid": "88740", "url": "https://it.wikipedia.org/wiki?curid=1001683", "title": "L'appuntamento (Picasso)", "text": "L'appuntamento \u00e8 dipinto a pastello su carta (53x56 cm) realizzato nel 1900 dal pittore spagnolo Pablo Picasso, conservato nel Museo Pu\u0161kin di Mosca.\nStoria e descrizione.\nNel settembre 1909 il diciottenne Picasso si trovava gi\u00e0 a Parigi, guardandosi attorno alla ricerca di soggetti e temi della vita quotidiana che gli permettessero di sperimentare nuove strade artistiche.\n\"L'appuntamento\" mostra un soggetto tipicamente tratto dalla vita notturna e \"boh\u00e9mien\" parigina, con una coppia che si abbraccia e si bacia in piedi in una mansarda in penombra, forse una \"chambre de bonne\", davanti a un letto che fa immaginare un seguente incontro amoromoso. Poco \u00e8 rivelato allo sguardo dello spettatore: i volti dei protagonisti sono nascosti dal loro abbraccio. Tuttavia \u00e8 evidente il contrasto tra l'esilit\u00e0 molle ma snuosa della donna, e la stretta forte e solida dell'uomo, la cui figura \u00e8 composta da ombreggiature pi\u00f9 forti e da linee pi\u00f9 dritte (si noti la massiccia forma squadrata delle gambe). \nColpisce nel piccolo dipinto la composizione asimmetrica ma sapientemente, col contrasto tra lo sfondo e la figura maschile fatta di colori prevalentementre blu e verdi freddi, e la figura femminile, impostata su tonalit\u00e0 calde del rosso e sullo squillante bianco della sottoveste. Le pennellate sono ben visibili e formano un andamento sinuoso legato alle forme delle figure e degli oggetti: \u00e8 assai probabile che Picasso fosse stato influenzato dalle litografie di Edvard Munch, che importava uno dei frequentatori del caff\u00e8 barcellonese \"Els Quatre Gats\", in cui Picasso frequentava una cerchia di artisti, esponeva e con essi si confrontava sulle nuove tendenze artistiche."}
{"id": "1001699", "revid": "124843151", "url": "https://it.wikipedia.org/wiki?curid=1001699", "title": "Moulin de la Galette (Picasso)", "text": "Il Moulin de la Galette \u00e8 un dipinto a olio su tela (88,2x115 cm) realizzato nel 1900 da Pablo Picasso, e conservato nel Guggenheim Museum di New York.\nStoria e descrizione.\nNel settembre del 1900 il diciottenne Pablo Picasso giunse a Parigi con l'amico Carlos Casagemas in occasione dell'Esposizione Universale. Picasso conosceva gi\u00e0 sicuramente i lavori degli impressionisti e post-impressionisti attraverso le stampe e le riviste che circolavano a Barcellona, in particolare nei ritrovi degli artisti come Els Quatre Gats. Vedere i \"caf\u00e9-chantants\" che avevano ispirato dal vero quegli artisti dovette suscitare nel giovane Picasso un entusiasmo che si tradusse nel voler immortalarli in una propria visione personale.\nIn particolare Picasso colse e amplific\u00f2, ispirato da Degas, Manet e Toulouse-Lautrec, il senso di grottesco emanato da tali luoghi, realizzando un'opera dai forti contrasti cromatici, in cui i volti appaiono pi\u00f9 aspramente caratterizzati, a un passo dalla caricatura esplicita. \nIl soggetto dell'opera \u00e8 una scena notturna nel celebre locale parigino Moulin de la Galette, affollato di gente che balla, nella fascia mediana, o che si riposa ai tavoli, nell'angolo inferiore sinistro. Seguendo i dettami impressionisti, Picasso dipinge le persone non con una precisione minuziosa, ma come se fossero grandi macchie di colore in movimento, sotto una girandola di luci artificiali che paiono fluttuanti. La tendenza alla deformazione delle immagini \u00e8 evidente nel colore arbitrario, acceso e contrastante quanto mai prima nelle opere del giovane artista catalano. La pennellata \u00e8 sfibrata e sinuosa, con sapienti tocchi chiari dove la luce batte, e con una gi\u00e0 navigata padronanza del senso del movimento, per cui le figure pi\u00f9 veloci appaiono pi\u00f9 sfocate, proprio come in un'instantanea fotografica. \nSpiccano quattro gruppi di personaggi: i ballerini al centro, in una girandola vorticosa; la coppia con figura androgina di profilo a destra, pallida e allungata come una maschera; poi i tre uomini con cappello a cilindro su una pedana a sinistra, che sembrano perlustrare la folla in cerca di una compagna; infine il terzetto di donne al tavolino bianco, due delle quali si baciano e sembrano appena uscite da un dipinto di Toulouse-Lautrec, mentre la terza poggia il gomito sul braccio e col volto definito con cura. Quest'ultima figura ammicca e sorride sfuggendo con civetteria allo sguardo diretto con lo spettatore: \u00e8 Germaine Gargallo, modella conosciuta nello studio parigino del pittore barcellonese Isidro Nonell, per l'amore non corrisposto della quale si suicider\u00e0 Carlos Casagemas poco dopo il rientro di Picasso in Spagna."}
{"id": "1002054", "revid": "1318658", "url": "https://it.wikipedia.org/wiki?curid=1002054", "title": "Miniere di Rammelsberg", "text": "Le Miniere di Rammelsberg sono un Patrimonio dell'umanit\u00e0 dell'UNESCO che si trova nei pressi della citt\u00e0 di Goslar, in Germania, in un sito che \u00e8 stato sfruttato per l'estrazione mineraria per un periodo di oltre 1000 anni. Il Rammelsberg \u00e8 una collina la cui vetta si eleva per 636 metri al di sopra del livello del mare.\nStoria.\nLa storia mineraria del Rammelsberg \u00e8 un processo pi\u00f9 o meno continuo avvenuto in pi\u00f9 fasi, iniziate nel 968 d.C. e usate dagli imperatori come una delle basi del loro potere (espressa anche dall'erezione del palazzo imperiale di Goslar). Inizialmente qui si estrasse argento, pi\u00f9 tardi rame ed infine piombo. Le miniere si esaurirono solo negli anni ottanta del XX secolo e vennero definitivamente chiuse nel 1988.\nIl minerale conteneva circa il 14% di zinco, il 6% di piombo, il 2% di rame, 1400 grammi per tonnellata di argento e un grammo per tonnellata di oro.\nRecenti ritrovamenti archeologici effettuati a D\u00fcna (nei pressi di Osterode am Harz) suggeriscono che l'estrazione mineraria sia iniziata 6 o 7 secoli prima di quanto si credesse finora. \u00c8 stato infatti ritrovato un antico insediamento risalente al III o IV secolo ad una quarantina di chilometri a sud del Rammelsberg, contenente alcuni strumenti che servivano a fondere i metalli nell'era pre-industriale; cosa pi\u00f9 importante, sono stati ritrovati anche residui di minerale, la cui composizione chimica lo identifica come proveniente dalla miniera del Rammelsberg.\nNel corso della sua storia dalla montagna sono state estratte circa 27 milioni di tonnellate di minerale.\nIl museo.\nDopo che le miniere sono state chiuse dalla Preussag nel 1988, \u00e8 stato qui allestito un museo con lo scopo di conservare le testimonianze del passato e di mostrare la storia delle miniere e il lor equipaggiamento, sia antico che moderno."}
{"id": "1002104", "revid": "108678", "url": "https://it.wikipedia.org/wiki?curid=1002104", "title": "Rammelsberg", "text": ""}
{"id": "1002120", "revid": "767487", "url": "https://it.wikipedia.org/wiki?curid=1002120", "title": "Original Sin (film)", "text": "Original Sin \u00e8 un film del 2001 diretto da Michael Cristofer e basato sul romanzo di Cornell Woolrich del 1947: \"Waltz into Darkness\". \u00c8 il remake del film del 1969 \"La mia droga si chiama Julie\" diretto da Fran\u00e7ois Truffaut.\nTrama.\nCuba, fine ottocento. Luis Vargas, un mercante di caff\u00e8 bello e ricco, e titolare di un'avviata piantagione, ha bisogno di una moglie, possibilmente americana. Deciso a voler un matrimonio senza troppe complicazioni sentimentali, chiede la mano a una donna conosciuta per corrispondenza, Julia Russell. Quando si reca al porto per accogliere la sua futura moglie, rimane molto sorpreso dal constatare che la splendida donna che si trova davanti non \u00e8 quella della fotografia che aveva ricevuto. Scusandosi Julia rivela dunque di aver spedito la foto di un'altra donna, perch\u00e9 non voleva che un uomo fosse interessato a lei solo per il suo bel viso. Dopo il primo approccio, Luis sposa Julia: la sua bellezza per\u00f2 rovina il piano di un matrimonio senza complicazioni che Luis aveva in mente. Luis infatti se ne innamora e dopo solo pochi giorni i due vengono travolti dalla passione. Anche se dietro di lei c'\u00e8 un alone di mistero, Luis concede alla moglie libero accesso ai conti bancari e la invita a scrivere alla sorella di lei, Emily, che ha mandato un investigatore per avere notizie di Julia. Luis inizia ad avere delle perplessit\u00e0 quando nota delle cicatrici sulla schiena di Julia e quando, durante il sonno, ha strani incubi. Le cose si complicano quando Emily arriva a Cuba affermando che la lettera ricevuta non pu\u00f2 essere della vera Julia, non avendo la sua scrittura. Luis cerca di difendere la moglie ma, dovendosi arrendere alle insistenze, corre a casa cercando Julia e scoprendo che \u00e8 scomparsa con i suoi soldi.\nLuis rimane sconvolto: in preda alla rabbia, si affida a Walter Downs, un investigatore privato in cerca della vera Julia. Luis gli chiede di aiutarlo a trovare Julia perch\u00e9 vuole ucciderla. Insieme arrivano a l'Avana e qui, una volta rintracciata Julia, Luis vorrebbe ucciderla ma non ne ha il coraggio. Lei allora gli confessa di chiamarsi Bonnie Castle, di essere un'attrice e di aver agito con un complice. Luis \u00e8 innamorato e non gli importa del passato. I due sfuggono dunque a Walter e si trasferiscono a Cardenas, dove per un periodo vivono felici. Walter riesce a rintracciarli, riportando a Luis la notizia che la vera Julie Russell \u00e8 stata trovata morta. Luis rimane fedele all'amore verso la moglie e nel difenderla si getta contro Walter; nella colluttazione parte un colpo di pistola e Walter cade a terra apparentemente ammazzato.\nConvinto di essere colpevole di omicidio, Luis cerca di recuperare soldi per poter fuggire. Bonnie lo manda in citt\u00e0 a recuperare il denaro, promettendo di occuparsi dell'occultamento del cadavere. Bonnie infatti ha riconosciuto nell'investigatore il suo complice, Billy, che ormai crede morto, ma a sorpresa Billy \u00e8 ancora vivo e costringe Bonnie a sottrarre a Luis anche il resto del suo denaro; ella \u00e8 costretta ad accettare. &lt;br&gt;Bonnie e Luis cambiano nuovamente residenza e, per guadagnarsi da vivere, lei gli insegna i trucchi per barare al tavolo da gioco, mestiere che si rivela anche rischioso. Una sera, mentre Bonnie esce e finge di andare in farmacia, Luis la segue e la scopre mentre si incontra con Walter, ossia il suo collega attore Billy. Al ritorno, Luis mette la moglie alle strette, la minaccia, ma ancora una volta, folle d'amore, alla fine le dichiara che, nonostante tutto, l'ama. Luis cos\u00ec beve il caff\u00e8 che lei aveva avvelenato. Bonnie non riesce a fermarlo in tempo e subito si pente; cerca allora di salvarlo e lo porta alla stazione. Qui arriva anche Billy che reclama da Bonnie i soldi. Luis, pur agonizzante, spara a Billy e poco dopo, sentendo l'arrivo della polizia, Bonnie fa altrettanto, uccidendolo, per scagionare Luis che stava per morire tra le sue braccia.\nProduzione.\nRiprese.\nIl film \u00e8 stato girato interamente in Messico, le riprese erano iniziate il 14 febbraio 2000 e sono terminate il 21 aprile dello stesso anno, il budget del film \u00e8 di 42 milioni di dollari.\nDistribuzione.\nIl film \u00e8 uscito negli Stati Uniti il 3 agosto 2001 a cura della Metro Goldwyn Mayer e in Italia per il 16 novembre 2001 per le sale cinematografiche ed in DVD il 2002 a cura dalla Medusa Home Entertainment.\nAccoglienza.\nIncassi.\nIl film ha incassato in tutto il mondo 36.400.000 di Dollari.\nCritica.\nIl film \u00e8 stato accolto male dalla critica, ottenendo un punteggio del 12% su Rotten Tomatoes basato su 91 recensioni.\nIl critico Roger Ebert ha dato il film una recensione positiva. Angelina Jolie fu nominata per un Razzie Awards come peggior attrice per il suo ruolo in questo film e per quello in \"\", ma il premio venne assegnato a Mariah Carey per \"Glitter\".\nRiconoscimenti.\nIl film ha ricevuto durante l'edizione dei Razzie Awards 2001 una nomination come Peggior attrice per Angelina Jolie."}
{"id": "1002233", "revid": "21079", "url": "https://it.wikipedia.org/wiki?curid=1002233", "title": "Solidi platonici", "text": ""}
{"id": "1002258", "revid": "48598209", "url": "https://it.wikipedia.org/wiki?curid=1002258", "title": "Gruppo di simmetria", "text": ""}
{"id": "1002290", "revid": "297745", "url": "https://it.wikipedia.org/wiki?curid=1002290", "title": "Posmon", "text": ""}
{"id": "1002336", "revid": "123409221", "url": "https://it.wikipedia.org/wiki?curid=1002336", "title": "Gene Saks", "text": "Attivo sulle scene teatrali e sul grande schermo, vinse tre Tony Award.\nBiografia.\nNato nella grande mela, durante la seconda guerra mondiale Saks studi\u00f2 alla Cornell University e successivamente arte drammatica alla New School for Social Research.\nA partire dai tardi anni quaranta cominci\u00f2 una intensa collaborazione con lo scrittore teatrale Neil Simon, di cui diresse varie opere teatrali, tra cui:\n\"La strana coppia\" venne rappresentata dapprima in teatro, con Walter Matthau e Art Carney, successivamente al cinema con la coppia Matthau (confermato) e Jack Lemmon. \nAnche \"California Suite\" ebbe una trasposizione cinematografica, nel 1978, in cui recitarono attori come Jane Fonda, lo stesso Matthau, Maggie Smith e Michael Caine. \nNel 1969 diresse una frizzante commedia, \"Fiore di cactus\", con protagonista ancora Walter Matthau, Goldie Hawn (che vinse il premio Oscar come miglior attrice non protagonista) e Ingrid Bergman.\nNel 1974 diresse Lucille Ball, la moglie Beatrice Arthur e Robert Preston nel musical \"Mame\" che fu un fiasco commerciale.\nSaks vinse il Tony Award tre volte: nel 1977 per \"I Love My Wife\", nel 1983 per \"Brighton Beach Memoirs\" e nel 1985 con \"Biloxi Blues\".\nNel 1991 diresse una produzione italiana, il film \"Cin cin\", con protagonisti Julie Andrews e Marcello Mastroianni. Nel 1998 fu regista di un episodio della serie \"Law &amp; Order\".\nVita privata.\nDal 1950 al 1978 fu sposato con l'attrice statunitense Beatrice Arthur, dalla quale ebbe due figli. Dal secondo matrimonio ebbe una figlia."}
{"id": "1002471", "revid": "640277", "url": "https://it.wikipedia.org/wiki?curid=1002471", "title": "Flash dell'elio", "text": "Il flash dell'elio \u00e8 una fase dell'evoluzione stellare che si verifica al termine della permanenza nel ramo delle giganti rosse per masse superiori alle 0,5 masse solari, e che porta la stella nella fase di ramo orizzontale. \nCaratteristiche del flash.\nDurante la permanenza di una stella sul ramo delle giganti rosse, la combustione di idrogeno in shell produce elio, che va ad accrescere il nucleo degenere. Quando esso raggiunge circa 0,5 masse solari, le temperature sono sufficientemente alte (circa 108\u00a0K) per innescare il processo tre alfa, ovvero la fusione di tre atomi di elio in uno di carbonio.\nL'instaurarsi della combustione in ambiente parzialmente degenere \u00e8 un processo reazionato positivamente: infatti la pressione degli elettroni degeneri, che domina sulla pressione termica del gas, dipende esclusivamente dalla densit\u00e0, quindi la struttura non reagisce all'aumento della temperatura espandendosi.\nDi conseguenza si ha un aumento dell'efficienza del 3 alfa e una vertiginosa crescita della temperatura, finch\u00e9 la pressione dovuta al contenuto termico del gas diventa confrontabile con quella degli elettroni degeneri e la degenerazione del nucleo inizia ad essere rimossa. La stella pu\u00f2 quindi espandersi e portarsi sul ramo orizzontale (indicato con HB, dall'inglese \"Horizontal Branch\") in cui brucia elio al centro e idrogeno in una shell.\nIl raggiungimento di questa nuova fase evolutiva in realt\u00e0 avviene attraverso una serie di piccoli flash, a ciascuno dei quali corrisponde un massimo nella luminosit\u00e0 stellare.\nStelle con massa superiore a circa 2,3 masse solari non sviluppano un nucleo degenere al termine della combustione d'idrogeno, l'innesco dell'elio avviene in modo quiescente (nessun flash) grazie all'aumento della temperatura, dopo che la massa del nucleo inerte d'elio ha raggiunto il valore limite di Sch\u00f6nberg\u2013Chandrasekhar di circa un decimo della massa totale della stella.\nHot Flashers.\nLe stelle con massa minore di 0,5 masse solari non potranno mai raggiungere il limite per l'innesco della fusione dell'elio. Di conseguenza, quando la shell di idrogeno avr\u00e0 consumato la gran parte del combustibile, la stella lascer\u00e0 il ramo delle giganti e si disporr\u00e0 su una sequenza di raffreddamento a raggio costante, sotto forma di nana bianca di elio.\nC'\u00e8 tuttavia un ristretto range di masse attorno al valore limite per le quali il flash dell'elio pu\u00f2 avvenire durante la fase di raffreddamento: questi astri sono detti \"hot flashers\", e si dispongono sul ramo orizzontale a temperature efficaci alte (pochissimo inviluppo residuo) e a luminosit\u00e0 leggermente minori."}
{"id": "1002594", "revid": "599013", "url": "https://it.wikipedia.org/wiki?curid=1002594", "title": "Lorenzo Rossetti", "text": "Carriera.\n\u00c8 cresciuto nel Milan, nel quale ha percorso tutta la trafila delle giovanili vincendo nel 1999 il torneo di Viareggio (impresa che non riusciva ai giovani rossoneri da trent'anni); nell'anno seguente viene incluso nelle liste della prima squadra e convocato per alcune partite ma di fatto rimane nei ranghi della primavera.\nNella stagione 2000-2001 effettua il suo primo campionato tra i professionisti in serie C1, giocando in prestito alla Viterbese come sostituto a centrocampo di Fabio Liverani, comprato dal : disputa un buon campionato (30 presenze) e realizza due gol, uno dei quali con un tiro da centrocampo. L'anno successivo non cambia categoria ma passa al Padova dove resta per due anni, gioca titolare e segna un gol in entrambe le stagioni sfiorando con la squadra la promozione in B.\nNella stagione 2003-2004 esordisce in serie B col , dove registra 40 presenze ma con cui retrocede. Si ripresenta l'occasione della serie cadetta l'anno successivo, con il : con i romagnoli gioca da titolare nella prima stagione ottenendo un piazzamento di met\u00e0 classifica, mentre nella seconda raccoglie solo 10 presenze, senza segnare alcun gol.\nNel 2006, per mezzo di uno scambio di mercato che porta il centrocampista Luigi Pagliuca ai romagnoli, passa alla , con la quale realizza un gol in Coppa Italia contro la Roma, e una rete proprio alla prima giornata di B contro il Frosinone.\nNella prima met\u00e0 della stagione 2007-2008 non gioca molto, contribuendo comunque con due consecutivi, assist, punizioni e rigori procurati. Tuttavia, nei primi giorni di apertura del mercato invernale, agli inizi del 2008, viene ceduto al , per il quale gioca titolare. Al termine della stagione la squadra retrocede in Prima Divisione.\nNel 2008-2009 ricomincia con la stessa squadra, impegnato anche in Coppa Italia: gioca in giallorosso fino all'estate 2011 quando il club romagnolo viene estromresso dal professionismo.\nNel 2011-2012 fa ritorno a titolo definitivo alla Triestina ancora in Lega Pro Prima Divisione.\nIn seguito gioca per una stagione nei bergamaschi del Caravaggio, in Serie D.\nNella stagione 2013-2014 ha chiuso la propria carriera nella Rivoltana, nel campionato lombardo di Eccellenza."}
{"id": "1002603", "revid": "1543377", "url": "https://it.wikipedia.org/wiki?curid=1002603", "title": "Signoria di Ramla", "text": "La Signoria di Ramla era uno degli stati vassalli del Regno di Gerusalemme ed era compreso all'interno della Contea di Giaffa e Ascalona.\nStoria.\nDurante la prima crociata, nel loro cammino verso Gerusalemme, i Crociati conquistarono Lidda, dove decisero di costruire una chiesa.\nLe voci sulle atrocit\u00e0 commesse dai Crociati nel saccheggio indussero gli abitanti musulmani ad abbandonare Ramla, che era priva delle difese necessarie a sostenere un assedio.\nDopo la sua capitolazione nel 1099, Ramla venne posta sotto la supervisione di Roberto, della diocesi di Rouen che i crociati insediarono come vescovo di Lidda e Ramla, questa divenne cos\u00ec, almeno inizialmente, una signoria ecclesiastica.\nTuttavia tra il 1115 e il 1120 Ramla si trasforma in una signoria secolare, affidata a Baldovino di Ramla, che gi\u00e0 nel 1106 era incaricato della difesa del castello e nel 1126 entra a far parte della Contea di Giaffa e Ascalona per diventare nuovamente una signoria separata dopo la rivolta del Conte Ugo II du Pouiset nel 1134 ancora con Baldovino di Ramla come suo signore.\nIl castello di Ibelin venne costruito proprio nei pressi di Ramla ed entr\u00f2 presto a far parte dei possedimenti della casata degli Ibelin come eredit\u00e0 di Helvis, figlia di Baldovino di Ramla e moglie di Barisano di Ibelin.\nCos\u00ec come gran parte del Regno di Gerusalemme anche la Signoria di Ramla venne conquistata da Saladino nel 1187.\nLa citt\u00e0 fu recuperata nel 1229 da Giovanni di Ibelin, Connestabile di Gerusalemme.\nSebbene legalmente distinto da essi, il possedimento di Ramla si mescol\u00f2 agli altri possedimenti degli Ibelin riconquistati durante la terza crociata e dalla met\u00e0 del XIII secolo essa non \u00e8 distinguibile dalla pi\u00f9 estesa Contea di Giaffa e Ascalona.\nNel 1260 il Sultano Baybars riprese infine la citt\u00e0. Giovanni mor\u00ec nel combattimento."}
{"id": "1002606", "revid": "486946", "url": "https://it.wikipedia.org/wiki?curid=1002606", "title": "Nazionale di calcio di Cipro Nord", "text": ""}
{"id": "1002610", "revid": "1573940", "url": "https://it.wikipedia.org/wiki?curid=1002610", "title": "Chiesa di Sant'Albano (Matrei in Osttirol)", "text": "La chiesa parrocchiale di Sant'Albano a Matrei in Osttirol \u00e8 posta su un'altura di 86 metri ed \u00e8 la pi\u00f9 grande chiesa della zona. \u00c8 dedicata a sant'Albano da Magonza. Le forme sono barocche e sono frutto di rifacimenti della struttura originaria.\nStoria.\nNascita della prima parrocchia.\nDurante l'VIII secolo quando la regione divenne parte del ducato di Baviera, l'area venne evangelizzata e di conseguenza vi si costruirono le prime chiese. Il potente patriarcato di Aquileia si occup\u00f2 quindi dell'edificazione di luoghi di culto a Virgen, Kals ed a Matrei. Secondo le decisioni del Parlamento di Aquisgrana, nell'811 Matrei ricadde nell'arcidiocesi di Salisburgo. La chiesa della citt\u00e0 venne quindi elevata a parrocchia, assieme a quella di San Giacomo a Mitteldorf. La chiesa parrocchiale pi\u00f9 antica di Matrei risale al 1162 come testimonia la torre campanaria presente sulla facciata. La chiesa, costruita in forme romaniche, venne completamente riedificata nel 1326 perch\u00e9 considerata pericolante.\nChiesa gotica.\nLa chiesa venne quindi ricostruita in forme gotiche e terminata nel 1334. Nel 1536 Balthasar von K\u00f6tschach si occup\u00f2 di ulteriori lavori di ristrutturazione della chiesa parrocchiale. La navata principale si sviluppa per una lunghezza di 19 metri e una lunghezza di 12, il tutto completato da presbiterio (14 metri di lunghezza, 8 di larghezza), e dall'adiacente sacrestia. Nella parte settentrionale \u00e8 visibile una cappella dedicata a sant'Ursula. Un apposito spazio sopra l'entrata venne creato nel 1663 per l'organo nel mezzo del transetto settentrionale. Nel 1740 venne consacrato l'altare della chiesa ancora visibile. \u00c8 presente anche una raffigurazione nella chiesa di Sant'Albano della chiesa sussidiaria di San Nicolao, assieme ai patroni della diocesi Ruperto di Salisburgo e Virgilio di Salisburgo (prima met\u00e0 del XVI secolo) e una cappella con una statua della Madonna risalente alla met\u00e0 del XIV secolo.\nCostruzione della nuova chiesa.\nVisti i deterioramenti che la chiesa aveva subito sino al XVIII secolo, tra il 1737 e il 1741 si pens\u00f2 a una ricostruzione dell'edificio. Il progetto venne approvato dall'arcivescovo di Salisburgo Wolfgang von Hagenauer da cui il paese dipendeva. La chiesa venne ricostruita nelle mura e nella facciata e orientata su un asse Nord-Sud, assumendo una forma cruciforme. Il responsabile del progetto, Josef Adam M\u00f6lck, deleg\u00f2 la realizzazione del progetto all'architetto di Lienz Thomas Mayr. La pianta di M\u00f6lck prescriveva una lunghezza di circa 35 metri per la navata centrale, con tre cappelle per lato con la sezione del coro del presbiterio di forma trifogliata. Nel 1771 il costo complessivo dell'opera venne stimato di 20.000 fiorini, di cui 8.000 fiorini furono donati dall'arcivescovo di Salisburgo. Nel 1777 la struttura della nuova chiesa era terminata. I lavori interni di conclusero nel 1783 ed il 28 ottobre 1789 l'altare fu ufficialmente consacrato. A causa del dominio francese il capitolo della chiesa venne chiuso dal 1805 al 1807.\nCapitolo.\nCon la costruzione della nuova chiesa parrocchiale, Matrei divenne sede del decanato locale comprendente Huben, la Virgental (Parrocchie di Virgen e Pr\u00e4graten), la Defereggental (Parrocchie di St. Jakob, St. Veit e Hopfgarten) assieme con la Kalsertal (Parrocchia di Kals).\nDescrizione.\nStile.\nThomas Mayr costru\u00ec la chiesa secondo lo stile neoclassico, con numerosi elementi barocchi soprattutto nel soffitto della navata centrale. Caratteristiche neoclassiche si trovano ad esempio nelle colonne caratterizzate da capitelli in stile ionico che delineano con delle lesene anche l'entrata principale dalle laterali.\nAffreschi e stucchi.\nCon la ristrutturazione del XVIII secolo si decise di rendere l'ambiente interno della chiesa pi\u00f9 vivace con l'apporto di affreschi e stucchi. Gli artisti che collaborarono alla realizzazione degli interni furono Franz Anton Zeiller da Brescia per l'opera di affresco e Franz Gra\u00dfmayr di Innsbruck per gli stucchi. I lavori, iniziati nel 1783 furono promossi dal Principe Arcivescovo. Sul soffitto si trova l'affresco di Zeiller intitolato \"Il miracolo della moltiplicazione dei pani\" e nei quattro medaglioni adiacenti alcune scene del martirio di Sant'Albano. Presso la cupola si trova un altro affresco intitolato \"Gloria di Sant'Albano\" accompagnato da quattro cartiglio in cui \"Venerazione del Nome di Ges\u00f9\", opere del medesimo artista. Sempre all'opera di Zeiller si possono ricondurre le stazioni della via crucis presenti lungo le pareti della chiesa. I lavori di stucctura furono compiuti nel 1784.\nAltare.\nL'altare maggiore, opera del XVIII secolo, \u00e8 un'opera di Petrus Schmid. La sua opera \u00e8 stata registrata presso lo Zillertaler, precisamente a Mittersill dove ha eseguito una statua. L'altare, in stile barocco, \u00e8 costituito in marmo e stucchi dorati. Le statue in bronzo furono compiute nel 1805 e rappresentano l'\"Adorazione dei Magi\" e \"Sant'Albano\" opera dello scultore Andreas Nesselthaler e aggiunte nel 1807. L'opera principale dell'altare \u00e8 costituita da una tela di Anton Raphael Mengs intitolata \"La nascita di Cristo\" risalente alla seconda met\u00e0 del XVIII secolo. L'organo venne costruito da Johann G\u00f6tz (Toblach) nel 1782.\nSculture.\nLa chiesa di Sant'Albano conserva anche sculture marmoree a opera di Johann Patterer e della sua scuola e un san Sebastiano di scuola italiana (1738). Un altro gruppo scultoreo \u00e8 costituito da sant'Antonio accompagnato da angeli, san Giuseppe e Ges\u00f9 Bambino. Per l'altare furono realizzate le statue di san Pietro e san Paolo accompagnati da angeli."}
{"id": "1002624", "revid": "36426", "url": "https://it.wikipedia.org/wiki?curid=1002624", "title": "Pia Casa di Lavoro di Montedomini", "text": "La Pia casa di lavoro di Montedomini si trova a Firenze tra via dei Malcontenti, via delle Casine, via Pietro Thouar e il viale della Giovine Italia. Fu fondata da Napoleone I nel 1812 per festeggiare la nascita del re di Roma.\nStoria.\nI monasteri di Montedomini e Monticelli.\nNel 1476, la Signoria di Firenze don\u00f2 allo spedale di Santa Maria Nuova un esteso terreno, situato lungo via dei Malcontenti o del Tempio, gi\u00e0 denominato il Prato della Giustizia (poich\u00e9 luogo di pubbliche esecuzioni), con lo scopo di costruirvi un lazzaretto. Di fatto, gi\u00e0 in quell'anno, fu posta la prima pietra e dopo poco inizi\u00f2 la costruzione del fabbricato che prese il nome di \"Spedale di San Sebastiano degli Ammorbati\" che per molti anni si dedic\u00f2 alla cura dei suoi ospiti fin quando non venne completamente distrutto nel 1529, durante l'assedio delle truppe imperiali. In quella critica emergenza su ordine della Repubblica vennero fatte abbattere molte costruzioni che si trovavano nel raggio delle tre miglia dalle mura cittadine, per impedire agli attaccanti di trovare vantaggio e riparo da tali edifici. Per lo stesso scopo vennero distrutti e irrimediabilmente rovinati anche molti altri fabbricati fra i quali vale la pena ricordare i due monasteri: quello di Santa Maria Assunta chiamato di Montedomini (monte del Signore), esistente fino dal 1285 fuori dalla porta di San Gallo a San Marco Vecchio e l'altro di Santa Maria Annunziata detto di Monticelli (mons coeli: monte del cielo) che si trovava all'esterno della porta di San Frediano in prossimit\u00e0 di Bellosguardo, gi\u00e0 dal 1217 (fondato, si dice, da sant'Agnese, sorella di santa Chiara). Al termine dell'assedio questo vasto terreno situato al Prato della Giustizia venne destinato alle due comunit\u00e0 di monache, ormai rimaste senza un'adeguata sede, per costruirvi due grandiosi monasteri contigui che mantennero i nomi originari delle religiose: di Monticelli (dal 1534) e di Montedomini (dal 1541).\nCostruito un muro di divisione tra i due conventi, le suore di Monticelli adattarono la porzione a loro destinata in base alle nuove esigenze e costruirono una nuova chiesa (1542-1555), con il fronte prospettante uno slargo all'angolo tra via dei Malcontenti e via delle Casine, poi rinnovata nei suoi interni nel 1745; fu dedicata a Santa Maria degli Angioli. Lo stesso fecero le suore di Montedomini, la cui chiesa, iniziata nel 1541, fu consacrata nel 1573, e il cui monastero fu ampliato nel 1631; la chiesa era dedicata a Maria Santissima Assunta e in seguito, in onore del granduca, anche a san Ferdinando. Nella veduta di Firenze di Stefano Bonsignori del 1584 si individuano i due complessi contigui, organizzati attorno a chiostri porticati lungo i quali erano dislocati gli ambienti comuni (parlatoio, refettorio, capitolo, infermeria) e, al piano superiore, le celle.\nUn incendio scoppiato nel febbraio del 1674 danneggi\u00f2 parte dei locali del monastero e cost\u00f2 la vita a due suore.\nIl Deposito di Mendicit\u00e0.\nDopo che questi monasteri furono soppressi, nel 1808, l'architetto Giuseppe del Rosso ristruttur\u00f2 i loro locali in un'unica struttura in stile neoclassico per accogliervi il \"Deposito di Mendicit\u00e0\". Questa istituzione, istituita sulla base di un decreto di Napoleone I del 1811 legato ai festeggiamenti per la nascita del Re di Roma, era destinata a risolvere il problema della piaga della mendicit\u00e0, tramite la reclusione dei poveri, degli accattoni e dei senza casa. Si assunsero infatti drastici provvedimenti repressivi nei confronti dei mendicanti, perseguendo lo scopo di abituare il povero a guadagnarsi il pane con le proprie fatiche, educandolo al lavoro. Il progetto di internamento di basava anche su un criterio economico di diretta gestione statale dei mendicanti e degli oziosi al fine di renderlo un'impresa produttiva (avviamento al lavoro) fuori dai pericoli del vagabondaggio, della prostituzione e del crimine.\nLa nuova struttura fu inaugurata nel dicembre del 1813. Le attivit\u00e0 produttive che vennero svolte nel Deposito fin dal primo momento sono la filatura e la tessitura della canapa, del lino e della lana; la conciatura e la lavorazione delle pelli; una bottega di falegname, una di calzolaio e una di fabbro, con macchine e utensili per allora all'avanguardia.\nLa Pia Casa di Lavoro.\nAlla restaurazione del Governo Lorenese (1815) l'Istituto per volere di Ferdinando III, fu oggetto di profonde riforme e prese il nome di Pia Casa di Lavoro di Montedomini, con lo scopo principale di accogliere i poveri, gli invalidi e gli anziani, ma anche individui dediti al gioco e al vagabondaggio. In questo periodo la Pia Casa riusc\u00ec a mantenersi con varie sovvenzioni fisse a carico dello Stato, del Comune, con i proventi del gioco del Lotto, nonch\u00e9 con la tassa dell'Azienda dei Sali, con quella sugli spettacoli e con quella di soggiorno (dei forestieri) e naturalmente con la pubblica beneficenza, oltre al non trascurabile utile del lavoro proprio degli ospiti artigiani, che eseguivano pregiati manufatti. Cos\u00ec Montedomini divenne in quel periodo il centro della beneficenza fiorentina e impieg\u00f2 tutte le sue potenzialit\u00e0 verso le classi disagiate senza trascurare i fanciulli poveri di qualsiasi et\u00e0. Si rivel\u00f2 quindi una struttura assistenziale di tipo misto, che accoglieva individui di ogni tipo: sani e malati, liberi e reclusi, bambini e anziani, dementi e delinquenti, ricoverati su indicazione, attraverso una breve istruttoria, del parroco o di un commissario di polizia. Cos\u00ec, se durante il periodo francese il numero degli ospiti era contenuto, dopo il 1816 si registr\u00f2 una forte impennata nel numero degli arrivi trasformandosi in un raccoglitore di varia umanit\u00e0 in mezzo alla citt\u00e0, ma al contempo fuori da essa, vedendo, purtroppo, un'altissima mortalit\u00e0 fra i suoi ospiti, paragonabile solo a quella degli ospedali del tempo.\nnel 1849 ne fu direttore Pietro Thouar.\nL'Opera Pia.\nCon l'avvento del Regno d'Italia Montedomini fu riconosciuta come Opera Pia, e proprio la presenza di quelle competenze educative nei confronti dei ragazzi e ragazze povere, cre\u00f2 i presupposti per la riunione della Pia Casa con l'orfanotrofio di San Filippo Neri e con il fondo detto Eredit\u00e0 De' Poirot. Lungo via Pietro Thouar (da poco aperta), fu iniziata la costruzione di una nuova ala dell'edificio su progetto dell'ingegnere Ghelardi, mentre nel 1872 l'ingegnere Vincenzo Ricci realizz\u00f2 la facciata sull'allora viale Carlo Alberto, ora della Giovine Italia. Alla fine del secolo l'ala su via Thouar fu ulteriormente ampliata, mentre altri lavori di miglioramento furono realizzati con la direzione dell'ingegnere Cesare Spighi.\nScomparvero per\u00f2 le principali risorse e grande fu il sacrificio per mantenere la struttura in attivo, solo nel 1866 il Consiglio Municipale di Firenze deliber\u00f2 di mantenere con una retta individuale i poveri appartenenti al Comune. \u00c8 di questo periodo l'iscrizione a destra sulla porta d'ingresso, che recita:\nCon questo contributo del Comune le finanze si consolidarono e l'Istituto sotto la pregevole direzione di Carlo Peri prese fortemente il carattere sia di asilo benefico per quanti erano inabili al lavoro, che di collegio per i pi\u00f9 giovani per indirizzarli allo studio ed al lavoro. I nomi dei benefattori di quegli anni figurano nelle lapidi di marmo murate nell'atrio. Per i lasciti pi\u00f9 cospicui oltre ai nomi furono posti anche i busti dei donatori.\nDal 1890 assunse l'attuale natura giuridica di Istituzione Pubblica di Assistenza e Beneficenza (IPAB).\nUlteriori cantieri sono documentati nel 1924, 1933 e 1938. Dopo la Prima guerra mondiale, nel periodo fascista, dal 1938 fu adibito anche ad ospedale per i malati cronici e solo la strada cambi\u00f2 nome e divenne \"via dei Martiri Fascisti\" proprio perch\u00e9 in quella strada, nei pressi di Montedomini c'era, in una cripta il \"Sacrario dei martiri fascisti\". Alla fine del 1944 il complesso fu sgombrato per ordine del Comando tedesco e, gravemente danneggiato dallo scoppio di ordigni bellici, riordinato e restaurato dopo la guerra.\nAl 1965 si data uno studio per la trasformazione del complesso edilizio redatto dall'architetto Aurelio Cetica e dall'ingegnere Arduino Matassini. Dopo l'alluvione dell'Arno del 1966 Montedomini fu gravemente danneggiato e cess\u00f2 di operare nell'ambito dell'educazione giovanile, indirizzando tutte le proprie risorse verso l'assistenza agli anziani. Fu in seguito realizzato definitivamente l'accorpamento con l'Orfanotrofio di San Filippo Neri e con l'Eredit\u00e0 De' Poirot e in tempi pi\u00f9 moderni ha acquisito anche l'Istituto San Silvestro, l'Istituto Principe Abamelek, la Residenza Canova e l'Istituto Demidoff.\nA partire dal 2006 \u00e8 stato avviato una vasto progetto di riqualificazione della struttura che \u00e8 stata trasformata in Azienda Pubblica di Servizi alla Persona: attualmente Montedomini si pone come moderno luogo di assistenza per la terza et\u00e0 e polo propulsore di iniziative utili alla continuit\u00e0 delle cure. Parte degli ambienti dell'antico convento, non utilizzati per le attivit\u00e0 dell'istituto, sono stati ceduti all'Azienda per il diritto allo studio dell'Universit\u00e0 di Firenze, che li adibisce ad alloggi per studenti, ed alla ASL locale per le sue attivit\u00e0 distrettuali.\nDescrizione.\nLungo via dei Malcontenti l'edificio neoclassico mostra un prospetto che individua sette corpi di fabbrica di diversa altezza, con un centro contraddistinto da un timpano classicheggiante che corrisponde a quello che era il fronte della chiesa di Santa Maria Assunta di Montedomini (la chiesa di Monticelli fu invece sconsacrata e il grande coro adattato a dormitorio).\nA lato del portone d'ingresso un'iscrizione ricorda la data del 1868, quando l'Ospizio fu riconosciuto come Opera Pia dipendente dal Comune di Firenze:\nEsisteva un'altra lapide, spostata nella prima corte interna in epoca imprecisata, e riportata in varie antologie tra cui quella di Bargellini-Guarnieri. Vi si legge:\nCome fece notare Cesare Torricelli, se l'istituzione fu voluta effettivamente dall'imperatore, la dotazione fu possibile solo attraverso la tassazione dei comuni toscani. Altre targhe si trovano dentro il complesso: la pi\u00f9 antica \u00e8 del 1631 e ricorda un beneficio dell'arcivescovo Pietro Niccolini, una il barone Pietro Ricasoli, una i morti della prima guerra mondiale del quartiere, alcune i benefattori del complesso. Nel primo cortile si trovano alcuni stemmi e tracce lapidarie dei conventi pi\u00f9 antichi.\nLa chiesa di Montedomini, ridedicata nel 1845 dedicata a san Ferdinando Re in onore di Ferdinando III di Toscana, risale alla fabbrica cinquecentesca ed \u00e8 tuttora esistente. \u00c8 decorata, nella volta, dall'affresco della \"Vergine che porge il Bambino a san Francesco\" di Agostino Veracini.\nSul lato di via delle Casine sono visibili resti cospicui dell'architettura originaria del convento di Monticelli. Qui si trova anche una lapide alla vittima degli Anni di Piombo Fausto Dionisi.\nIl prospetto su via Pietro Thouar fu realizzato a partire dal 1866, in concomitanza con la realizzazione della strada e con la nomina a direttore della Pia Casa del commendatore Carlo Pieri, che promosse l'ampliamento della struttura con la costruzione di questa ala dell'edificio, su progetto di un non altrimenti noto ingegnere Ghelardi (che Francesca Carrara ipotizza possa identificarsi in Pietro Gaetano Gherardi, per quanto di quest'ultimo sia documentata solo l'attivit\u00e0 espletata a Livorno). Il cantiere trov\u00f2 poi la sua logica prosecuzione con l'erezione, nel 1872, del fronte sull'allora viale Carlo Alberto (ora della Giovine Italia) su progetto dell'ingegnere Vincenzo Ricci, che in buona sostanza replic\u00f2 qui il modello del prospetto su via dei Malcontenti dovuto a Giuseppe Del Rosso, in modo da offrire un'auspicata continuit\u00e0 delle varie facciate. L'ala di via Pietro Thouar fu ulteriormente ampliata alla fine del secolo sotto la presidenza di Arturo Linaker con la costruzione di un nuovo dormitorio intitolato a Garibaldi e destinato ai reduci delle battaglie d'indipendenza, poi rinnovato nel 1925. Nel dicembre 1938 fu inaugurato, sempre su questo lato, al primo piano, una nuova grande infermeria per malati cronici e, nell'ambito di questo cantiere, realizzata la grande sala di portineria con accesso da questo lato, con un'ampia scala a giorno che porta al nuovo ambiente. In questo ampio androne \u00e8 una pittura murale con scene di vita ospedaliera e di assistenza, datato 1937 e firmato Bruno Paoli.\nIl Centro Servizi di Montedomini oggi.\nL'Amministrazione Comunale ha individuato nel Centro di Servizi Montedomini la principale A.S.P. di riferimento per l'area anziani. Rinnovato completamente nelle sue strutture di accoglienza Montedomini ha realizzato un self service sia per gli ospiti, per i cittadini disagiati, sia per gli studenti universitari (pi\u00f9 di 800 pasti al giorno) e ha avviato il progetto di una residenza studentesca in stretto rapporto con l'opera universitaria. Il centro ospita un presidio di riabilitazione intensiva (P.R.I.M.) extra-ospedaliera che opera nelle fasi post-acute di patologie invalidanti cognitive e motorie sia in regime di ricovero, nonch\u00e9 diurno con l'attivit\u00e0 ambulatoriale di controllo post-dimissione e pre-ricovero. Il Centro dei Servizi gestisce anche le Residenze Sanitarie Assistite che offrono ospitalit\u00e0 e assistenza, consulenza geriatrica e animazione. Altri servizi erogati interessano cittadini del territorio. Sono presenti numerose Associazioni di volontariato che supportano l'attivit\u00e0 assistenziale.\nL'ultimo pi\u00f9 avanzato progetto, per garantire assistenza e tranquillit\u00e0 agli anziani soli si chiama \"telec@re\": l'iniziativa, finanziata dalla Regione Toscana, dal Comune di Firenze e dall'Ente Cassa di Risparmio di Firenze, garantisce un sistema di assistenza per gli anziani in condizioni di limitata autonomia e ai cittadini adulti disabili o con particolari patologie, residenti nell'area fiorentina. Il tutto attraverso l'installazione di un \"set top box\" direttamente a casa dell'assistito in collegamento con un call center situato a Montedomini, ove gli operatori presenti 24 ore su 24 esaminano le segnalazioni e decidono il da farsi.\nLa sua struttura \u00e8 stata individuata anche come sede del Distretto Socio Sanitario del Quartiere 1 Firenze Centro, dal 1\u00ba febbraio 2006 ha preso la denominazione ufficiale di \"Montedomini Azienda Pubblica di Servizi alla Persona\".\nInoltre dal 15 giugno 2007 \u00e8 stato dato il via alla Fondazione Montedomini, con l'obiettivo di raccogliere contributi e risorse destinati a progetti di supporto agli anziani con modalit\u00e0 e formule pi\u00f9 agili e moderne rispetto a quelle dell'Asp Montedomini."}
{"id": "1002951", "revid": "78273", "url": "https://it.wikipedia.org/wiki?curid=1002951", "title": "Kabite", "text": ""}
{"id": "1003060", "revid": "2039709", "url": "https://it.wikipedia.org/wiki?curid=1003060", "title": "Ponte dell'autostrada A12", "text": "Il Ponte dell'autostrada A12 (ufficialmente: \"Viadotto Arno\") \u00e8 l'ultimo ponte che attraversa l'Arno prima che quest'ultimo si getti nel mare. L'attraversamento \u00e8 ubicato in localit\u00e0 San Piero a Grado nel comune di Pisa.\nCaratteristiche tecniche.\nIl \"Ponte dell'autostrada A12\" \u00e8 lungo 200 metri, ha un'altezza massima di 15 metri, ha tre campate con una luce massima di 50 metri ed \u00e8 largo 24 metri. La struttura \u00e8 in cemento armato. La realizzazione, nel periodo 1967-1970, \u00e8 della Societ\u00e0 Autostrade S.p.A.\nArchitettura.\nL'Arno, praticamente alla sua foce, \u00e8 attraversato dal viadotto in modo lineare tanto che i 200 metri dell'opera possono sfuggire ad una prima analisi della struttura. In questo punto si intrecciano i sistemi di trasporto vecchio (fluviale) e nuovo (stradale) della Toscana.\nSe pur opera impegnativa dal punto di vista costruttivo, non risulta avere pretese architettoniche, cosa comune ai viadotti autostradali."}
{"id": "1003093", "revid": "11792", "url": "https://it.wikipedia.org/wiki?curid=1003093", "title": "Psittacornitosi", "text": ""}
{"id": "1003495", "revid": "46291", "url": "https://it.wikipedia.org/wiki?curid=1003495", "title": "Anacamptis morio longicornu", "text": "L'orchide cornuta (Anacamptis morio\" subsp. \"longicornu ) \u00e8 una pianta appartenente alla famiglia delle Orchidacee.\nIl nome della specie fa riferimento alla notevole lunghezza dello sperone che \u00e8 rivolto verso l'alto.\nDescrizione.\n\u00c8 una pianta erbacea alta 10\u201320\u00a0cm, con fusto eretto, di colore verde alla base, tendente al violaceo verso l'alto.\nLe foglie inferiori, verdi, sono riunite in rosetta basale, mentre le superiori, verdi -violacee, avvolgono il fusto a guaina. Le brattee sono anch'esse verdi-violacee e avvolgenti l'ovario.\nI fiori sono riuniti in una infiorescenza apicale abbastanza lassa, e sono caratterizzati da uno sviluppato sperone cilindrico, di colore violaceo, che d\u00e0 il nome alla specie.\nI tepali sono a cappuccio, con punteggiature violacee all'esterno, bianche all'interno.\nIl labello, trilobato, \u00e8 pi\u00f9 esteso in larghezza che in lunghezza, e presenta lobi laterali viola e lobo centrale bianco con piccole macchie viola. Ne esiste una forma apocromatica nota come \"Anacamptis longicornu\" var. \"albiflora\" nella quale il fiore \u00e8 totalmente bianco.\nFiorisce in marzo-aprile.\nDistribuzione e habitat.\nLa sottospecie \u00e8 diffusa nel Mediterraneo occidentale (isola di Maiorca, Menorca, Corsica, Italia, Algeria e Tunisia).\nIn Italia \u00e8 molto comune in Sicilia e Sardegna; \u00e8 stata segnalata sporadicamente in varie zone della costa tirrenica.\nCresce in ambienti soleggiati di prateria mediterranea, gariga, e macchia rada, fino ad una altitudine di 1200 m.\nTassonomia.\nDescritta nel 1789 come \"Orchis longicornu\" questa entit\u00e0 \u00e8 stata recentemente assegnata al genere \"Anacamptis\".\nIl numero cromosomico di \"Anacamptis morio\" subsp. \"longicornu\" \u00e8 2n=36."}
{"id": "1003583", "revid": "729019", "url": "https://it.wikipedia.org/wiki?curid=1003583", "title": "Angel Long", "text": "Biografia.\nNata a Swindon, nel Wiltshire, dai quattordici ai sedici anni ha vissuto in Canada, a Rapid City, nel Manitoba. Tornata in Inghilterra, \u00e8 entrata nell'industria pornografica durante il 2001.\nBionda, con gambe molto slanciate e un tatuaggio di un diavolo della Tasmania sulla natica destra, Angel \u00e8 apparsa in pi\u00f9 di 300 film.\nAngel \u00e8 stata anche presentatrice di una \"sex line\" su una televisione inglese; ha condotto lo show \"SXTV Live\" sull'Adult Channel, con un rapporto sessuale con il conduttore di Spice Extreme, Lolly Badcock durante un episodio. \u00c8 stata una dei tre volti pi\u00f9 noti dell'Adult Channel insieme a Laura Jones e Michelle Thorne, e \u00e8 presente con regolarit\u00e0 su Sport XXX Babes. Angel \u00e8 apparsa nello show televisivo \"Braniac\" come uno dei giudici."}
{"id": "1003683", "revid": "94647", "url": "https://it.wikipedia.org/wiki?curid=1003683", "title": "Paradentite", "text": ""}
{"id": "1003822", "revid": "2102744", "url": "https://it.wikipedia.org/wiki?curid=1003822", "title": "Mark Eaton (cestista)", "text": "Caratteristiche tecniche.\nIn fronte alle sue proporzioni spaventose (2,24 metri per 125\u00a0kg circa di peso), Eaton fu un centro molto fisico e viene considerato uno dei giocatori pi\u00f9 alti di sempre ad aver giocato in NBA. In particolare, \u00e8 ricordato per essere stato uno dei pi\u00f9 invalicabili centri difensivi della storia. Ottimo nella difesa in post basso, il celeberrimo marchio di fabbrica di Mark Eaton \u00e8 stata la stoppata; la sua presenza sotto il proprio tabellone rendeva per l'attaccante un azzardo terribilmente rischioso quello di tentare un tiro da breve distanza, forzando gli avversari ad un gioco perimetrale, e nelle statistiche Eaton \u00e8 il secondo stoppatore pi\u00f9 prolifico della storia dopo Hakeem Olajuwon. Passando all'altra sponda del campo, i movimenti offensivi di Eaton erano piuttosto limitati, pur essendo dotato di un pregevole gancio-cielo; nonostante le scarse capacit\u00e0 realizzative, non mancava di dare aiuto all'attacco, specie portando blocchi granitici per i suoi compagni. Fu inoltre un bravo rimbalzista.\nCarriera.\nNato e cresciuto nella California del sud, Mark si avvicin\u00f2 allo sport inizialmente tramite la pallanuoto. Convertitosi al basket, dapprima disput\u00f2 al college delle buone annate da junior, ma quando si trasfer\u00ec alla prestigiosa UCLA il suo spazio in squadra si rivel\u00f2 pressoch\u00e9 inesistente.\nData la miseria dei due anni di college da senior (42 minuti giocati in totale), Eaton fu del tutto sconosciuto nell'ambiente NBA al Draft del 1982. Fu scelto dagli Utah Jazz al 4\u00ba giro di chiamate, che ne intravidero lontanamente un certo talento difensivo. Nei Jazz, privi di un centro autorevole, Eaton trov\u00f2 subito un certo spazio, e gi\u00e0 nella sua terza stagione NBA super\u00f2 la quota dei 30 minuti di gioco a partita. Ed \u00e8 proprio alla stagione 1985 che risale la pi\u00f9 roboante impresa di Mark Eaton: 456 stoppate nella stessa stagione, 5,6 per partita, entrambi record assoluti tuttora inavvicinati. Incluso il 1985, Eaton si aggiudic\u00f2 il titolo di miglior stoppatore della lega per 4 stagioni (1984, 1987 e 1988), nello stesso periodo di grandissimi specialisti come Manute Bol e Tree Rollins. Sempre nella stessa stagione vinse il premio di miglior difensore, che ripet\u00e9 nel 1989.\nCon gli Utah Jazz, che pure disponevano del formidabile duo \"Stockton to Malone\", non riusc\u00ec a raggiungere grandi traguardi, centrando in quattro occasioni le semifinali ed una finale (play-off 1992) di Conference. Si ritir\u00f2 dalla pallacanestro nel 1993.\nMorte.\nMor\u00ec per un incidente in bici nella citt\u00e0 di Park City il 28 maggio 2021 all'et\u00e0 di 64 anni."}
{"id": "1003830", "revid": "121185316", "url": "https://it.wikipedia.org/wiki?curid=1003830", "title": "Angela Veronese", "text": "Biografia.\nNacque da Pietro Rinaldo e da Lucia; da giovanissima si trasfer\u00ec prima a Treviso (nella villa di Ca' Zenobio), poi a Venezia dove contrasse il vaiolo. A Venezia venne anche espulsa da un collegio femminile. Rimase al seguito dei conti Zenobio, per conto dei quali lavorava la sua famiglia. In questo periodo si appassion\u00f2 alla poesia, iniziando a comporre sonetti e altre rime, che raccoglieva sotto il nome di Aglaia \"(o Aglaja)\" Anassillide, preso dalla tradizione arcadica.\nLe Autrici della Letteratura Italiana.\nAngela Veronese (1778-1847) \u00e8 tra le scrittrici significative nella storia della letteratura italiana del primo Ottocento; \u00e8 quindi censita in Le Autrici della Letteratura Italiana "}
{"id": "1004013", "revid": "174925", "url": "https://it.wikipedia.org/wiki?curid=1004013", "title": "Fronte (geologia)", "text": ""}
{"id": "1004076", "revid": "1305772", "url": "https://it.wikipedia.org/wiki?curid=1004076", "title": "Apertura", "text": ""}
{"id": "1004112", "revid": "290023", "url": "https://it.wikipedia.org/wiki?curid=1004112", "title": "Cyril Mango", "text": "Fu professore di Letteratura bizantina e greco moderno ad Oxford.\nLe attivit\u00e0 in campo archeologico e accademico di Cyril Mango (scavi, pubblicazioni, traduzioni, conferenze) sulla cultura bizantina sono state immense."}
{"id": "1004136", "revid": "36426", "url": "https://it.wikipedia.org/wiki?curid=1004136", "title": "Finestra bifora", "text": ""}
{"id": "1004142", "revid": "36426", "url": "https://it.wikipedia.org/wiki?curid=1004142", "title": "Finestra monofora", "text": ""}
{"id": "1004195", "revid": "1890914", "url": "https://it.wikipedia.org/wiki?curid=1004195", "title": "Carmen Saliare", "text": "Il Carmen Saliare \u00e8 un frammento in latino arcaico il cui testo, nell'antica Roma, veniva recitato nello svolgimento dei rituali praticati dai sacerdoti Salii (conosciuti anche come i \"sacerdoti saltellanti\").\nI riti erano imperniati soprattutto attorno alle figure degli dei Marte e Quirino, e si tenevano nei mesi di marzo ed ottobre. Consistevano in alcune processioni durante le quali i sacerdoti, portando armature ed armi antiche, eseguivano la loro danza sacra e cantavano il \"Carmen Saliare\". La creazione dell'ordine dei sacerdoti Salii \u00e8 antecedente all'epoca della Repubblica romana e le loro origini vengono fatte risalire fino al regno del mitico re Numa Pompilio.\nI sacerdoti Salii venivano scelti tra i figli di famiglie patrizie i cui genitori fossero ancora in vita al momento della scelta. La nomina era una nomina a vita, tuttavia era loro permesso di abbandonare l'ordine se avessero ottenuto un sacerdozio di maggiore importanza oppure una grossa carica pubblica.\nAlcuni frammenti dell'inno, composti in versi saturni, si sono conservati grazie a Marco Terenzio Varrone, che ha riportato il primo e il terzo nella sua opera \"De lingua Latina\" nei passi del capitolo VII 26, 27, e a Quinto Terenzio Scauro, che ha tramandato il secondo nel suo \"De orthographia\".\nI frammenti recitano:\nLa lingua del \"carmen saliare\" \u00e8 cos\u00ec arcaica da risultare difficilmente intellegibile per gli stessi sacerdoti in et\u00e0 imperiale."}
{"id": "1004257", "revid": "15756", "url": "https://it.wikipedia.org/wiki?curid=1004257", "title": "Pilota (I segreti di Twin Peaks)", "text": "L'episodio pilota della serie televisiva thriller \"I segreti di Twin Peaks\", noto anche come Passaggio a Nord-Ovest (\"Northwest Passage\"), \u00e8 stato trasmesso su ABC Network domenica 8 aprile 1990. Scritto dai creatori della serie Mark Frost e David Lynch e diretto da Lynch, il pilot segue i personaggi di Dale Cooper e Harry S. Truman mentre indagano sulla morte della studentessa liceale Laura Palmer; Cooper crede che l'omicidio abbia legami con un caso di omicidio avvenuto un anno prima. Oltre a impostare il tono della serie, l'episodio presenta anche i diversi personaggi e la storia e segna la comparsa di diversi personaggi secondari. L'episodio ha ricevuto una forte valutazione Nielsen rispetto agli altri episodi di una prima stagione ed \u00e8 stato ben accolto dai fan e critici. Il titolo originale della serie era \"Northwest Passage\", ma \u00e8 stato in seguito cambiato.\nTrama.\nNell'apparentemente tranquilla cittadina di Twin Peaks, al confine con il Canada, una mattina viene rinvenuto nel lago il corpo senza vita della liceale Laura Palmer. Poco dopo viene trovata un'altra ragazza, Ronnette Pulaski, ancora viva ma in evidente stato di shock. L'Agente Speciale dell'FBI Dale Cooper viene inviato sul posto per indagare con l'aiuto dello sceriffo del luogo, Harry S. Truman. Cooper \u00e8 convinto che chiunque abbia ucciso Laura sia anche responsabile dell'omicidio di un'altra ragazza, Teresa Banks, avvenuto un anno prima in una citt\u00e0 vicina.\nUna pista per risalire all'assassino sembra essere il medaglione a forma di cuore di Laura, met\u00e0 del quale lei lo ha consegnato a James Hurley, suo amante segreto. Venuta a conoscenza che la polizia sta cercando il possessore del mezzo ciondolo perch\u00e9 lo sospetta dell'omicidio, Donna Hayward, la migliore amica di Laura, si vede di nascosto con James e lo informa dei fatti. Insieme decidono di nascondere il mezzo ciondolo nel bosco. Poco dopo i due sono fermati dalla polizia e James viene trattenuto in cella per essere poi interrogato il mattino seguente. Lo sceriffo consiglia all'agente Cooper di prenotare una stanza al Great Northern Hotel e poi si reca a casa di Josie Packard, della quale \u00e8 innamorato.\nProduzione.\nConcezione e scrittura.\nDavid Lynch e Mark Frost hanno lanciato l'idea all'ABC durante il periodo dello sciopero del 1988 del Writers Guild of America dell'Est (sciopero che ebbe inizio il 6 marzo e si concluse l'8 agosto 1988) in un incontro di dieci minuti con Chad Hoffman, il drammaturgo della rete, con nient'altro che questa immagine e un concetto. Secondo il regista, il mistero di chi ha ucciso Laura Palmer inizialmente sarebbe stato in primo piano, ma si sarebbe ritirato gradualmente man mano che gli spettatori cominciassero a conoscere gli altri cittadini ed i loro problemi. Lynch e Frost volevano mescolare un'indagine della polizia con una soap opera.\nAlla ABC \u00e8 piaciuta l'idea, e ha chiesto a Lynch e Frost di scrivere una sceneggiatura per l'episodio pilota. Frost ha scritto i dialoghi per pi\u00f9 personaggi, come Benjamin Horne, mentre Lynch era responsabile dell'agente Dale Cooper. Secondo il regista, \"Dice molte delle cose che dico\". Originariamente, il film era intitolato \"Northwest Passage\" ed ambientato nel Nord Dakota, ma il fatto che esistesse una citt\u00e0 chiamata Northwest Passage richiese una revisione della sceneggiatura. Hanno filmato il pilota con $1,8 milioni con un accordo con ABC che avrebbero girato un ulteriore \"finale\" in modo che potesse essere venduto direttamente in Europa se la serie televisiva non fosse stata ripresa. Tuttavia, anche se Bob Iger della ABC amava il pilot, ha avuto difficolt\u00e0 a persuadere il resto della rete a trasmetterlo. Iger ha suggerito di mostrarlo a un gruppo pi\u00f9 vario e pi\u00f9 giovane, a cui \u00e8 piaciuto, e il produttore esecutivo successivamente ha convinto l'ABC a comprare sette episodi a $1,1 milioni l'uno. Alcuni dirigenti hanno pensato che la serie non sarebbe mai stata trasmessa, credendo che avrebbe ricevuto recensioni negative da spettatori e critici. Tuttavia, Iger pianific\u00f2 di programmarlo per la primavera. Lo scontro finale \u00e8 avvenuto durante una conferenza tra Iger ed una stanza piena di dirigenti di New York; Iger vinse e \"Twin Peaks\" and\u00f2 in onda. \nElementi improvvisati.\nIn diversi punti durante le riprese dell'episodio pilota, David Lynch improvvis\u00f2 mettendo gli incidenti sul set nella storia.\nDurante le riprese della scena in cui Dale Cooper esamina per la prima volta il corpo di Laura, una lampada fluorescente malfunzionante sopra il tavolo tremola costantemente, ma Lynch decise di non sostituirla, poich\u00e9 gli era piaciuto l'effetto sconcertante che aveva creato. Inoltre, durante la ripresa, uno degli attori secondari sent\u00ec male una battuta e, pensando di aver sentito dire il suo nome, disse a Cooper il suo vero nome invece di dire la sua battuta, facendo fermare tutti. Lynch fu contento del momento realistico e non scritto del dialogo e mantenne l'errore nel progetto finito.\nAnteprime.\nIl pilot \u00e8 stato presentato per la prima volta nel settembre 1989 al Telluride Film Festival. Lo stesso mese, la rivista \"Connoisseur\" ha pubblicato una cover story intitolata \"Twin Peaks: la serie che cambier\u00e0 per sempre la TV\". Dopo aver visto l'episodio, Tom Shales del \"Washington Post\" ha scritto \"Twin Peaks non \u00e8 solo una visita in un'altre citt\u00e0, \u00e8 una visita in un altro pianeta. Forse passer\u00e0 alla storia come un esperimento breve e coraggioso. Ma come si pu\u00f2 dire di pochi altri programmi televisivi nel vicino o immediato futuro; devi assolutamente vederlo.\"\nMontaggio alternativo: il film.\nLa ABC aveva gi\u00e0 trasmesso oltre 8 ore della serie televisiva \"I segreti di Twin Peaks\" quando Lynch decise di condensare tutte le ore fin l\u00ec trasmesse in un film autoconclusivo della durata di 112 minuti. Prese quindi l'episodio pilota della serie ed aggiunse nel finale alcune nuove scene, rendendolo cos\u00ec un film vero e proprio.\nViene erroneamente considerato la versione europea dell'episodio pilota della serie ed in Italia, alcune volte, \u00e8 stato proprio trasmesso come l'episodio pilota della serie televisiva. Il film usc\u00ec anche in America direttamente in videocassetta e non venne affatto realizzato prima della creazione della serie come alcuni credono o come talvolta viene riportato sul web. Nei cofanetti italiani viene indicato come versione internazionale del pilota."}
{"id": "1004259", "revid": "73843", "url": "https://it.wikipedia.org/wiki?curid=1004259", "title": "Giorgio Agamben", "text": " Ha scritto diverse opere che spaziano dall'estetica alla filosofia politica, dalla linguistica alla storia dei concetti, proponendo interpretazioni originali di categorie come forma di vita, \"homo sacer\", stato di eccezione e biopolitica.\nBiografia.\nNato a Roma da famiglia abruzzese, forse di origine armena, si laurea in giurisprudenza nel 1965 con una tesi su Simone Weil (non pubblicata). A Roma negli anni sessanta frequenta con intensit\u00e0 Elsa Morante, Pier Paolo Pasolini (interpreta l'apostolo Filippo nel film \"Il Vangelo secondo Matteo\"), Ingeborg Bachmann. Nel 1966 e nel 1968 partecipa ai seminari di Martin Heidegger su Eraclito e Hegel a Le Thor. Nel 1974 si trasferisce a Parigi, dove frequenta Pierre Klossowski, Guy Debord, Italo Calvino e altri intellettuali, mentre insegna all'Universit\u00e0 Haute-Bretagne. L'anno seguente lavora a Londra, mentre dal 1986 al 1993 dirige il Collegio internazionale di filosofia a Parigi, frequentando, tra gli altri, Jean-Luc Nancy, Jacques Derrida e Jean-Fran\u00e7ois Lyotard. Dal 1988 al 2003 insegna presso le Universit\u00e0 degli Studi di Macerata e di Verona, e dal 2003 al 2009 presso l'Istituto Universitario di Architettura (IUAV) di Venezia.\nAll'inizio del 2004 ha rinunciato a tenere un corso all'Universit\u00e0 di New York, dove era stato invitato, per protesta contro le nuove regole sull'ingresso degli stranieri negli Stati Uniti che prevedono l'obbligo di essere schedati e di lasciare le impronte digitali. In precedenza era stato professore invitato in altre istituzioni, tra cui l'Universit\u00e0 Northwestern, l'Universit\u00e0 Heinrich Heine di D\u00fcsseldorf e la \"European Graduate School\" di Saas-Fee. In seguito \u00absi \u00e8 dimesso dall'insegnamento di Filosofia teoretica presso lo IUAV di Venezia\u00bb. Ha diretto la collana \"Quarta prosa\" presso l'editore Neri Pozza e organizzato un seminario annuale presso l'. Dall'inizio degli anni novanta collabora con la casa editrice Quodlibet, fondata da alcuni suoi allievi.\nTra gli autori che ha studiato e proposto: Walter Benjamin, Jacob Taubes, Alexandre Koj\u00e8ve, Michel Foucault, Carl Schmitt, Aby Warburg, Paolo di Tarso, ma anche Furio Jesi, Enzo Melandri e in genere trattando temi di filosofia politica (in particolare i concetti di stato di emergenza, esodo, sovranit\u00e0 e biopolitica), mistica cristiana ed ebraica, angelologia, storia dell'arte e letteratura. Collabora con \"aut-aut\", \"Cultura tedesca\" e con diverse altre riviste di filosofia. In occasione della laurea honoris causa in teologia presso l'Universit\u00e0 di Friburgo il 13 novembre 2012 ha pronunciato la conferenza \"Mysterium iniquitatis\", poi tradotta in \"Il mistero del male\" (2013). Nel 2006 ha ricevuto il Premio europeo Charles Veillon per la saggistica e nel 2018 il Premio Nonino \"Maestro del nostro tempo\".\nPensiero.\nIl pensiero di Giorgio Agamben, bench\u00e9 caratterizzato da una omogeneit\u00e0 di fondo, pu\u00f2 essere per comodit\u00e0 suddiviso in due momenti distinti. A fare da spartiacque \u00e8 un testo fondamentale: \"Homo sacer. Il potere sovrano e la nuda vita\", il quale si inscrive nelle tematiche e nel dibattito sollevati dalle ricerche di Foucault attorno al biopotere, indagando il rapporto fra diritto e vita e le dinamiche dei modelli di sovranit\u00e0. All'origine della comunit\u00e0 politica, per Agamben, non c'\u00e8 uno stato di natura come credevano Thomas Hobbes e John Locke, ma una paradossale \"esclusione inclusiva\": la zo\u00e9 (vita naturale) viene esclusa dalla comunit\u00e0 politica, divenendo cos\u00ec centrale nella citt\u00e0 moderna. Il potere politico (tanto antico quanto moderno) attua un controllo biopolitico degli uomini attraverso la gestione della nuda vita degli individui la cui mera esistenza biologica diventa preda del giurista, del burocrate, dell'esperto. La politica, come aveva intuito Michel Foucault, si trasforma in biopolitica, in gestione della nuda vita dei corpi. L'epistemologia di Giorgio Agamben s'ispira agli studi sull'analogia di Enzo Melandri e all'archeologia di Michel Foucault, due autori che si ritrovano spesso nelle sue opere.\nLa prima riflessione agambeniana predilige tematiche estetiche, in particolar modo letterarie, nel contesto di un grande confronto con il pensiero di Martin Heidegger \u2212 che ha conosciuto personalmente partecipando ai seminari estivi tenuti in Provenza nel 1966 e 1968 \u2212 e con quello di un altro filosofo a lui caro: Walter Benjamin, autore del quale cur\u00f2 la prima edizione italiana delle opere complete per Einaudi, ritrovando anche un discreto numero di testi inediti (tra cui quelli nascosti e conservati da Georges Bataille alla Biblioteca nazionale di Francia e riscoperti da Agamben nel 1981 tra le carte di Bataille presenti nella biblioteca). I suoi studi hanno riguardato varie tematiche, dal linguaggio alla metafisica, approfondendo il significato dell'esperienza del linguaggio e dei suoi limiti, dall'estetica, indagando le relazioni intercorrenti fra filosofia ed arte chiedendosi se quest'ultima permetta una differente espressione del linguaggio rispetto alla prima, all'etica, affrontando il tema della testimonianza in relazione all'esperienza dei lager nazisti.\nPer illustrare la sua concezione della \"nuda vita\" vale infine quanto scritto in un articolo pubblicato in data 17 marzo 2020 intitolato \"Chiarimenti\":\nNei molteplici interventi sul blog Quodlibet, Agamben sostiene che la pandemia di COVID-19 sia un'\"invenzione\" e abbia dato vita a una gestione governativa emergenziale per la quale sono stati sospesi molti diritti liberali. La sua posizione contro l'obbligatoriet\u00e0 del vaccino e la conseguente schedatura dei soggetti vaccinati (posizione alla quale hanno aderito Cacciari e Vattimo) sarebbe volta a contrastare una presunta \"dittatura sanitaria\". Il filosofo sostiene di non muoversi su una linea antiscientista ma di mettere in evidenza cosa si intenda col concetto di \"biopolitica\". Con le polemiche che ne sono derivate, le sue posizioni sono state pi\u00f9 volte accusate di antiscientificit\u00e0 e accostate alle teorie del complotto diffuse nel movimento no vax.\nHomo sacer.\nA partire dal concetto latino di homo sacer, la sua ricerca principale si svolge nei seguenti volumi (ripresi nell'edizione definitiva: \"Homo Sacer. Edizione integrale (1995-2015)\", 2018):"}
{"id": "1004266", "revid": "19933", "url": "https://it.wikipedia.org/wiki?curid=1004266", "title": "Storia della Ciociaria", "text": ""}
{"id": "1004297", "revid": "151000", "url": "https://it.wikipedia.org/wiki?curid=1004297", "title": "Rossiya", "text": ""}
{"id": "1004329", "revid": "91475", "url": "https://it.wikipedia.org/wiki?curid=1004329", "title": "Sindrome dell'X Fragile", "text": ""}
{"id": "1004347", "revid": "36426", "url": "https://it.wikipedia.org/wiki?curid=1004347", "title": "Giunti (muratura)", "text": ""}
{"id": "1004381", "revid": "767487", "url": "https://it.wikipedia.org/wiki?curid=1004381", "title": "Domenico Bisceglia", "text": "L'educazione e la carriera professionale.\nRiceve la prima educazione dallo zio sacerdote Bruno Bisceglia con l'intento di avviarlo alla vita ecclesiastica, ma il padre e lo stesso Domenico preferirono la carriera giurisprudenziale. Nel 1771 studia a Cosenza, sotto la guida di Pietro Clausi. Completa gli studi a Napoli e nel 1780 ritorna a Cosenza e sposa Candida De Rose da Aprigliano, da cui ha un figlio, Luigi.\nA Cosenza si distingue per le sue capacit\u00e0 professionali e come sostenitore delle nuove idee rivoluzionarie. Insieme al Salfi, al Gagliardi e al Lamanna partecipa all'Accademia dei Pescatori Cratilidi, ed \u00e8 fra quelli accademici che nel 1784 chiedono che essa si trasformi in un'organizzazione capace di propugnare il rinnovamento e il progresso economico.\nNel 1791 a Cosenza intraprende una causa per ricomporre i dissidi tra il fisco e i possessori dei boschi della Sila. Le doti dimostrate convincono Vicar\u00eca Zurlo ad affidargli il compito di sostenere a Napoli i diritti di Cosenza e dei casali della Sila. A Napoli diviene amico di Pagano, Russo, Ciaia, Paribelli, che saranno insieme a lui i fautori della Repubblica Napoletana.\nL'attivit\u00e0 politica e di governo.\nNel 1794 \u00e8 accusato di \"reit\u00e0 politica\", cio\u00e8 di cospirare per la instaurazione di riforme, e viene incarcerato. Rimesso in libert\u00e0 provvisoria nel 1798, il 20 gennaio 1799, all'arrivo dei francesi in Napoli, \u00e8 tra i patrioti della costituenda Repubblica Napoletana, ed \u00e8 nominato dal generale Championnet membro del Governo Provvisorio: ricopre la carica di commissario presso la Cassazione, con delega particolare all'amministrazione interna. Il Bisceglia si distingue per l'iniziativa di inviare nelle province i cosiddetti \"democratizzatori\", si schiera per l'abolizione dei feudi e negli ultimi mesi della Repubblica sostiene i diritti dei Comuni contro i baroni.\nIl 3 giugno 1799 partecipa alla difesa della Repubblica assediata dagli Inglesi e dagli Austro-Russi. Dopo i saccheggi di Cosenza e la devastazione di vari monasteri ad opera dei sanfedisti, ordina di celebrare Messa nella chiesa delle Grazie.\nLa cattura e l'esecuzione.\nEssendo uno di quelli che aveva difeso Castel dell'Ovo e Castel Sant'Elmo, una volta catturato la sentenza di morte fu in un primo momento sospesa; poi, accusato di essere uno dei fautori della rivoluzione, fu definitivamente condannato dalla Giunta dei rei di Stato alla confisca dei beni e alla morte per impiccagione.\nSecondo alcune ricostruzioni mor\u00ec il 28 novembre 1799 in Piazza del Mercato a Napoli, e fu sepolto nella chiesa di Carmine Maggiore, secondo altre, invece, Domenico Bisceglia fu sepolto nella chiesa di Sant'Eligio insieme con Albanese, Mattei, Logoteta e altri."}
{"id": "1004398", "revid": "125435552", "url": "https://it.wikipedia.org/wiki?curid=1004398", "title": "Carlo Andreotti", "text": "Biografia.\n\u00c8 laureato in giurisprudenza ed \u00e8 abilitato all'esercizio della professione di avvocato, ma non l'ha esercitata, diventando invece giornalista. \u00c8 stato redattore de \"L'Adige\" e ha lavorato per la RAI, diventando caposervizio.\nNel gennaio 1988 viene fondato il Partito Autonomista Trentino Tirolese (PATT), e Andreotti ne diventa segretario politico, carica che manterr\u00e0 fino al 1994. Nel 1988 viene eletto consigliere regionale, carica che ha ricoperto fino al 2008.\n\u00c8 stato presidente della Provincia di Trento nella IX legislatura (1994 - 1998).\nDal 1997 al 1999 \u00e8 stato presidente del PATT. Dal 2002 al 2004 \u00e8 stato presidente della Giunta regionale.\nAlle elezioni provinciali del 2003 \u00e8 stato candidato alla carica di Presidente della Provincia dalla Casa delle Libert\u00e0 per il partito Trentino Autonomista, ottenendo il 30,67 % dei voti. Nello stesso anno, il 29 ottobre, \u00e8 stato eletto Presidente della Commissione Istituzionale del Consiglio d'Europa."}
{"id": "1004415", "revid": "1543377", "url": "https://it.wikipedia.org/wiki?curid=1004415", "title": "Uomo di Pofi", "text": "Uomo di Pofi \u00e8 il nome che designa un ritrovamento di resti umani avvenuto nel territorio di Pofi. \nStoria.\nA Pofi nel 1959, durante delle ricerche di superficie dirette dall'Istituto Italiano di Paleontologia, fu avvertito il Sindaco di un rinvenimento di grandi ossa in localit\u00e0 S. Lucia. Tra l'agosto e il novembre dello stesso anno, furono accumulati diversi tipi di ossa ed esaminati da A. C. Blanc e L. Cardini che il 13 novembre del 59 riconobbero l'ulna umana fossilizzata. Per la considerevole scoperta nel 1961 fu effettuato uno scavo archeologico di quasi 40 metri m\u00b2 diretto da Cardini e la partecipazione di M. Taschini, R. Grifoni, M, Fanelli, E. Lissi, insieme alla Sopraintendenza di Roma I, con E. Laguzzi, P. Cassoli e M. Follieri. Lo scavo contraddistinto dal N.5 alla superficie di 20\u00a0m\u00b2 riport\u00f2 alla luce due reperti umani un frammento di tibia destra e un frammento di cranio, accompagnati da rinvenimenti di animali come; l'elefante, il cervo e altri, compreso manufatti in selce scheggiata, nella stessa superficie nel 1976 durante i lavori effettuati da I. Biddittu e A. C. Segre, furono rinvenuti rari manufatti in lava e su osso che riconducono al giacimento acheuleano di Anagni in Fontana Ranuccio il quale sarebbe datato al K-Ar 458.000 anni. Secondo gli scavi compiuti nel 1959 denominati livello 5 di Cava Pompi dal nome del proprietario del terreno Giovanni Pompi e delle sue due figlie Lucia e Angela, si attesterebbe che l'et\u00e0 dei reperti va da 350.000 a 400.000 anni. I fossili umani; ulna e tibia sarebbero attribuiti approssimativamente all'Homo heidelbergensis. Si conserva nel Museo di Pofi assieme a quelli del ben pi\u00f9 conosciuto Homo cepranensis."}
{"id": "1004439", "revid": "287204", "url": "https://it.wikipedia.org/wiki?curid=1004439", "title": "Ildebrando D'Arcangelo", "text": "Biografia.\nHa intrapreso lo studio del canto nel Conservatorio \"Luisa d'Annunzio\" di Pescara, sotto la guida di Maria Vittoria Romano, e si \u00e8 quindi perfezionato a Bologna sotto la guida di Paride Venturi. Nel 1989 e 1991 ha vinto il Concorso Internazionale Toti Dal Monte di Treviso e vi ha debuttato con le opere \"Cos\u00ec fan tutte\" e \"Don Giovanni\" (Masetto).\nHa collaborato con i pi\u00f9 importanti direttori d'orchestra:Peter Maag, Claudio Abbado, Riccardo Chailly, Chung Myung-whun, sir John Eliot Gardiner, Daniele Gatti, Valery Gergiev, Bernard Haitink, Nikolaus Harnoncourt, Christopher Hogwood, Riccardo Muti, Seiji Ozawa, Antonio Pappano, Michele Mariotti, sir Georg Solti,James Levine,James Conlon,Gianandrea Gavazzeni,Yannick N\u00e9zet-S\u00e9guin,Gustavo Dudamel,sir Simon Rattle\n\u00c8 stato diretto dai pi\u00f9 importanti registi d'opera: (Roberto De Simone, Daniele Abbado, Mario Martone, Peter Mussbach, Pier Luigi Pizzi, Luca Ronconi, Carlos Saura,Franco Zeffirelli).\n\u00c8 apparso nelle principali istituzioni teatrali del mondo: la Lyric Opera di Chicago, la Royal Opera House Covent Garden di Londra, il Teatro alla Scala di Milano, il Metropolitan Opera di New York, l'Opera di Parigi, il Teatro dell'Opera di Roma, il Teatro Comunale (Bologna), Il Teatro di San Carlo (Napoli), il Festival di Salisburgo, la Staatsoper di Vienna.\nIldebrando D'Arcangelo ha pubblicato come solista album di arie di H\u00e4ndel e Mozart con l'etichetta Deutsche Grammophon, oltre alla partecipazione a numerose incisioni di opere complete."}
{"id": "1004442", "revid": "767487", "url": "https://it.wikipedia.org/wiki?curid=1004442", "title": "Les \u00c9tats-Unis d'Albert", "text": "Les \u00c9tats-Unis d'Albert \u00e8 un film del 2005, diretto da Andr\u00e9 Forcier e prodotto da Yves Fortin, Andr\u00e9 Martin e David Kodsi.\nIl film \u00e8 stato trasmesso in anteprima al \"Festival de cin\u00e9ma des trois Am\u00e9riques\" a Qu\u00e9bec il 30 marzo 2005; distribuito in Qu\u00e9bec dalla \"Christal Films\" dall'8 aprile 2005 ed in Francia dalla \"K'ien distribution\" dal 19 luglio 2006.\nTrama.\nIl film racconta la storia di un giovane canadese di 25 anni, Albert Renaud, (\u00c9ric Bruneau), che vuol essere un attore di Hollywood per diventare famoso e amato in tutto il mondo.\nSiamo nel 1926 ed il celebre Rodolfo Valentino \u00e8 appena morto. Jane Pickford, l'anziana professoressa d'arti drammatiche (83 anni) del giovane Albert, \u00e8 la zia di Mary Pickford, presidente della United Artists. Jane offre come regalo d'addio al suo allievo un bel costume da sceicco, lo stesso che portava Valentino nel suo film: \"I figli dello sceicco\". Il giorno della sua partenza per Hollywood, Jane chiede ad Albert un bacio di addio in cambio della lettera di raccomandazione, vero e proprio \"passaporto\" per Hollywood, da consegnare alla nipote Mary. Albert obbedisce ma prima di andare la professoressa gli rivela tutto il suo impossibile amore e quest'ultimo appassionato addio che Albert regala a Jane \u00e8 per\u00f2 fatale per quest'ultima che muore.\nNel treno per Los Angeles, il \"Silver Bullet\", Albert incontra e affida il suo sogno a Grazia, una giovane militante fondamentalista capace di rendere tutti gli uomini pazzi d'amore, ma \u00e8 Albert che fa battere il suo cuore. Un giornalista geloso, che si trova sul treno, caccia fuori il giovane Albert che termina il viaggio verso gli Stati Uniti superando il deserto dell'Arizona a piedi in compagnia di Jack Dekker (Roy Dupuis), un giocatore professionista di golf, persona non gradita in Arizona. Nel corso di questo viaggio, Albert scopre che il mondo intero non sostituisce l'amore di una donna e riuscir\u00e0 comunque a conquistare tutti gli schermi dell'America, anche se a modo suo."}
{"id": "1004506", "revid": "76963", "url": "https://it.wikipedia.org/wiki?curid=1004506", "title": "Ellen Muth", "text": "Biografia.\nMuth \u00e8 nata a Milford (Connecticut): la madre Rachel ha origini romene e il padre Erich Muth \u00e8 un nativo americano. Dopo una breve esperienza come modella, Muth ha scelto di perseguire la propria carriera nella recitazione, dopo aver studiato presso il Teatro Lee Strasberg di New York City. La sua prima esperienza professionale \u00e8 stata uno spot commerciale nel 1993. \nMuth \u00e8, per ora, ricordata soprattutto per il suo ruolo, seppure non da protagonista, nel film \"L'ultima eclissi\" del 1995. Nel 2003 ha, d'altra parte, ottenuto la parte principale nel telefilm di produzione canadese \"Dead Like Me\": qui interpreta il ruolo di Georgia, una diciottenne che, morta in uno strano incidente, viene scelta, subito dopo la sua dipartita, come assistente della morte. "}
{"id": "1004525", "revid": "124686249", "url": "https://it.wikipedia.org/wiki?curid=1004525", "title": "Host Club - Amore in affitto", "text": " \u00e8 un manga \"sh\u014djo\" di Bisco Hatori pubblicato nella rivista \"LaLa\" della Hakusensha dal settembre 2002 al novembre 2010. I singoli capitoli sono stati raccolti in 18 volumi \"tank\u014dbon\".\nLa serie segue le vicende di Haruhi Fujioka, una studentessa dell'istituto Ouran, e degli altri membri dell'Host Club e delle relazioni intercorrenti tra soci e ospiti. Questa commedia romantica si concentra sui rapporti che si sviluppano dentro e fuori il club e ironizza sul comportamento di ragazzi e ragazze, con una satira di luoghi comuni e stereotipi presenti nel genere sh\u014djo.\nIl manga \u00e8 stato anche adattato in una serie di CD drama, in un anime diretto da Takuya Igarashi e prodotto dalla Bones, in una visual novel della Idea Factory e infine in un dorama di 11 puntate nel 2011 dallo stesso titolo di \"Ouran High School Host Club\" con Y\u016bsuke Yamamoto che interpreta il ruolo di Tamaki. Inoltre \u00e8 uscita anche una pellicola cinematografica conclusiva della serie, con gli stessi attori protagonisti del dorama, nel marzo 2012.\nTrama.\nLa storia narra delle disavventure di Haruhi, studentessa presso l'Ouran High (una scuola immaginaria collocata a Bunky\u014d, Tokyo ) e degli altri membri del popolare club interno alla scuola: la maggior parte degli studenti provengono da famiglie benestanti appartenenti all\"'upper class\". L'istituto \u00e8 frequentato da figli di politici e magnati delle grandi imprese, ma in casi speciali borse di studio di merito annuali sono concesse a studenti eccezionali con fascia di reddito pi\u00f9 bassa.\nA causa dell'impennata dei costi delle uniformi scolastiche, Haruhi decide di vestirsi in modo alternativo, cio\u00e8 sciatto e \"casual\", del tutto simile a come si vestirebbe un maschio trasandato: si aggira per l'istituto indossando un largo maglione unisex consunto, jeans lunghi sdruciti e degli occhiali da vista dalle grosse lenti. Inoltre, racconter\u00e0 lei stessa, durante l'ultimo anno delle medie un bambino le aveva appiccicato una gomma da masticare sui capelli, fatto che la costrinse a tagliarli. Ci\u00f2 ha causato fin da allora un grande fraintendimento da parte degli altri studenti, che tendono a scambiarla facilmente per un ragazzo.\nUn giorno Haruhi, mentre \u00e8 alla ricerca di un posto tranquillo dove studiare, fa capolino nell'Aula di musica numero tre, apparentemente vuota e silenziosa. Ma essa, scoprir\u00e0 subito la ragazza, \u00e8 in realt\u00e0 il luogo di ritrovo e lavoro dell'Ouran Host Club, un gruppo formato dai sei studenti pi\u00f9 attraenti della scuola (Takashi \"Mori\", Mitsukuni \"Honey\", Hikaru e Kaoru, Tamaki e Kyouya) \"assunti\" durante il loro tempo col fine di flirtare, incantare, intrattenere piacevolmente e soddisfare le esigenze di svago delle studentesse in cambio di soldi: giovani che distribuiscono la loro sensualissima presenza cercando di fare la gioia di chi gli sta vicino. Durante quel loro primo incontro, quando trova e irrompe per errore nel loro salone-ritrovo, Haruhi riesce nella sua travolgente sbadataggine a far cadere inavvertitamente un preziosissimo vaso rinascimentale che si rompre in mille pezzi. Per darle la possibilit\u00e0 di ripagare il debito, Haruhi viene assunta immediatamente per svolgere varie mansioni e commissioni di servizio domestico per l'Host Club: in queste condizioni dovr\u00e0 lavorare per loro fino al conseguimento della laurea. Ma subito il presidente del club, Tamaki, senza sapere ancora che in realt\u00e0 Haruhi \u00e8 una ragazza, le propone di diventare un membro effettivo dell'Host, in quanto riesce a dimostrare subito un notevole fascino nei confronti delle ragazze.\nI padroni di casa concordano subito sul fatto che Haruhi pu\u00f2 davvero diventare un ottimo Host, facendo pratica; le procurano una divisa e lenti a contatto e la fanno scendere in campo. Il successo ottenuto \u00e8 talmente ampio che, anche dopo aver scoperto la sua vera identit\u00e0, decidono di proseguire con l'inganno. Se fosse stata scelta da almeno 100 clienti il suo debito sarebbe stato considerato come pagato, definitivamente. Durante il periodo in cui Haruhi far\u00e0 parte dell'Host Club, si creeranno solide amicizie e triangoli amorosi, e Tamaki ed Harui cercheranno di capire i propri sentimenti l'uno per l'altra.\nIl Club.\nL'idea di fondare il club venne a Tamaki mentre frequentava ancora la 3\u00aamedia. Creato appositamente per le ragazze che hanno problemi di solitudine o insoddisfazione sentimentale: queste saranno trattate (nei modi adeguati e pi\u00f9 confacenti al loro status) come pi\u00f9 hanno bisogno a seconda delle circostanze e occasioni.\nProprio la sala numero 3 di musica \u00e8 stata attrezzata per ospitare il loro business e a volte viene riccamente decorata secondo un tema specifico (ambiente tropicale, parco per fare un picnic, etc); il tutto per far aumentare la piacevolezza del soggiorno delle clienti, e per mantenere gli incontri sempre ad un livello altamente interessante. \u00c8 una grande sala piena di mobili costosissimi.\nTipologie Host.\nQuesto \u00e8 il ruolo assunto da Tamaki, l'hoshi-sama, talvolta chiamato anche \"King\" o \"sir\". Tutte le donne sono innamorate di lui, rappresenta la tipologia del \"Principe Azzurro\", il preferito e pi\u00f9 richiesto dal 70% delle clienti. Un grande interrogativo sorge nei suoi riguardi: \u00e8 incredibilmente intelligente o estremamente stupido?\nKyoya, la figura pi\u00f9 misteriosa e intellettuale, e perci\u00f2 molto \"ganza\" e sexy. Sa tutto di tutti, soprannominato il \"cardinale grigio\" o \"re delle ombre\" a causa del suo atteggiamento freddo e avido in ogni situazione.\nI gemelli, i piccoli diavoli dispettosi. Rappresentano la tipologia dei selvaggi e un po' pazzi, del tutto presi in un gioco che farebbe intendere apparentemente un rapporto amoroso-incestuoso tra i due.\nMori, il rude selvaggio, dal carattere oscuro, forte e selvatico.\nHoney, il ragazzo davvero troppo kawaii con vocina da bambinetto. Abbigliato con vestitini per bambini d'ispirazione vittoriana; \u00e8 molto richiesto per la sua innata \"morbidezza\", ma attira anche molto le clienti per la sua straordinaria ingenuit\u00e0.\nHaruhi, il tipo caratteriale pi\u00f9 naturale, lo sgobbone del gruppo.\nAltri club.\nSituato nell'Accademia femminile Lobelia, il suo nome ufficiale \u00e8 \"societ\u00e0 del giglio bianco\", ma \u00e8 altrimenti noto col soprannome di \"Zuka Club\". I suoi membri sono ardenti sostenitori del ritorno al matriarcato, ossia il potere e dominio esclusivo da parte delle donne. I leader incontrastati di questo gruppo sono Benio Amakusa, Chizuru Maihara e l'idol Hinako Tsuwabuki, a causa del loro carattere da maschiacci e dello stile energico e impositivo.\nIl club \u00e8 molto impegnato e tra le sue molteplici attivit\u00e0 possiamo includere canto, recitazione, danza e balletto classico; si distingue inoltre nell'assidua produzione di vari spettacoli, concerti e rappresentazioni teatrali. Disprezzano gli Host e cercano di attirare Haruhi con loro. Il conflitto con l'Host Club nasce a causa dei loro differenti modi d'approccio all'universo femminile e alla maniera in cui considerano e trattano le donne.\nNel loro nome \"giglio-shoshana\" vi \u00e8 un doppio significato, in quanto in giapponese la parola \"giglio\" indica anche lo stile yuri, termine che caratterizza l'amore saffico: a dire che i membri di quest'associazione sono tutte lesbiche.\nAttualmente sta vivendo un momento molto difficile, in quanto sono rimasti solo tre membri, ovvero il presidente Akira Komatsuzawa e i suoi \"scagnozzi\" Yuko Tikage e Sake Tomotika. Al club viene affidata la pubblicazione del giornalino scolastico, la sua noiosa superficialit\u00e0 nel descrivere pettegolezzi (per la maggior parte oltretutto inverosimili) lo rende davvero poco popolare presso l'Ouran High School.\nIl suo presidente non esita ad usare sporchi trucchi, cercando a tutti i costi di guadagnare popolarit\u00e0 a scapito di Tamaki (rivelando la verit\u00e0 sulle sue origini familiari), al fine di realizzare il suo sogno di diventare giornalista professionista.\nCapitano di quest club durante le scuole medie era stato \"Honey\", ma dopo che Tamaki lo convinse ad entrare nel Host Club, il suo posto \u00e8 stato preso dal fratello minore Yasutika.\nPer la maggior parte del tempo le riunioni di questo club si svolgono all'interno d'una stanzetta scarsamente illuminata nel sottoscala della scuola, e i suoi membri vi trascorrono tutto il tempo studiando rituali magico-mistici. \u00c8 guidato con grande carisma da Yumehito.\nMedia.\nManga.\nIl manga, da cui \u00e8 stato tratto l'anime, risulta pi\u00f9 completo e il finale \u00e8 diverso rispetto all'anime. Nel manga infatti si raccontano le vicende dei membri dell'Host Club fino a quando Harui parte per il college in America e nell'episodio finale i personaggi sono ormai adulti.\nNel dare vita all'anime, gli autori hanno preferito fermare la serie temporale degli eventi prima rispetto al vero finale del manga. Un'altra grossa differenza \u00e8 che nell'anime non si raccontano del tutto le storie dei personaggi, Tamaki in primis, mentre nel manga vengono raccontati diversi fatti tra cui come i personaggi hanno incontrato Tamaki, con relative storie pregresse, e l'infanzia di quest'ultimo.\nAltri personaggi.\nMei: la migliore amica di Haruhi sua coetanea, inizialmente innamorata di Tamaki decide di dimenticarlo dopo aver capito i sentimenti dell'amica, esperta in moda sogna una vita da designer professionista di vestiti. In seguito sposer\u00e0 Kasanoda.\nAnime.\nLa serie animata, composta da 26 episodi, \u00e8 andata in onda nel 2006 su Nippon Television.\nAccoglienza.\nLiz Adler di CBR ha classificato Haruhi Fujioka come la quarta protagonista pi\u00f9 amata degli \"sh\u014djo\"."}
{"id": "1004561", "revid": "15200", "url": "https://it.wikipedia.org/wiki?curid=1004561", "title": "Tarraconense", "text": "La Spagna Tarragonese o Hispania Tarraconensis fu una delle tre province romane dell'antica \"Hispania\", nell'et\u00e0 imperiale, assieme alla Betica e alla Lusitania, prende il nome da \"Tarraco\" l'odierna Tarragona.\nStatuto.\nLa provincia imperiale chiamata \"Tarragonese\", rimpiazz\u00f2 quella repubblicana chiamata \"Hispania Citerior\", nel 27 a.C., con la riorganizzazione di Ottaviano Augusto. La capitale era \"Tarraco\" (moderna Tarragona, Catalogna).\nSotto l'imperatore Diocleziano, nel 293 d.C., l\"'Hispania Tarraconensis\" fu divisa in tre province pi\u00f9 piccole: \"Galizia\", la \"Carthaginiensis\" e la \"Tarragonese\".\nStoria.\nTra Iberi e Celti.\nQuando i Romani arrivarono, nel secondo secolo a.C., la popolazione indigena della penisola iberica, di origine basca si era mescolata per secoli con popolazioni di origine celtica, provenienti dalla Gallia, formando cos\u00ec una nuova popolazione (Celtiberi), con una cultura (celtiberica) tipica della Spagna pre-romanizzata.\nDominazione cartaginese.\nI Fenici e/o Cartaginesi colonizzarono le coste del Mediterraneo tra l'ottavo secolo ed il sesto secolo a.C. Poi seguirono i Greci, che fondarono colonie lungo le coste. Quindi i Romani che con le loro tre legioni di stanza nell\"'Hispania Tarraconensis\" modificarono ulteriormente la cultura della regione. Dal terzo secolo d.C. si registra anche la presenza di manufatti artigianali giudei. Dopo seguirono le popolazioni germaniche ed infine i mori.\nLa pi\u00f9 importante divinit\u00e0 della Spagna del periodo romano fu Iside, seguita dalla \"Magna Mater\", la grande madre. Furono seguite anche le divinit\u00e0 di origine Fenicia e/o Cartaginese Melqart e Tanit. Quando arrivarono i Romani assorbirono immediatamente gli d\u00e8i dei nativi nel loro pantheon (per esempio Melqart divenne Ercole, dopo che dai Greci avevano adottato il loro Eracle). Baal fu il dio pi\u00f9 importante a Cartagine e fu anche importante in Spagna. Ebbero un discreto seguito anche gli d\u00e8i egizi Bes ed Osiride.\nConquista romana.\nLe Guerre cantabriche (29\u201319 a.C.) portarono tutta la Spagna sotto il dominio romano; i Cantabri furono l'ultimo popolo, situato nel nord-ovest della penisola iberica (Cantabria), ad essere pacificato.\nServio Sulpicio Galba, che fu per breve tempo imperatore, 68\u201369 d.C., fu governatore della provincia dal 61 d.C. Plinio il Vecchio, nel 73 d.C. ne fu procuratore.\nRiforma dioclezianea.\nSotto l'imperatore Diocleziano, nel 293 d.C., l\"'Hispania Tarraconensis\" fu divisa in tre province pi\u00f9 piccole: Galizia, la Carthaginiensis e la Tarragonese.\nInvasioni barbariche del V secolo.\nNel 406 Vandali, Alani e Svevi attraversarono il Reno, invadendo e devastando la Gallia. L'invasione spinse le truppe britanniche a insorgere eleggendo nel breve tempo tre usurpatori, l'ultimo dei quali (Costantino III), detronizzati gli altri due, port\u00f2 le sue truppe in Gallia per combattere gli invasori del Reno e impadronirsi di Gallia e Spagna sottraendole all'Imperatore legittimo Onorio; ferm\u00f2 temporaneamente i barbari, portando sotto il suo controllo la prefettura del pretorio delle Gallie. Nel frattempo, elev\u00f2 al rango di Cesare suo figlio Costante, mentre in Spagna due parenti di Onorio si rivoltarono, rifiutandosi di riconoscere l'autorit\u00e0 dell'usurpatore e mettendo insieme un'armata che minacciava di invadere la Gallia e deporlo. Costantino III invi\u00f2 dunque suo figlio Costante, insieme al generale Geronzio (che Zosimo chiama erroneamente Terenzio) e al prefetto del pretorio Apollinare, nella penisola iberica per sedare la rivolta. Nonostante ai soldati ribelli si fossero aggiunti un'immensa massa di schiavi e contadini, l'esercito di Costante riusc\u00ec a sedare la rivolta e a catturare i capi dei ribelli (Vereniano e Didimo, parenti di Onorio), e li condusse prigionieri in Gallia da suo padre, dove furono giustiziati.\nNel frattempo (409), mentre i Burgundi si stanziarono sulla riva sinistra del Reno per dare vita a un loro regno, le incursioni compiute dagli invasori barbari in Gallia spinsero gli abitanti della Britannia e dell'Armorica a rivoltarsi a Costantino III, cacciando i magistrati romani e formando un loro governo autonomo. Costante, nel frattempo, aveva lasciato incautamente il generale Geronzio in Spagna con le truppe galliche affidandogli il compito di sorvegliare i Pirenei, sostituendo dunque con truppe di origini barbariche (gli \"Honoriaci\") i presidi locali che un tempo sorvegliavano i passi. Quando dunque Costante ritorn\u00f2 in Spagna per la seconda volta per governarla come \"Cesare\", Geronzio per brame di potere si rivolt\u00f2 proclamando a sua volta imperatore un tale Massimo. Sembra inoltre aver istigato i barbari che erano in Gallia ad invadere la Gallia meridionale in modo da tenere occupato Costantino III; tale tentativo di sfruttare i barbari per vincere la guerra civile contro Costantino III risult\u00f2 tuttavia controproducente e negli ultimi mesi del 409 i Vandali, gli Alani e Svevi, a causa del tradimento o della negligenza del reggimento di origine barbarica degli \"Honoriaci\" a presidio dei Pirenei, entrarono in Spagna, sottomettendola per la massima parte.\nNel 409, dunque, la Tarraconense fu invasa da Vandali, Alani e Svevi, che tuttavia la abbandonarono per stanziarsi nelle altre province della Hispania. La Tarraconense fu quindi l'unica provincia della Hispania a rimanere in mani romane, anche se al di fuori dal controllo dell'Imperatore Onorio, dato che era sotto il controllo dell'usurpatore Massimo e del suo generale Geronzio. Sia Costantino III che Massimo vennero per\u00f2 sconfitti dal generale Costanzo, che riport\u00f2 la Gallia e l'Hispania sotto il controllo di Onorio.\nCostanzo combatt\u00e9 i Visigoti in Gallia, bloccando i rifornimenti in modo da spingerli a migrare in Tarraconense. Nel 416 fu raggiunto un accordo tra Romani e Visigoti: se i Visigoti avessero combattuto per l'Impero contro i Barbari in Spagna, i Visigoti si sarebbero stanziati in Aquitania come \"Foederati\". Tra il 416 e il 418 i Visigoti annientarono Silingi e Alani in Betica, Lusitania e Cartaginense, riportando sotto dominio romano queste province, per poi ritirarsi dalla Spagna ricevendo, come promesso, l'Aquitania.\nNel 441, 443 e 449 scoppiarono gravi rivolte di Bagaudi nella Tarraconense costringendo gli eserciti romani a intervenire per sedare tali rivolte:\nNel frattempo l'influenza visigota sulla Spagna si accresceva sempre di pi\u00f9. Fino alla campagna contro gli Svevi di Vito (446), i Visigoti avevano sempre preso parte alle campagne contro Vandali e Svevi nella penisola iberica come contingenti ausiliari comandati da generali romani; invece, a partire dal 453/454, anno in cui Federico - fratello del re visigoto - sed\u00f2 un'insurrezione di Bagaudi nella Tarraconense, i Visigoti cominciarono ad agire in Spagna sotto i loro stessi comandanti, essendo stato delegato ad essi dai Romani il compito di mantenere l'autorit\u00e0 romana nella penisola. Nel 455 la Tarraconense, insieme alla Cartaginense, venne devastata dagli Svevi; il nuovo imperatore Avito, un gallo-romano di classe alto-senatoria acclamato imperatore ad \"Arelate\" con il sostegno militare dei Visigoti, invi\u00f2 dunque in Spagna i Visigoti per difendere le province ispaniche in nome di Roma: i Visigoti, per\u00f2, se riuscirono ad annientare gli Svevi, saccheggiarono il territorio ispanico e se ne impadronirono a scapito dei Romani. Inviso alla classe dirigente romana e all'esercito d'Italia per la sua gallica estraneit\u00e0, contro Avito si rivoltarono i generali dell'esercito italico Ricimero, nipote del re visigoto Vallia, e Maggioriano, che, approfittando dell'assenza dei Visigoti, partiti per la Spagna per combattere gli Svevi, lo sconfissero presso Piacenza nel 456 e lo deposero. Il vuoto di potere creatosi aliment\u00f2 le tensioni separatiste nei vari regni barbarici che si stavano formando.\nVisigoti e Burgundi si rivoltarono non riconoscendo Maggioriano come imperatore: i Burgundi occuparono Lione e la Valle del Rodano, mentre i Visigoti si rifiutarono di riconsegnare la diocesi di Spagna che avevano conquistato a nome dell'Impero. Maggioriano condusse il suo esercito in Gallia, sconfiggendo i Visigoti e costringendoli a ritornare nella condizione di \"foederati\" e di riconsegnare la diocesi di Spagna, che Teodorico aveva conquistato tre anni prima a nome di Avito. Dopo aver sconfitto anche i Burgundi e pacificata la Gallia, Maggioriano marci\u00f2 dunque in Spagna in vista di una spedizione militare contro i Vandali: mentre Nepoziano e Sunierico sconfiggevano i Suebi a \"Lucus Augusti\" e conquistavano Scallabis in Lusitania, l'imperatore pass\u00f2 da \"Caesaraugusta\" (Saragozza), dove fece un \"adventus\" imperiale formale, e aveva raggiunto la Cartaginense, quando la sua flotta, attraccata a \"Portus Illicitanus\" (vicino ad Elche), fu distrutta per mano dei Vandali, forse con la complicit\u00e0 di alcuni traditori. Maggioriano, privato di quella flotta che gli era necessaria per l'invasione, annull\u00f2 l'attacco ai Vandali e si mise sulla via del ritorno: quando ricevette gli ambasciatori di Genserico, accett\u00f2 di stipulare la pace, che probabilmente prevedeva il riconoscimento romano dell'occupazione \"de facto\" della Mauretania da parte vandala. Al suo ritorno in Italia, venne assassinato per ordine di Ricimero nell'agosto 461. La morte di Maggioriano signific\u00f2 la definitiva perdita della Spagna a favore dei Visigoti: infatti, dopo il ritiro dalla Spagna di Maggioriano, nessun altro ufficiale romano \u00e8 attestato nelle fonti nella penisola iberica, rendendo evidente che dopo il 460 la Spagna non faceva pi\u00f9 - di fatto - parte dell'Impero.\nLa Tarraconense resistette agli assalti dei Visigoti fino al 473, allorch\u00e9 Tarragona e le citt\u00e0 limitrofe capitolarono ai generali visigoti.\nGeografia politica ed economica.\nComprendeva tutto il nord della Spagna, sino al fiume Duero (a sud), poi comprendeva tutta la valle dell'Ebro, sino ai Pirenei e la costa del Mar Mediterraneo sino a Valencia; a sud confinava con la Betica (corrispondente circa alle attuali regioni dell'Andalusia ed il sud dell'Estremadura), ad ovest confinava con la Lusitania (corrispondente all'attuale Portogallo ed il nord dell'Estremadura; il fiume Guadiana divideva la Betica dalla Lusitania), a nord-ovest con le Asturiae Calleciae, a nord confinava con l'Oceano Atlantico e i Pirenei ed a est confinava col mar Mediterraneo.\nDall\"'Hispania Tarraconensis\" venivano esportati soprattutto: legname, cinabro, oro, ferro, stagno, piombo, ceramica, marmo, vino, olio di oliva.\nBibliografia.\nFonti primarie\nFonti secondarie"}
{"id": "1004595", "revid": "1543377", "url": "https://it.wikipedia.org/wiki?curid=1004595", "title": "Urlatori", "text": "Urlatori \u00e8 il nome attribuito dalla stampa dell'epoca a una corrente canora che ha segnato una stagione musicale relativamente breve, in Italia, all'epoca del \"boom economico\", ovvero fra la fine degli anni cinquanta e i primi anni sessanta. La cifra stilistica di questa sorta di tecnica interpretativa - favorita dal diffondersi dei primi juke-box - era data da una voce ad alto volume, espressa in maniera disadorna e priva degli abbellimenti tipici del canto \"melodico\".\nStoria.\nIl termine era mutuato dal vocabolo di lingua inglese \"shouter\" che \"etichettava\" fin dalla fine degli anni quaranta \"star\" del rhythm and blues statunitense come Howlin' Wolf e Big Joe Turner, due dei protagonisti del nuovo \"sound\", nato dalla fusione del \"boogie-woogie\" bianco con la durezza ritmica del blues di matrice nera, cos\u00ec come veniva praticato a Memphis o a Kansas City.\nI maggiori esponenti degli urlatori, prevalentemente collegati a etichette con sede a Milano, a quel tempo capitale del mercato discografico, furono cantanti all'epoca molto giovani, destinati - sia pure in misura diversa - a percorrere carriere di successo, come Tony Dallara, Joe Sentieri, Adriano Celentano (le cui movenze ricordavano da vicino quelle del pi\u00f9 celebre Presley), Clem Sacco, Ricky Gianco, Giorgio Gaber, Gene Colonnello, Little Tony e, fra le voci femminili, Betty Curtis, Jenny Luna, Mina, Angela e Mara Pacini (alias Brunetta). Una celebre polemica, creata e amplificata dalla stampa dell'epoca, contrapponeva gli urlatori agli interpreti della melodia all'italiana (Claudio Villa, Nilla Pizzi, Luciano Tajoli, Achille Togliani, Tonina Torrielli).\nL'irruzione sul mercato italiano del rock and roll statunitense alla fine degli anni cinquanta, determin\u00f2 una rivoluzione del gusto: dapprima Elvis Presley riusc\u00ec a piazzare tra i novanta singoli pi\u00f9 venduti del 1956 successi come \"Heartbreak Hotel\" (49\u00aa posizione) \"Tutti Frutti\" (52\u00aa) e \"Hound Dog\" (72\u00aa); addirittura Bill Haley seppe fare ancora di meglio con \"Thirteen Women (and Only One Man in Town)\" (16\u00ba posto). L'anno seguente alla prima e alla terza posizione nella classifica dei brani pi\u00f9 acquistati, risultarono rispettivamente \"Only You (And You Alone)\" dei Platters e \"Rock Around the Clock\" ancora di Haley.\nIl mondo della musica leggera nazionale fu decisamente sconvolto: discografici, autori, arrangiatori, editori cominciarono a puntare su cantanti influenzati dal nuovo genere; di qui la nascita del fenomeno degli \"Urlatori\". Perfino Modugno volle ispirarsi in parte al rock per comporre la sua \"Nel blu dipinto di blu\", ottenendo quello che al tempo era il massimo traguardo per un interprete italiano: la vittoria al Festival di Sanremo del 1958. Questi avvenimenti determinarono, negli anni immediatamente successivi, un cambiamento epocale nelle regole del mercato discografico italiano: l'abbassamento della fascia di et\u00e0 degli acquirenti di dischi, nonch\u00e9 la repentina apparizione nelle classifiche di giovanissimi cantanti dall'immediato successo, quali Gianni Morandi e Rita Pavone (1962-1963).\nIntorno alla met\u00e0 degli anni sessanta con l'avvento della \"British invasion\" ed il conseguente arrivo in Italia di gruppi pop, ispirati ai Beatles sia nella musica quanto nel look, gli \"Urlatori\" lasciarono il posto ad artisti che sarebbero stati, di l\u00ec in avanti, etichettati come \"rocker\" o cantanti \"beat\": ad esempio, Gianni Pettenati e Patty Pravo fra i solisti, e The Rokes, l'Equipe 84, i Camaleonti e i Dik Dik tra i gruppi.\n1959: un juke-box al \"Musichiere\".\nLa prima trasmissione televisiva in cui comparvero gli urlatori fu Il Musichiere: in una puntata dell'aprile 1959 fu collocato in scena un grande juke-box dal cui retro vennero fatti uscire ed esibire \"dal vivo\" alcuni dei personaggi che incarnavano il nuovo stile interpretativo.\nGrazie al consenso ottenuto da questa trasmissione, vennero girati due film del filone \"musicarello\", \"I ragazzi del juke-box\" (1959) e \"Urlatori alla sbarra\" (1960), che rappresentarono una sorta di \"manifesto\" del genere."}
{"id": "1004610", "revid": "183694", "url": "https://it.wikipedia.org/wiki?curid=1004610", "title": "Baldassarre Poli", "text": "Biografia.\nLaureato in giurisprudenza a Bologna, dal 1820 al 1837 insegn\u00f2 filosofia nel liceo milanese attualmente intitolato a Giuseppe Parini. Nel 1828 pubblic\u00f2 il \"Saggio di filosofia elementare\", un eclettico sistema di empirismo e razionalismo.\nDal 1837 al 1853 insegn\u00f2 nell'Universit\u00e0 di Padova, di cui fu anche magnifico rettore.\nIn seguito fu nominato direttore generale dei ginnasi veneti e consigliere scolastico.\nMembro dell'Istituto veneto di scienze, lettere ed arti, ne fu presidente dal 1854 al 1857.\nI suoi \"Saggi di scienza politico-legali\", pubblicati nel 1848, considerano il diritto un insieme di scienza \u2013 in quanto trattano dei principi\u00a0\u2013 e di arte \u2013 in quanto applicazione dei principi giuridici nella valutazione dei singoli casi. Ritiene che il diritto sia un'espressione provvidenziale e lo distingue in naturale e in positivo.\nCombatt\u00e9 il positivismo negli \"Studii di filosofia contemporanea\", rivendicando la superiorit\u00e0 dello spirito sulla materia."}
{"id": "1004639", "revid": "182490", "url": "https://it.wikipedia.org/wiki?curid=1004639", "title": "Sonorizzazione (media)", "text": "La sonorizzazione \u00e8 l'uso organizzato di suoni secondo due principali accezioni:\nCinema e nuovi media.\nNel primo caso, l'aspetto acustico, pur essendo di fatto proiettato verso l'ambiente circostante, non viene originariamente pensato per una stretta interazione con esso, mantenendo in qualche misura una sua propria dimensione virtuale, sganciata dalla \"realt\u00e0\" con cui volta a volta viene pi\u00f9 o meno imprevedibilmente a confrontarsi.\nSonorizzazione ambientale.\nNel secondo caso, i suoni sono appositamente pensati per gli spazi architettonici e i loro contenuti semantici; in altri termini interagiscono programmaticamente con lo spazio circostante inteso come attore primo e indispensabile insieme a chi lo frequenta e partecipa della sua \"vita sonora\".\nEsempi di sonorizzazioni ambientali sono la \"musique d'ameublement\" di Eric Satie, il \"Poeme electronique\" di Edgar Var\u00e8se e \"Concret PH\" di Iannis Xenakis, entrambi composti per sonorizzare il Padiglione Philips all'esposizione di Bruxelles del 1958, le diverse \"musiche per aeroporti\" di Brian Eno (anni settanta) e pi\u00f9 in genere la \"musica ambient\", la foto-musica con foto-suoni di Riccardo Piacentini ideata per sonorizzare musei.\nSonorizzazione di spazi condivisi.\nUn fenomeno diverso e rilevante \u00e8 costituito dalla sempre pi\u00f9 diffusa abitudine di sonorizzare spazi architettonici accessibili al pubblico, ambienti in condivisione, o spazi aperti con musiche preregistrate o diffuse via radio o via cavo. La crescente ubiquit\u00e0 di tali forme generiche e stabili di \"musicalizzazione\" pu\u00f2 entrare in attrito con le specifiche sensibilit\u00e0 individuali e dar luogo a effetti di disturbo e \"annoyance\" classificabili nel fenomeno pi\u00f9 generale dell'inquinamento acustico, nonostante che, in questo specifico caso, il disturbo derivi dall'esposizione passiva a suoni che, per la loro natura musicale, e per la loro intensit\u00e0 di solito bassa, non sono classificabili, di per s\u00e9, come molesti, ma che lo diventano in rapporto ai fattori intenzionali che entrano in gioco.: un esempio \u00e8 fornito dall'ascolto forzoso e involontario di musica d'ambiente e di sottofondo, o di altro tipo, in particolare negli spazi della condivisione, come bar, ristoranti, negozi, centri commerciali, banche, aeroporti, spiagge, piscine, palestre, ecc.. Si parla, in questo caso, di \"musica passiva\" o \"parassita\". La musicalizzazione sempre pi\u00f9 frequente ha avuto anche un impatto sulla qualit\u00e0 della fruizione musicale, determinando una progressiva rarefazione degli spazi e delle occasioni di ascolto dal vivo di musica sinfonica o jazz."}
{"id": "1004654", "revid": "167080", "url": "https://it.wikipedia.org/wiki?curid=1004654", "title": "Eresitone", "text": ""}
{"id": "1004732", "revid": "1226", "url": "https://it.wikipedia.org/wiki?curid=1004732", "title": "Hispania Tarraconensis", "text": ""}
{"id": "1004821", "revid": "767487", "url": "https://it.wikipedia.org/wiki?curid=1004821", "title": "John Philip Kemble", "text": "Biografia.\nFiglio di Roger Kemble e fratello della celebre attrice Sarah Kemble, studi\u00f2 in seminario ma rifiut\u00f2 di vestire l'abito, resosi conto di non avere vocazione. Si diede cos\u00ec al teatro, debuttando nel 1776. Recit\u00f2 nei principali ruoli della produzione drammaturgica in lingua inglese, ottenendo cos\u00ec largo consenso da farlo, in breve tempo, scalare al successo e ottenendo ingaggi da primo attore in teatri londinesi come il Drury Lane ed il Covent Garden, di cui fu anche direttore. Fu direttore di scena per il drammaturgo ed impresario Richard Brinsley Sheridan al Drury Lane ed apport\u00f2 delle modifiche di notevole importanza alle messinscene, adattando ad esempio gli abiti all'epoca rappresentata: le sue modifiche furono per\u00f2 colme di errori com'\u00e8 tipico nelle sperimentazioni, al punto che il pubblico non le vide di buon occhio."}
{"id": "1004822", "revid": "775372", "url": "https://it.wikipedia.org/wiki?curid=1004822", "title": "Vallettopoli", "text": "Vallettopoli \u00e8 un termine coniato dai mass media italiani per designare l'inchiesta condotta dalla Procura di Potenza da giugno 2006 e riesplosa a livello mediatico il 12 marzo 2007. La parola \u00e8 stata ideata sul modello di \"Tangentopoli\". Il termine \"Vallettopoli\" era gi\u00e0 stato usato per un fatto simile avvenuto nel 1996, ma senza la stessa risonanza mediatica. Nonostante il grande clamore, molti dei filoni d'inchiesta vennero successivamente stralciati o archiviati, e quasi tutti gli indagati vennero prosciolti.\nStoria.\nL'inchiesta, condotta dai pubblici ministeri Henry John Woodcock e Frank Di Maio, ha coinvolto personaggi noti dello sport, della televisione, dello spettacolo e della politica, oltre a noti imprenditori. Nell'ambiente politico, un ruolo significativo nella ricostruzione degli inquirenti \u00e8 dato a Salvatore Sottile, al tempo dei fatti portavoce del ministro degli Esteri Gianfranco Fini. Dalle indagini \u00e8 nato un procedimento di peculato a carico di Salvatore Sottile per aver usato l'auto di servizio al fine di condurre soubrette televisive nel proprio ufficio presso il Ministero degli Affari Esteri, dove secondo gli indagati avvenivano \"scambi di affettuosit\u00e0\"; tra le showgirl invischiate nella vicenda c'era anche Elisabetta Gregoraci, la quale avrebbe consumato vari rapporti sessuali con Salvatore Sottile e Giuseppe Sangiovanni, vice direttore delle risorse televisive della Rai, in numerose occasioni, anche nella sede del Ministero degli Esteri in cambio di favori televisivi. Entrambi sono stati accusati dai pm di concussione sessuale e corruzione. Salvatore Sottile, dopo gli arresti domiciliari, \u00e8 stato condannato a 8 mesi per peculato dal Tribunale di Roma il 19 giugno 2009.\nLe accuse rivolte all'imprenditore Fabrizio Corona, titolare all'epoca dell'agenzia \"Corona's\", sono estorsione, spaccio di stupefacenti e sfruttamento della prostituzione. Sotto accusa \u00e8 finito anche il manager Lele Mora, amico intimo e iniziatore di Corona. L'ampio risalto sui media \u00e8 dovuto alla pubblicazione di intercettazioni da parte de \"Il Giornale\". In occasione degli interrogatori dei magistrati numerose showgirl come Alessia Fabiani, Ana Laura Ribas, Francesca Lodo, Bel\u00e9n Rodr\u00edguez, Fernanda Lessa e A\u00edda Y\u00e9spica hanno ammesso di fare uso personale di cocaina oppure sono state indicate come consumatrici abituali da alcuni testimoni.\nSecondo quanto dichiarato da Fernanda Lessa negli interrogatori giudiziari e perfino in alcune interviste circa le sue colleghe entrate nell'inchiesta, queste, oltre a far uso di stupefacenti, erano coinvolte in presunte prestazioni sessuali a pagamento: \"Io i soldi li ho fatti lavorando, mica come queste qui che si prostituiscono e poi fanno le splendide\".\nNel 2006 viene scoperta anche l'associazione a delinquere formata da Rocco Migliardi, il faccendiere Achille De Luca e Gian Nicolino Narducci (quest'ultimo all'epoca era un collaboratore del principe Vittorio Emanuele di Savoia). Il gruppo in questione gestiva scommesse illegali, gioco d'azzardo, slot machine, licenze di vendita dei videogiochi illegali, appalti pubblici ed un circolo prostitutivo. In particolare, per quanto riguarda la prostituzione, Migliardi procurava ragazze straniere ai giocatori del Casin\u00f2 di Campione e anche al principe; due di loro venivano invitate spesso da Vittorio Emanuele nell'isola di Cavallo, in Svizzera e in Francia per avere rapporti sessuali a pagamento con lui. Vennero indagati anche tre carabinieri che hanno fornito informazioni del Centro elaborazione dati del Ministero dell'Interno a Narducci, il quale a sua volta le avrebbe presentate al principe; oltre a ci\u00f2 Migliardi e sua moglie avrebbero corrotto tre finanzieri affinch\u00e9 non ispezionassero le slot machine truccate."}
{"id": "1005037", "revid": "33689", "url": "https://it.wikipedia.org/wiki?curid=1005037", "title": "Scheda sonora", "text": ""}
{"id": "1005111", "revid": "287204", "url": "https://it.wikipedia.org/wiki?curid=1005111", "title": "I denti del drago", "text": "I denti del drago (titolo originale \"The Dragon's Teeth\", pubblicato anche con il titolo di \"The Virgin Heiresses\") \u00e8 uno dei pi\u00f9 famosi romanzi gialli di Ellery Queen, pubblicato nel 1939.\nTrama.\nEllery Queen, in collaborazione con il conoscente Beau Rummell, decide di aprire l'agenzia investigativa \"Queen-Rummell\". Dopo diversi mesi i due investigatori si ritrovano alle prese con un misterioso incarico affidato loro dall'eccentrico anziano milionario Cadmus Cole, che vive da molti anni sul suo yacht in navigazione quasi perpetua nei Caraibi. Cole anticipa ai due quindicimila dollari per svolgere un certo compito, riguardo al quale, per\u00f2, si rifiuta di fornire in anticipo qualsiasi spiegazione, affermando che Ellery capir\u00e0 tutto a tempo debito. Dopo qualche settimana Cole muore improvvisamente mentre si trova in mare aperto, lasciando un testamento con alcune assurde clausole e rivelando che il compito da svolgere \u00e8 quello di ritrovare le tracce delle due giovani nipoti ed eredi, che per una serie di colpi di scena passeranno pi\u00f9 volte dalla parte di vittime a quelle di carnefici.\nL'esame della vita del milionario rivela che in molti avevano un buon motivo per uccidere Cole: bench\u00e9 la cognata e la sorella minore di Cadmus (madri delle due ereditiere) fossero molto malate, il milionario non aveva acconsentito a dare una donazione alle donne per pagare il medico, lasciandole morire, mentre invece Edmund De Carlos, suo amico e consigliere, era stato sempre messo in secondo piano. Le stranissime clausole del testamento (che vietano alle due ragazze di sposarsi, pena la perdita dell'eredit\u00e0, e stabiliscono che in caso di morte dell'una l'altra erediti tutto) paiono rievocare l'eroe greco Cadmo, dato che diventano fonte di guai e di violenza. Quando una delle due ragazze \u00e8 assassinata in una stanza d'albergo e l'altra viene accusata del delitto, alcuni indizi portano Queen e Rummell sulle tracce del colpevole. Ma la prima spiegazione si riveler\u00e0 errata.\nNella scena finale del libro solo il geniale intuito di Ellery Queen permetter\u00e0 di capire tutto, rivelandolo a tutti i sospettati riuniti in una camera...\nCritica.\n\"\"I denti del drago\" \u00e8 un libro insolito nel canone Queeniano. Di sicuro non \u00e8 basato sulla deduzione o sulle altre cose che rendono grande la maggior parte della produzione di EQ. [...] EQ tenta di creare un nuovo eroe per il libro e di coinvolgerlo in avventure romantiche. La storia, considerata come fiction romantica, \u00e8 perfettamente riuscita. [...] Alcune delle prime scene del romanzo sono ambientate a Hollywood; a questo punto, EQ appare completamente a suo agio laggi\u00f9 e la citt\u00e0 sembra essere un'ambientazione familiare per le sue storie quanto New York e i suoi dintorni.\""}
{"id": "1006393", "revid": "250001", "url": "https://it.wikipedia.org/wiki?curid=1006393", "title": "Michele Pantaleone", "text": "Era esperto sulle dinamiche di Cosa nostra nella Sicilia a cavallo della seconda guerra mondiale e del decennio successivo. Tra le sue opere pi\u00f9 note i libri, \"Mafia e politica\" e \"Antimafia: occasione mancata\", testi di grande importanza per avere una chiara definizione di cosa \u00e8 la mafia.\nBiografia.\nPantaleone visse nel suo paese Villalba, piccolo comune nel cuore poverissimo della Sicilia, i cui abitanti malpagati vivevano di stenti, lavorando le terre dei latifondisti locali protetti dalla Mafia, che in quel paese aveva il volto di Calogero Vizzini, detto \"don Cal\u00f2\". Nel piccolo centro nisseno Pantaleone fu segretario della sezione del Partito Socialista Italiano, che contribu\u00ec ad organizzare alla caduta del fascismo, attaccando pubblicamente Vizzini e gli altri mafiosi, sebbene alcuni lo indicarono come primo vicesindaco di Vizzini dopo l'arrivo degli alleati, tesi smentita dal nipote.\nIl 16 settembre 1944 Pantaleone sub\u00ec un attentato messo in atto dagli uomini di Vizzini con il lancio di alcune bombe durante un comizio tenuto a Villalba dal leader comunista Girolamo Li Causi, che rimase pure ferito. Pantaleone partecip\u00f2 attivamente al \"Movimento contadino siciliano\" e dal 1947 al 1951 fu deputato all'Assemblea Regionale Siciliana per il Blocco del Popolo (che univa all'epoca il Partito Socialista Italiano ed il PCI) nel collegio di Caltanissetta .\nCon la pubblicazione di \"Mafia e politica\" nel 1962, inizia la coraggiosa battaglia civile di Pantaleone contro la mafia; la sua opera rappresenta la prima ed esauriente analisi del fenomeno e delle sue cause storiche e sociologiche. Nel libro viene formulata per la prima volta la tesi secondo cui lo sbarco degli alleati nel 1943 in Sicilia sia avvenuto grazie a un'alleanza con la mafia americana e siciliana. Una tesi questa che diventer\u00e0 popolare e tuttavia smentita da altri storici.\nSuccessivamente Pantaleone estese le sue ricerche pubblicando altri due volumi: \"Mafia e droga\" nel 1966 e \"Antimafia: occasione mancata\" nel 1969, anch'essi a cura della casa editrice Einaudi.\nEntrato in polemica con il suo partito, il PSI, fu poi rieletto deputato all'ARS dal 1967 al 1971, come indipendente nelle liste del PCI.\nNel 1969 vinse il premio Brancati on \"Antimafia, occasione mancata\"..\nScrisse un altro libro dal titolo \"Il sasso in bocca\" dal quale fu tratto, con la regia di Giuseppe Ferrara, un film-documentario sulla Mafia, con lo stesso titolo, uscito nel 1970.\nI meriti di Michele Pantaleone sono quelli di avere sottoposto coraggiosamente all'attenzione dell'opinione pubblica nazionale l'importanza del fenomeno mafioso.\nScrisse 14 libri, 11 opuscoli, pi\u00f9 di 5000 articoli (La Stampa, L'Ora, L'Avanti, Corriere della Sera, La Voce Comunista, La Voce Socialista, L'Astrolabio, L'Europeo, L'Espresso, I Siciliani, L'Obiettivo\u2026); tenne inoltre 965 conferenze (la maggior parte nelle scuole). Cur\u00f2 9 prefazioni ad altri libri, e diverse recensioni ad artisti di vario genere e natura.\nSub\u00ec 39 querele per diffamazione a mezzo stampa, 3 denunce per occupazione di terre, 1 denuncia per occupazione di miniera, imputato e processato per calunnia, indiziato di truffa allo Stato. Per 13 volte ha ribaltato le querele provando, con documenti alla mano, la verit\u00e0. In una di queste, querelato con l'editore Giulio Einaudi, ha fatto dichiarare, per la prima volta nella storia, un politico, ex Ministro della Repubblica, \u201cmafioso\u201d. Imputato davanti ai tribunali di: Torino (67 udienze), Milano (46 udienze), Roma (3 processi, 78 udienze), Palermo (5 processi, 83 udienze), Caltanissetta (4 processi, 31 udienze) mai condannato provando per 13 volte la verit\u00e0. Ebbe soltanto una condanna post mortem, al pagamento delle spese, per aver fatto affiggere vent'anni prima un volantino che, secondo l'accusa, avrebbe danneggiato l'ex sindaco di Villalba alle elezioni comunali .\nHa osservato lo storico Rosario Mangiameli, \u00ab\"nonostante la visione fantasiosa e semplicistica della rinascita della mafia nel secondo dopoguerra, Pantaleone ha dei meriti. Soprattutto quello di avere sottoposto all'attenzione dell'opinione pubblica nazionale, l'importanza del fenomeno mafioso\"\u00bb.\nMor\u00ec isolato senza pi\u00f9 una referenza politica, scrivendo gli ultimi articoli per il quindicinale \"L'Obiettivo\" di Castelbuono."}
{"id": "1007015", "revid": "339392", "url": "https://it.wikipedia.org/wiki?curid=1007015", "title": "Character designer", "text": ""}
{"id": "1008337", "revid": "539155", "url": "https://it.wikipedia.org/wiki?curid=1008337", "title": "Rond\u00f2 n. 1 (Chopin)", "text": "Il Rond\u00f2 in Do minore op. 1 \u00e8 una composizione per pianoforte di Fryderyk Chopin scritta a Varsavia nel 1825 a soli 15 anni. \nStoria.\nIl Rond\u00f2 in Do minore non \u00e8 la prima opera di Chopin; vi sono almeno una decina di brani scritti dal giovane musicista in precedenza, ma questa \u00e8 la prima di una certa struttura e durata, tale da poter essere pubblicata. La prima casa editrice a darlo alle stampe fu quella di Andrzej Brzezina a Varsavia nel giugno 1825, ma senza dare un numero d'opera. Nel 1836 Chopin, ormai residente a Parigi, decise di farlo pubblicare con il numero d'opus 1, come evidentemente aveva gi\u00e0 stabilito da tempo, avendo per\u00f2 gi\u00e0 dato alle stampe opere importanti come gli Studi op. 10 o la Ballata op. 23. L'edizione fu a cura degli Schlesinger, a Berlino e a Parigi. L'autore dedic\u00f2 il Rond\u00f2 a madame Luiza Nasbaum, moglie di Samuel Linde, preside del liceo dove insegnava Nicolas Chopin, padre del musicista.\nIl brano fu eseguito in pubblico dal musicista probabilmente nel corso di un concerto di beneficenza tenuto nel mese di agosto 1825 a Reinertz in Slesia dove il giovane Fryderyk e la sorella Emilia furono mandati a fare la cura delle acque.\nAnalisi.\nIl Rond\u00f2 in Do minore, bench\u00e9 opera giovanile, ha gi\u00e0 un'impronta personale; lavoro di non grande elaborazione n\u00e9 di spessore, si stacca comunque dalle piccole composizioni precedenti. L'opera si presenta a cinque sezioni, secondo lo schema ABACA (A espone il tema principale, B e C le strofe) ed \u00e8 scritto su tre temi. Il brano per\u00f2 ha ancora una struttura non ben definita in quanto episodi di puro abbellimento separano i tre temi, tanto da far sembrare sette le sezioni. La composizione ha un carattere brillante con l'indicazione agogica \"Allegro\"; i motivi hanno una buona cantabilit\u00e0, anche se ancora non raggiungono la grande espressione melodica delle opere successive. La capacit\u00e0 compositiva \u00e8 gi\u00e0 notevole ed \u00e8 di grande interesse notare con quanta naturalezza il giovane musicista riesca a passare da una modulazione all'altra, utilizzando per di pi\u00f9 tonalit\u00e0 inconsuete.\nNonostante la precoce et\u00e0 del compositore, la leggerezza e trasparenza dei passaggi virtuositici non sono di facile resa esecutiva. "}
