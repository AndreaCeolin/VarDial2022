{"id": "886941", "revid": "1522738", "url": "https://it.wikipedia.org/wiki?curid=886941", "title": "Tigri Tamil", "text": "Le Tigri per la liberazione della patria Tamil (Tamil: \u0ba4\u0bae\u0bbf\u0bb4\u0bc0\u0bb4 \u0bb5\u0bbf\u0b9f\u0bc1\u0ba4\u0bb2\u0bc8\u0baa\u0bcd \u0baa\u0bc1\u0bb2\u0bbf\u0b95\u0bb3\u0bcd, ISO 15919: \"tami\u1e3b ii\u1e3ba vi\u1e6dutalaip pulika\u1e37\"), comunemente conosciute come Tigri Tamil o LTTE (acronimo di \"Liberation Tigers of Tamil Eelam\"), \u00e8 stato un'organizzazione paramilitare di stampo terroristico, di ideologia nazionalista tamil e socialista rivoluzionaria, presente nella zona nordorientale dello Sri Lanka. Fondato nel maggio 1976 da Velupillai Prabhakaran, il gruppo ha condotto una violenta campagna secessionista contro il governo dello Sri Lanka dal 1970, al fine di creare uno Stato sovrano socialista Tamil nel nord e nell'est dello Sri Lanka (ex Ceylon), conosciuto come Tamil Eelam. Ci\u00f2 ha portato allo scoppio della guerra civile nello Sri Lanka, che inizi\u00f2 nel 1983 e termin\u00f2 nel 2009, quando le Tigri furono definitivamente sconfitte dall'esercito singalese durante la presidenza di Mahinda Rajapaksa.\nA causa delle sue vittorie militari, politiche, la chiamata all'autodeterminazione nazionale e la presenza di una base nazionalista fra i Tamil, l'LTTE fu sostenuto dalla maggior parte della comunit\u00e0 Tamil.\nAll'apice della sua potenza, le Tigri possedevano una milizia ben addestrata e sviluppata, e avevano portato a termine molti attacchi di alto profilo, inclusi gli omicidi di numerosi politici di alto rango singalesi e indiani. Le Tigri sono l'unico gruppo militante ad aver ucciso due leader mondiali: il Primo Ministro indiano Rajiv Gandhi nel 1991, e il Presidente singalese Ranasinghe Premadasa nel 1993. Le Tigri inventarono la cintura esplosiva, e furono i primi ad usare le donne come attentatrici suicide, diventando pionieri dell'uso di questa tattica. In alcuni attacchi riuscirono anche ad acquisire alcuni aerei leggeri. L'LTTE \u00e8 attualmente designato come un'organizzazione terroristica da 32 paesi, inclusa l'Unione Europea, gli Stati Uniti e l'India, ma ha il supporto della maggior parte della comunit\u00e0 Tamil residente nello Stato indiano del Tamil Nadu. Velupillai Prabhakaran guid\u00f2 l'organizzazione dalla sua fondazione sino alla sua morte, avvenuta nel 2009.\nGli storici squilibri inter-etnici fra la maggioranza Singalese e la minoranza Tamil vengono additati come causa della creazione della base culturale sulla quale si originarono le Tigri. I governi successivi all'indipendenza dello Sri Lanka tentarono di rettificare lo sproporzionato favoreggiamento nei confronti della popolazione tamil attuato dai dominatori coloniali. Ci\u00f2 port\u00f2 all'adozione di alcune politiche etniche discriminatorie, come il \"Sinhala Only Act\", e all'ascesa di ideologie separatiste fra molti leader tamil. Negli anni Settanta, l'iniziale lotta politica non violenta per la creazione di uno Stato a base etnica tamil fu usata come giustificazione della ribellione violenta portata avanti dalle Tigri. Nel corso del conflitto, le Tigri e l'esercito singalese si sono alternati nel controllo della regione nordorientale dell'isola, e furono coinvolte in quattro tentativi di pace, senza successo. Al suo apice, nel 2000, le Tigri controllavano il 76% dei territori delle province orientali e settentrionali dello Sri Lanka.\nQuando iniziarono gli ultimi colloqui di pace nel 2002, le Tigri controllavano un'area di . Dopo la rottura del processo di pace nel 2006, l'esercito singalese lanci\u00f2 una massiccia offensiva contro le Tigri, sconfiggendole militarmente e riportando l'intero paese sotto il proprio controllo. La vittoria fu dichiarata ufficialmente dal presidente singalese Mahinda Rajapaksa il 16 maggio 2009, e le Tigri ammisero la sconfitta il giorno seguente. Lo storico leader del gruppo fu ucciso dalle forze governative il 19 maggio dello stesso anno. Nei giorni seguenti tutti gli ufficiali ribelli furono arrestati e processati, mentre il gruppo venne sciolto. Selvarasa Pathmanathan successe a Prabhakaran come leader delle Tigri, ma fu successivamente arrestato in Malaysia ed estradato in Sri Lanka nell'agosto del 2009.\nContesto.\nSin dall'inizio della dominazione inglese sull'isola avvenuta nel 1796, i Tamil dell'isola rimasero una comunit\u00e0 isolata, facendo di tutto per tenere distinta la propria identit\u00e0 culturale. I Tamil non avevano intenzione di essere assimilati, e mantennero una coscienza di gruppo ben distinta, a causa della propria cultura, lingua e religione, tutti elementi diversi da quelli dell'etnia singalese. Con il tempo, la coscienza di gruppo si trasform\u00f2 nella consapevolezza di essere una nazione diversa da quella singalese, la cui identit\u00e0 andava protetta a tutti i costi. Lo sviluppo di questa consapevolezza nazionale fu anche indirettamente facilitata dalle politiche coloniali inglesi, volte alla separazione delle differenti comunit\u00e0, tanto che nel 1833, nell'introdurre un sistema di consigli legislativi, gli inglesi decisero di affidare i seggi ciascun gruppo etnico. In questa maniera gli inglesi avevano una chiara percezione dei bisogni di ogni gruppo.\nTuttavia, con il passare del tempo, il Consiglio venne occupato da una maggioranza sempre pi\u00f9 numerosa di rappresentanti singalesi, a causa della distribuzione territoriale della popolazione, e ci\u00f2 fece irritare i Tamil, che vedevano sempre pi\u00f9 ridotto il proprio peso politico. Il problema fu risolto nel 1919 con la creazione di un Congresso Nazionale, che avrebbe distribuito i seggi su una base non strettamente territoriale, prevedendo un'equa distribuzione del potere. Questa soluzione per\u00f2 dur\u00f2 poco, dato che la maggioranza singalese si accorse che per poter avere la propria rappresentanza territoriale non era necessaria l'approvazione dei rappresentanti Tamil.\nNegli anni Venti la situazione peggior\u00f2, e la consapevolezza nazionale si trasform\u00f2 in coscienza nazionale, e un aumento della volont\u00e0 di difendere gli interessi della propria comunit\u00e0. I Tamil quindi iniziarono a sviluppare le proprie idee nazionalistiche.\nLo Sri Lanka conquist\u00f2 l'indipendenza nel 1948, e l'indipendenza peggior\u00f2 ulteriormente il conflitto. I vari leader delle diverse etnie tesero a privilegiare richieste popolari a base etnica e a breve termine, anzich\u00e9 obiettivi a lungo termine che avrebbero costituito uno stato inclusivo e adeguatamente rappresentativo della societ\u00e0 multiculturale sull'isola. A causa di queste dinamiche lo sviluppo di un'unica identit\u00e0 nazionale fu ostacolato, e nel frattempo il nazionalismo singalese e buddista guadagn\u00f2 terreno, facendo prevalere l'idea che la comunit\u00e0 singalese fosse l'unica difensore dello Sri Lanka, identificato come terra santa del Buddismo. Questi fattori portarono a nefaste conseguenze sulla natura dello stato, della governance e sui rapporti inter-etnici nell'isola.\nStoria.\nIl contesto degli anni Settanta.\nNei primi anni Settanta, il governo di Sirimavo Bandaranaike introdusse la \"politica di standardizzazione\" per porre rimedio al basso numero di singalesi accettati nelle universit\u00e0 del paese. La politica si rivel\u00f2 decisamente discriminatoria nei confronti dei tamil, tanto che uno studente di nome Satiyaseelan form\u00f2 la \"Tamil Manavar Peravai\" (Lega studentesca tamil) per contrastare tale politica. Il gruppo era composto da giovani tamil che invocavano il diritto di avere iscrizioni regolari. Il gruppo, ispirato da un'insurrezione fallita condotta dal partito comunista singalese, fu il primo gruppo ribelle tamil. Il gruppo, composto da una quarantina di giovani, contava gi\u00e0 sulle sue fila Ponnuthurai Sivakumara (successivamente leader del gruppo Sivakumaran), K. Pathmanaba (uno dei fondatori dell'EROS, gruppo militante di studenti ribelli) e Velupillai Prabhakara, all'epoca diciottenne. Nel 1972, Prabhakaran collabor\u00f2 con Chetti Thanabalasingam per formare le Nuove Tigri Tamil (TNT), cedendo a Thanabalasingam la leadership del gruppo. Dopo la sua uccisione, Prabhakaran prese il suo posto. In quel periodo inizi\u00f2 a circolare l'idea di un'insurrezione armata, e nel 1979 si form\u00f2 un'altra organizzazione chiamata Organizzazione Tamil per la liberazione della patria (TELO), che faceva una campagna per la creazione di uno stato tamil. Questi gruppi, insieme ad un'altra preminente figura della lotta armata, Ponnuthurai Sivakumaran, furono coinvolti in una serie di operazioni mordi e fuggi contro politici pro-governativi, poliziotti e amministratori civili, tra cui il lancio di bombe contro la residenza e l'auto del sindaco di Jaffna, Alfred Duraiyappah, attacchi dinamitardi e rapine. L'incidente della Conferenza Tamil del 1974 suscit\u00f2 la rabbia di questi gruppi, che decisero di vendicarsi sul sindaco, uccidendolo.\nLa fondazione e l'ascesa al potere.\nLe Tigri Tamil furono fondate il 5 maggio 1976, come successori delle Nuove Tigri Tamil. Uma Maheswaran divenne il suo leader, e Prabhakaran il suo comandante militare. Un comitato di cinque membri fu realizzato. Fu affermato che Prabhakaran avesse l'intenzione di \"rimodernare le vecchie Tigri, per trasformarle in una forza da combattimento d'\u00e9lite, spietatamente efficienti e altamente professionali\". Prabhakaran tenne bassi i numeri degli effettivi, mantenendo al contempo alti standard di addestramento. In questo periodo le Tigri portarono a termine numerosi attacchi di basso profilo contro poliziotti e politici locali.\nIl supporto del TULF.\nIl leader del Fronte Unito per la Liberazione Tamil (TULF) Appapillai Amirthalingam, eletto nel 1977 come capo dell'opposizione del parlamento singalese, inizi\u00f2 a sostenere clandestinamente le Tigri. Amirthalingam pensava di poter esercitare il suo controllo sui gruppi ribelli tamil, e che ci\u00f2 avrebbe rafforzato la sua posizione politica e la pressione posta sul governo per garantire un'autonomia politica ai tamil. Per questo motivo invi\u00f2 lettere di referenze alle Tigri e ad altri gruppi di insorti, per permettere loro di raccogliere fondi. Sia Uma Maheswaran (ex geometra) sia Urmila Kandiah, primo membro femminile delle Tigri, furono membri importanti dell'ala giovanile del TULF. Maheswaran era segretario del Forum Giovanile Tamil TULF, mentre Amirthalingam present\u00f2 Prabhakaran a N. S. Krishnan, che pi\u00f9 tardi divenne il primo rappresentante internazionale delle Tigre. Fu Krishnan che present\u00f2 Prabhakaran ad Anton Balasingham, che in seguito divenne stratega politico capo e capo negoziatore delle Tigri.\nNel 1980, il governo di Junius Richard Jayewardene accett\u00f2 le richieste del TULF di decentrare i poteri governativi tramite l'istituzione del Consiglio per lo Sviluppo dei Distretti. A quel tempo, sia le Tigri che gli altri gruppi di insorti ambivano alla creazione di uno stato separato, nutrendo poche speranze in qualsiasi risoluzione politica. Sia il TULF che gli altri partiti politici tamil vennero costantemente marginalizzati dai gruppi ribelli emergenti come maggiore forza politica nel nord. Durante quel periodo, numerosi gruppi ribelli iniziarono le proprie attivit\u00e0 nell'area, come ad esempio l'EROS (1975), il TELO (1979), PLOTE (1980), EPRLF (1980) e TELA (1982). Le Tigri ordinarono ai civili residenti nell'area di boicottare le elezioni governative locali del 1983, cosa che il TULF contest\u00f2. L'affluenza alle urne raggiunse la quota di circa il 10%. A seguito di ci\u00f2, i partiti politici tamil divennero incapaci di rappresentare il proprio popolo, e la rappresentanza pass\u00f2 in mano ai gruppi ribelli.\nL'attacco di Thirunelveli del 1983.\nLe Tigri portarono a termine il loro primo incisivo attacco il 23 luglio 1983, quando tesero un'imboscata alla pattuglia Four Four Bravo dell'esercito singalese, nelle vicinanze di Thirunelveli. Trenta soldati furono uccisi nell'attacco, che port\u00f2 ad un periodo di persecuzioni della popolazione singalese nei confronti delle minoranze tamil. Tali eventi, che durarono una settimana e videro fra i 400 e i morti fra i tamil, furono soprannominati Luglio Nero. Si sospett\u00f2 inoltre che il pogrom fosse stato pianificato o quanto meno incoraggiato dal governo singalese, essendo in quel periodo molto forte l'odio etnico nei confronti dei tamil.\nMolti giovani tamil, indignanti dalla situazione, si unirono ai gruppi militanti, per combattere il governo singalese.\nIl supporto indiano.\nIn risposta ad alcuni fattori geopolitici, dall'agosto 1983 al maggio 1997, l'India, tramite la sua agenzia d'intelligence Research and Analysis Wing (RAW) forn\u00ec armi, addestramento e supporto finanziario a sei gruppi ribelli, tra cui le Tigri. Durante quel periodo, 32 campi di addestramento furono messi in piedi in India. In quei campi furono addestrati 459 guerriglieri, tra cui 90 donne. Questi guerriglieri furono divisi in dieci gruppi, ognuno dei quali addestrato in un diverso campo.\nNell'aprile del 1984, le Tigri si unirono formalmente in un fronte militare comune, il Fronte Nazionale di Liberazione per la Patria (ENLF), formato dalle Tigri, la Tamil Eelam Liberation Organization (TELO), la Eelam Revolutionary Organisation of Students (EROS), la People's Liberation Organisation of Tamil Eelam (PLOTE) e il Eelam People's Revolutionary Liberation Front (EPRLF).\nScontri con altri gruppi di insorti.\nLa TELO tuttavia, non aveva un leader carismatico come le Tigri, e cos\u00ec la crescita dell'organizzazione non fu coperta da una forte ideologia, come invece avvenne per le Tigri. I ribelli della TELO venivano visti pi\u00f9 come bulli che come ribelli. Il leader del gruppo, Sri Sabaratnam, dipendeva fortemente dal supporto dell'India, e voleva imporre tale visione anche al resto del fronte, a differenza delle Tigri. Inoltre, la TELO non possedeva armi moderne come quelle in dotazione delle Tigri. L'astio fra i due gruppi si esacerb\u00f2 non solo per la visione pro-India, ma anche per l'acquisizione di una quota maggiore di gran lunga dei contributi finanziari provenienti dai tamil singalesi espatriati, nonostante le Tigri fossero il gruppo pi\u00f9 attivo ed efficace all'interno del fronte.\nIl dissenso crebbe a tal punto che la TELO si disgreg\u00f2 in piccole fazioni, e le Tigri accusarono le posizioni del gruppo sull'India, affermando che il paese stava solo agendo nel suo interesse. Le Tigri quindi uscirono dal fronte nel 1986. Subito dopo, nei mesi successivi ci furono scontri fra le Tigri e i membri della TELO. Lo scontro si concluse a favore delle Tigri, che riuscirono ad uccidere l'intera leadership del gruppo, pi\u00f9 altri 400 militanti, e ad espellere il gruppo dalla penisola di Jaffna. Tutti i combattenti rimasti si unirono alle Tigri di stanza a Jaffna e a Madras, dove il gruppo aveva il proprio quartier generale. Eliminati la TELO e l'EPRLF, l'altra ventina di gruppi rimanenti furono assorbiti all'interno delle Tigri, rendendo Jaffna una citt\u00e0 dominata dal gruppo\nIl gruppo ebbe il sostegno della popolazione Tamil. Nel 1987, le Tigri crearono le Tigri Nere, un'unit\u00e0 speciale con il compito di portare a termine attacchi suicidi contro obiettivi politici, militari ed economici, e che lanci\u00f2 il suo primo attacco suicida contro un campo militare singalese, uccidendo 40 soldati.\nIl periodo dell'IPKF.\nNel luglio 1987, l'India, messa di fronte alla rabbia crescente delle proprie comunit\u00e0 tamil, e delle ondate di rifugiati tamil provenienti dallo Sri Lanka, per la prima volta intervenne direttamente nel conflitto, inizialmente a sostegno delle Tigri, paracadutando scorte di viveri sopra la citt\u00e0 di Jaffna, assediata dalle forze governative. Dopo alcune negoziazioni con il governo di Colombo, l'India e lo Sri Lanka siglarono l'Accordo Indo-Singalese. L'accordo prevedeva un aumento dell'autonomia regionale delle regioni del nord a maggioranza tamil, il ritiro dell'esercito, il controllo del consiglio regionale lasciato all'Eelam People's Revolutionary Liberation Front (EPRLF) e una richiesta di disarmo e resa rivolta a tutti i gruppi militanti. L'India invi\u00f2 una sua forza di pace, la Indian Peace Keeping Force (IPKF) in Sri Lanka per imporre il disarmo e per sorvegliare il consiglio regionale.\nLa guerra contro l'IPKF.\nAnche se le organizzazioni militanti non ebbero voce nella stipulazione dell'accordo, molti gruppi, inclusi l'EPRLF, la TELO, l'EROS, e il PLOTE, lo accettarono. Le Tigri inizialmente lo accettarono con riluttanza, ma successivamente lo rifiutarono, perch\u00e9 in disaccordo con la scelta del candidato politico scelto dalla EPRLF che sarebbe emerso a guida della provincia nordorientale. Le Tigri nominarono tre candidati alternativi per la carica, ma l'India rifiut\u00f2 l'offerta. A questo punto le Tigri rifiutarono di consegnare le armi, e dopo tre mesi di tensione, il 7 ottobre 1987 il gruppo dichiar\u00f2 guerra all'IPKF.\nLe Tigri ingaggiarono un conflitto militare con l'esercito indiano, lanciando il loro primo attacco contro un camion di rifornimenti l'8 ottobre, uccidendo cinque commandos dopo averli inseriti in una serie di gomme e aver dato loro fuoco. Il governo dell'India dichiar\u00f2 che l'IPKF doveva disarmare le Tigri con la forza. L'esercito indiano lanci\u00f2 un'offensiva contro le Tigri, il tutto dentro una campagna militare chiamata \"Operazione Pawan\", con l'obiettivo di ottenere il controllo della penisola di Jaffna. La spietatezza della campagna, e le operazioni contro le Tigri, resero estremamente impopolare l'esercito fra molti tamil dello Sri Lanka\nIl supporto governativo di Premadasa.\nL'intervento indiano risultava impopolare anche fra la maggioranza singalese. Quando, nel 1988, fu eletto il Primo ministro Ranasinghe Premadasa, quest'ultimo chiese all'India di ritirare la propria forza di pace, e un anno dopo inizi\u00f2 dei negoziati con le Tigri. Il presidente inoltre ordin\u00f2 all'esercito di consegnare clandestinamente armi alle Tigri e alla sua organizzazione delegata, la Tamil National Army (TNA) per combattere l'IPKF. Queste partite includevano RPG, mortai, fucili automatici, munizioni e strumenti di comunicazione. Inoltre, furono trasferiti milioni di dollari alle Tigri.\nIl periodo successivo all'IPKF.\nGli ultimi membri della forza di pace indiana, che al culmine delle operazioni vantava unit\u00e0 fra i suoi effettivi, lasci\u00f2 il paese nel marzo del 1990, su richiesta dell'allora Presidente Premadasa. Le Tigri a quel punto avevano acconsentito a cessare il fuoco, stipulato un anno prima, ma la violenza avvamp\u00f2 quasi subito dopo, quando un gruppo di tamil dissidenti dichiar\u00f2 unilateralmente l\u2019indipendenza della propria terra e uccise 600 poliziotti durante un attentato terroristico nella Provincia Orientale. Da allora il governo dello Sri Lanka ha continuato a oscillare tra soluzioni politiche e offensive militari che non sono riuscite a fermare i massacri e il terrorismo. Rajiv Gandhi venne trucidato da un attentatore suicida tamil nel 1991 e a Premadasa tocc\u00f2 la stessa sorte nel 1993.\nGli scontri continuarono per tutti gli anni Novanta. Ci fu un breve cessate il fuoco a seguito dell'elezione di Chandrika Kumaratunga come Presidente dello Sri Lanka e della ripresa dei colloqui di pace, ma i combattimenti ripresero subito dopo che le Tigri affondarono due navi della Marina singalese nell'aprile del 1995. Nelle operazioni militari successive a questo evento, l'esercito singalese riconquist\u00f2 la penisola di Jaffna, e nei successivi tre anni i militari ripresero il controllo di vaste aree del nord del paese, inclusa la regione di Vanni, la citt\u00e0 di Kilinochchi e ad altri piccoli centri urbani, scacciando dalle citt\u00e0 tanto le Tigri quanto la popolazione tamil. Le iniziative del governo volte a calmare la popolazione tamil furono accolte relativamente bene e le Tigri parevano sconfitte; a questo punto lo Sri Lanka sembrava avviarsi verso una pace duratura. Tuttavia, dal 1998 le Tigri riacquistarono il controllo di queste aree, e l'offensiva culmin\u00f2 con la cattura del \"Passo dell'Elefante\", un complesso militare di enorme valore strategico, situato all'ingresso della penisola di Jaffa.\nAll'interno delle Tigri, Mahattaya, una volta vice capo delle Tigri, fu accusato di tradimento e ucciso nel 1994. Le accuse rivoltegli implicavano la sua collaborazione con l'intelligence indiana per rimuovere Prabhakaran dalla leadership del gruppo.\nNel mese di ottobre 2000 il massacro di 26 prigionieri disarmati tamil da parte di una folla di singalesi nella cittadina di Bandarawela mise in evidenza la mancanza di unit\u00e0 tra i combattenti, provocando violente dimostrazioni e attacchi che coinvolsero nel conflitto anche la regione centrale, fino ad allora relativamente tranquilla. Con le elezioni del dicembre 2001, Ranil Wickramasinghe, leader del partito di opposizione United Front Party, divenne Primo Ministro e avvi\u00f2 un processo di pacificazione con la guerriglia tamil. In un fronte comune con l'United National Party cerc\u00f2 di risolvere i problemi alla radice- grave inflazione, alto tasso di disoccupazione, povert\u00e0 di infrastrutture e, naturalmente, i 18 anni di guerra civile. Entrambe le parti si preoccuparono di intessere un processo di pace con le Tigri, che nel frattempo erano state dichiarate gruppo terroristico dalla Norvegia.\nIl cessate il fuoco del 2002.\nNel 2002, le Tigri abbandonarono l'idea di formare uno stato separato, chiedendo invece una qualche forma di autonomia regionale. L'elezione di Wickramasinghe aveva causato l'instaurazione di un cessate il fuoco unilaterale da parte delle Tigri. Il governo accett\u00f2 la proposta, e nel marzo del 2002 fu ratificato il cessate il fuoco, la famosa Dichiarazione di Oslo del dicembre 2002, nella quale il governo dello Sri Lanka e le Tigri decisero di cercare una soluzione basata su un assetto federale nell'ambito di uno Sri Lanka unito.\nCome parte dell'accordo, le Norvegia e altri Paesi scandinavi si accordarono di monitorare il cessate il fuoco durante la Missione internazionale di monitoraggio nello Sri Lanka.Il governo singalese e le Tigri tennero sei colloqui di pace, che per\u00f2 vennero sospesi nel 2003 dopo che le Tigri abbandonarono i tavoli di discussione, dichiarando la presenza di \"questioni critiche relative al processo di pace in corso\". Nel 2003 le Tigri proposero un'autorit\u00e0 autogovernante ad interim (ISGA). Questo gesto fu approvata dalla comunit\u00e0 internazionale, ma respinta dal presidente singalese. In risposta, il gruppo boicott\u00f2 le elezioni presidenziali del dicembre 2005. Anche se i militanti dichiararono che la popolazione sotto il proprio controllo era libera di votare, si sospett\u00f2 che in realt\u00e0 usarono intimidazioni e minacce per impedire alla popolazione il voto. Gli Stati Uniti condannarono il gesto.\nIl nuovo governo singalese, dopo aver preso il potere nel 2006, chiese di abrogare l'accordo sul cessate il fuoco, affermando che il conflitto etnico avrebbe potuto avere solo una soluzione militare, e l'unico modo per raggiungere tale soluzione era eliminare le Tigri. Ulteriori colloqui di pace erano stati preparati per l'8 e il 9 giugno ad Oslo, ma furono cancellati quando le Tigri rifiutarono di incontrarsi direttamente con la delegazione governativa, accusando il governo di non permettere un passaggio sicuro ai propri delegati per raggiungere la sede delle trattative. Il mediatore norvegese Erik Solheim comment\u00f2 la scelta sostenendo che le Tigri avrebbero dovuto assumersi la responsabilit\u00e0 diretta del fallimento dei colloqui. L'astio fra governo e Tigri aument\u00f2, risultando in numerose violazioni del cessate il fuoco da entrambi i lati nello stesso anno. Durante gli ultimi mesi del 2006 vi furono centinaia di attacchi suicidi, scontri armati e incursioni aeree. Fra il febbraio 2002 e maggio 2007, la Missione di monitoraggio in Sri Lanka document\u00f2 violazioni del cessate il fuoco da parte delle Tigri, contro le 351 da parte delle forze di sicurezza governative. Lo scontro militare continu\u00f2 per tutto il 2007 e il 2008. A gennaio 2008, il governo usc\u00ec ufficialmente dall'accordo per il cessate il fuoco.\nDissenso interno.\nNel pi\u00f9 significativo atto di dissenso interno all'organizzazione, il comandante veterano Vinayagamoorthi Muralitharan, chiamato anche \"Colonnello Karuna\", abbandon\u00f2 i ranghi delle Tigri nel marzo 2004, e form\u00f2 la propria organizzazione: la TamilEela Makkal Viduthalai Pulikal (in seguito rinominata Tamil Makkal Viduthalai Pulikal) accusando i comandanti delle Tigri del nord di trascurare i bisogni dei Tamil dell'est. La leadership delle Tigri rispose accusandolo di aver malgestito i fondi a propria disposizione e criticando il suo comportamento personale. Il comandante tent\u00f2 di prendere il controllo delle provincie orientali sotto il giogo delle Tigri, e ci\u00f2 scaten\u00f2 scontri fra le Tigri e iL TMVP. Le Tigri erano sospettose di questa nuova formazione, pensando che fosse supportata dal governo. I sospetti si rivelarono fondati: la Missione di monitoraggio in Sri Lanka corrobor\u00f2 che il parlamentare singalese Seyed Ali Zahir Moulana aveva giocato un ruolo chiave nel favorire la defezione del Colonnello Karuna in favore del governo.\nLa sconfitta militare.\nNel 2005 Mahinda Rajapaksa fu eletto presidente dello Sri Lanka. Dopo un breve periodo di negoziati, le Tigri si tirarono fuori dai colloqui di pace per un tempo indefinito. Episodi sporadici di violenza ripresero per i successivi due anni. Le Tigri, il 25 aprile 2006, cercarono di uccidere il generale singalese Sarath Fonseka. Dopo il tentato omicidio, l'Unione Europea qualific\u00f2 le Tigri come un'organizzazione terroristica. Un'ulteriore crisi nacque in seguito ad un atto di sabotaggio delle Tigri. Il 21 luglio 2006, i terroristi chiusero le paratie del bacino idrico di Mavil Oya, tagliando i rifornimenti idrici a villaggi localizzati nelle regioni sotto il controllo governativo. A seguito dell'atto, il governo affront\u00f2 uno scontro a larga scala, che si trasform\u00f2 in guerra aperta nell'agosto dello stesso anno.\nDopo la rottura dei colloqui di pace nel 2006, l'esercito singalese lanci\u00f2 una massiccia offensiva contro le Tigri, che risult\u00f2 nella sconfitta militare dell'organizzazione e nel ritorno di tutto il paese sotto il controllo governativo. Nel giro in poche settimane infatti, le Tigri si videro ridurre la propria zona d'influenza, oltre a subire la cattura e l'uccisione di migliaia di propri combattenti. Nel maggio dello stesso anno, per la prima volta in 25 anni di guerra civile, l'esercito dello Sri Lanka riusc\u00ec confinare i guerriglieri in appena un chilometro quadrato.\nIl presidente Mahinda Rajapaksa dichiar\u00f2 la vittoria sopra le Tigri il 16 maggio 2009. Il giorno dopo le Tigri Tamil si arrendono definitivamente con un comunicato sul proprio sito internet, accusando il governo dello Sri Lanka di aver commesso un eccidio contro la loro popolazione. Il leader delle Tigri, Prabhakaran, fu ucciso dalle forze di sicurezza due giorno dopo, mentre cercava di fuggire all'assedio dell'esercito. Qualche settimana dopo, i leader sopravvissuti delle Tigri Tamil dichiararono il proseguimento della loro lotta per la costituzione di uno stato Tamil indipendente attraverso la politica, annunciando la formazione di un governo e di un gruppo dirigente che dovr\u00e0 decidere le future azioni dell'organizzazione. Selvarasa Pathmanathan prese il posto di Prabhakaran alla guida del gruppo, ma nell'agosto dello stesso anno fu arrestato in Malesia ed estradato in Sri Lanka.\nI gruppi di attivisti dei diritti umani criticarono la natura della vittoria, basata anche sul trattamento riservato ai civili tamil, rinchiusi in campi di concentramento senza poter avere accesso all'esterno, e vittime di attacchi indiscriminati dell'esercito singalese durante le operazioni militari.\nSconfitta ad est.\nL'offensiva part\u00ec dalla regione orientale dell'isola. L'esercito singalese riprese il controllo del canale idrico Mavil Aru il 15 agosto 2006. In maniera sistematica, i militari riuscirono a riconquistare anche le citt\u00e0 di Sampur, Vakarai, Kanjikudichchi Aru and Batticaloa. Successivamente, l'11 agosto 2007 l'esercito cattur\u00f2 Thoppigala, una roccaforte delle Tigri nella Provincia Orientale.\nSconfitta nel nord.\nScontri sporadici erano in corso da mesi nella regione settentrionale, ma dopo settembre 2007 l'intensit\u00e0 aument\u00f2. Gradualmente, le linee difensive delle Tigri iniziarono a cedere. L'avanzata militare confin\u00f2 rapidamente le Tigri in un'area sempre pi\u00f9 piccola a nord. Il 2 novembre, un comandante del gruppo, S. P. Thamilselvan, fu ucciso in un attacco aereo. Il 2 gennaio 2008, il governo abbandon\u00f2 ufficialmente l'accordo sul cessate il fuoco. Alla data del 2 agosto 2008, le Tigri avevano perso il distretto di Mannar, seguito dalla caduta della citt\u00e0 di Vellankulam. Le truppe singalesi continiuarono l'avanzata riconquistando le citt\u00e0 di Pooneryn e Mankulam negli ultimi mesi dell'anno.\nIl 2 gennaio 2009, il presidente Rajapaksa annunci\u00f2 che l'esercito aveva liberato Kilinochchi, la citt\u00e0 che da pi\u00f9 di un decennio serviva come capitale amministrativa de facto delle Tigri. Lo stesso giorno, il presidente invit\u00f2 il gruppo ad arrendersi. Fu affermato che la perdita di Kilinochchi aveva causato danni sostanziali al prestigio del gruppo, che quest'ultimo era ormai in procinto di collassare sotto la pressione militare su pi\u00f9 fronti. L'8 gennaio, le Tigri abbandonarono le proprie posizioni sulla penisola di Jaffna, per tentare un'ultima resistenza nelle giungle circostanti la citt\u00e0 di Mullaitivu, la loro ultima base operativa. La penisola fu catturata dall'esercito il 14 gennaio. Il 25 gennaio, le truppe governative \"catturarono completamente\" la citt\u00e0 di Mullaitivu, conquistando cos\u00ec l'ultima roccaforte delle Tigri.\nIl presidente Rajapaksa dichiar\u00f2 la vittoria sopra le Tigri il 16 maggio 2009, dopo 26 anni di conflitto. I ribelli si offrirono di consegnare le armi in cambio della propria incolumit\u00e0. Il 17 maggio, il capo del dipartimento per le relazioni estere delle Tigri, Selvarasa Pathmanathan, ammise la sconfitta, affermando in una email che \"questa battaglia ha raggiunto la sua amara fine.\"\nLe conseguenze.\nCon la fine delle ostilit\u00e0, 11.664 membri delle Tigri, inclusi 595 bambini soldato, si arresero all'esercito singalese. Circa 150 elementi radicalizzati e quadri di medio livello fuggirono in India. Il governo intraprese un percorso per riabilitare i membri arresi, sotto il Piano d'Azione Nazionale per il Reintegro degli Ex combattenti. Allo stesso tempo, furono raccolte e consegnate agli organi internazionali a difesa dei diritti umani le accuse di torture, stupri e omicidi prepretati dalle Tigri. Le persone arrese furono divise in tre gruppi; i combattenti radicalizzati, i non combattenti, e coloro che erano stati reclutati contro la propria volont\u00e0 (inclusi i bambini soldati). Furono creati ventiquattro centri di riabilitazione a Jaffna, Batticaloa, e Vavuniya. Fra gli elementi catturati, circa 700 erano radicalizzati. Alcuni di questi ultimi furono integrati nei servizi di intelligence singalesi per rintracciare gli elementi fuggiti della rete interna ed esterna delle Tigri. Nell'agosto 2011, il governo aveva rilasciato pi\u00f9 di persone, continuando a trattenerne .\nProsieguo delle operazioni.\nDopo la morte del leader delle Tigri Prabhakaran, e dei molti dei membri pi\u00f9 importanti dell'organizzazione, il leader Selvarasa Pathmanathan, rimase l'ultimo dei fondatori originari del gruppo. L'uomo assunse il comando del gruppo il 21 luglio 2009. Quindici giorni dopo, unit\u00e0 dell'intelligence militare singalese, in collaborazione con le autorit\u00e0 locali, catturarono Pathmanathan presso il Tune Hotel, nel centro di Kuala Lumpur, Malesia. Il ministro della difesa singalese, dopo la cattura, accus\u00f2 diversi leader di organizzazioni di rappresentanza dei Tamil all'estero e un ufficiale veterano dell'intelligence di cercare di riportare in vita l'organizzazione all'interno della diaspora Tamil. Successivamente, l'11 maggio, uno dei leader accusati, Perinpanayagam Sivaparan, fu arrestato e rilasciato sotto cauzione in Norvegia, per aver promosso la causa della lotta armata contro lo Sri Lanka, in attesa di ulteriori indagini.\nGoverno.\nDurante i suoi anni di attivit\u00e0, le Tigri avevano istituito e amministrato uno stato di fatto sotto il suo controllo, chiamato Tamil Eelam con Kilinochchi come capitale amministrativa, e aveva gestito un governo nel suo territorio, fornendo funzioni statali come tribunali, forze di polizia, un'organizzazione per i diritti umani e un consiglio di assistenza umanitaria, un comitato sanitario e un consiglio scolastico. Gestiva una banca (Bank of Tamil Eelam), una stazione radio (Voce delle Tigri) e una stazione televisiva (Televisione Nazionale del Tamil Eelam). Nelle aree controllate dalla Tigri, le donne riportavano livelli pi\u00f9 bassi di violenza domestica poich\u00e9 il gruppo aveva \"un sistema di giustizia di fatto per far fronte alla violenza domestica\".\nNel 2003, le Tigri presentato una proposta per istituire un'Autorit\u00e0 Autonoma ad interim negli 8 distretti del Nord e dell'Est che controllava. All'autorit\u00e0 sarebbero stati affidati poteri statali quali il diritto di imporre la legge, la riscossione delle tasse la supervisione del processo di riabilitazione fino a quando non fosse stata raggiunta una soluzione favorevole dopo la quale si sarebbero tenute delle elezioni. L'Autorit\u00e0 sarebbe stata composta da membri a rappresentanza delle Tigri, del governo singalese e della comunit\u00e0 musulmana. Secondo la proposta, questa amministrazione intendeva essere laica con l'accento principale sul divieto di discriminazione e protezione di tutte le comunit\u00e0.\nPercezione locale e supporto.\nA causa delle sue vittorie militari, delle sue politiche, dell'appello all'autodeterminazione nazionale e alla presenza di una piattaforma nazionalista Tamil costruttiva, le Tigri furono sostenute da gran parte della comunit\u00e0 Tamil. Secondo la sezione di Jaffna dell'organizzazione \"Professori Universitari per i Diritti Umani\", le Tigri \"con una combinazione di terrore interno e stretta ideologia nazionalista, riuscirono ad atomizzare la comunit\u00e0. Non solo portarono via il diritto di opporsi, ma anche quello di valutare, come comunit\u00e0, la strada che si stava percorrendo. Questo diede l'illusione che tutta la societ\u00e0 sostenesse le Tigri.\"\nIdeologia.\nLe Tigri erano una sedicente organizzazione di liberazione nazionale, il cui scopo principale era la costituzione di uno Stato Tamil indipendente. Il nazionalismo Tamil era la base della propria ideologia. Le Tigri furono influenzate dai combattenti per la libert\u00e0 indiani, quali Subhas Chandra Bose. L'organizzazione negava di essere un movimento separatista, rivendicando l'idea di combattere per l'autodeterminazione e il ripristino della sovranit\u00e0 di ci\u00f2 che considerava la propria terra natale. Anche se la maggior parte degli appartenenti al gruppo erano ind\u00f9, l'organizzazione era dichiaratamente laica; la religione non entr\u00f2 mai a far parte della propria base ideologica. Il leader Velupillai Prabhakaran critic\u00f2 fortemente ci\u00f2 che lui considerava caratterisitche oppressive della societ\u00e0 induista Tamil tradizionale, come il sistema delle caste e la disparit\u00e0 di genere. Le Tigri si presentavano dunque come un movimento rivoluzionario in cerca di un cambiamento radicale all'interno della societ\u00e0 Tamil, non solo dell'indipendenza dallo Sri Lanka.\nPerci\u00f2, la sua ideologia invocava l'eliminazione delle discriminazione basate sulla casta di appartenenza e il supporto alla liberazione delle donne. Prabhakaran descrisse la sua filosofia poltiica come un \"socialismo rivoluzionario\", con l'obiettivo di creare una \"societ\u00e0 egalitaria\". Quando fu interrogato sulla politica economica dell'organizzazione, il leader rispose che essa si basava su un'\"economia di libero mercato\". Tuttavia, precis\u00f2 anche che: \"Noi potremo pensare ad una struttura economica appropriata solo quando la questione etnica sar\u00e0 risolta...la forma e la struttura di questo sistema economico che dovr\u00e0 essere istituito potranno essere elaborate solamente quando avremo un insediamento definitivo o uno Stato indipendente.\nLa rete globale.\nLe Tigri avevano sviluppato una vasta rete internazionali di affiliati sin dai tempi di N. S. Krishnan, il primo rappresentante internazionale del gruppo. Negli ultimi anni Settanta, A. Amirthalingam, parlamentare del TULF e leader dell'opposizione, scrisse numerose lettere di referenza per raccogliere fondi da destinare all'organizzazione. Allo stesso tempo, V. N. Navaratnam, membro del comitato esecutivo dell'organizzazione Inter-Parliamentary Union (IPU), present\u00f2 molti espatriati tamil benestanti ed influenti ai capi dei ribelli. Navaratnam present\u00f2 alcuni componenti delle Tigri al Fronte Polisario, un movimento di liberazione nazionale marocchino, in un incontro organizzato ad Oslo. Nel 1978, Amirthalingam, durante un giro del mondo in cui era accompagnato dall'attivista nazionalista S. K. Vaikundavasan, form\u00f2 il World Tamil Coordinating Committee (WTCC); in seguito si scopr\u00ec che questa organizzazione era un prestanome delle Tigri. In seguito a questi contatti, la rete di contatti delle Tigri crebbe costantemente. All'apice della sua potenza, le Tigri avevano 42 offici in tutto il mondo. Questa rete aveva incarichi di propaganda, raccolta fondi, approvvigionamenti militari e trasporti.\nL'organizzazione usava diversi tipi di attivit\u00e0 per le proprie operazioni di propaganda e raccolta fondi, fra semplici prestanome, organizzazioni sotto copertura e simpatitiche. Prima delle tensioni etniche del 1983 non fu mai tentato di finanziare le attivit\u00e0 del gruppo, ma dopo l'esodo di massa di civili tamil in India e altri paesi occidentali causato dal Luglio Nero, ci\u00f2 fu possibile. Con il protrarsi della guerra e la diminuzione delle donazioni volontarie, le Tigri iniziarono a usare l'uso della forza e delle minacce per estorcere denaro. All'apice della potenza il gruppo possedeva fra i 200 e i 300 milioni di dollari. Il network globale dell'organizzazione possedeva numerose attivit\u00e0 imprenditoriali in vari paesi. Queste includevano investimenti in immobili, spedizioni, negozi di alimentari, negozi di oro e gioielli, distributori di benzina, ristoranti, case cinematografiche, organizzazioni di mass media (TV, radio, stampa) e industrie. Aveva anche il controllo di numerose organizzazioni di beneficenza tra cui l'Organizzazione per la riabilitazione dei Tamil, che fu successivamente bandita e i cui fondi furono bloccati dal Ministero del Tesoro degli Stati Uniti nel 2007 per aver finanziare il terrorismo"}
{"id": "886942", "revid": "647919", "url": "https://it.wikipedia.org/wiki?curid=886942", "title": "Congregazione Del Sant'Uffizio", "text": ""}
{"id": "886943", "revid": "1805885", "url": "https://it.wikipedia.org/wiki?curid=886943", "title": "Gerald Levinson", "text": "Al conservatorio ha studiato con George Crumb, Richard Wernick e George Rochberg. Dopo il diploma, soi \u00e8 specializzato in composizione musicale a Parigi da Olivier Messiaen, dal quale ha pure appreso i principi dell'ornitologia.\nFra le sue composizioni vi \u00e8 \"Anahata\", \"Symphony No.2\" e \"Black Magic/White Magic\" (1981) in collaborazione con la moglie, la poetessa Nanine Valen.\nLevinson attualmente svolge l'attivit\u00e0 di compositore indipendente nelle vicinanze di Filadelfia."}
{"id": "886945", "revid": "1610933", "url": "https://it.wikipedia.org/wiki?curid=886945", "title": "Tahr dell'Himalaya", "text": ""}
{"id": "886946", "revid": "1610933", "url": "https://it.wikipedia.org/wiki?curid=886946", "title": "Tar dell'Himalaya", "text": ""}
{"id": "886947", "revid": "726373", "url": "https://it.wikipedia.org/wiki?curid=886947", "title": "S\u00f6kkm\u00edmir", "text": "S\u00f6kkm\u00edmir o S\u00f8kkm\u00edmir \u00e8 un oscuro personaggio della mitologia norrena citato solo in due fonti letterarie islandesi e generalmente interpretato dai mitografi come un imprecisato - ma probabilmente ben conosciuto dagli autori altomedievali - gigante (vedi J\u01ebtunn). Alcuni mitografi si sono spinti ad identificarlo con il gigante M\u00edmir (Branston, 1955) o il nano D\u00farnis (Rydberg, 1886-1889).\nFonti.\nS\u00f6kkm\u00edmir compare, innanzitutto, nella strofa 50 del Gr\u00edmnism\u00e1l (\"Il lamento di Gr\u00edmnir\"), un poema epico facente parte dell'Edda poetica in cui viene indicato come un gigante (\"i\u00f6tun\") ucciso da Odino. \n\"Svidhurr\" e \"Svidhrir\" sono, infatti, due dei molti epiteti di Odino, il quale presentatosi sotto le mentite spoglie del viandante \"Gr\u00edmnir\" alla corte del re \"Geirr\u00f8\u00f0r\" sta qui rivelando la sua vera natura declamando le imprese e i nomi con cui \u00e8 conosciuto.\nLa seconda occorrenza si trova nella strofa 2 dell'Ynglingatal, un poema scaldico (di controversa datazione e attribuzione) sull'origine dei monarchi norvegesi dalla semileggendaria stirpe reale svedese degli \"Yngling\", contenuto nella Ynglinga saga (vedi Heimskringla) di Snorri Sturluson. \nSnorri, in Yngliga saga 11-12, spiega in questo modo il poema: Sveig\u00f0ir (\"Swedge\") era uno dei primi sovrani di Svezia ed aveva fatto giuramento di trovare il Go\u00f0heimr e di incontrare Odino. Per tale ragione aveva girato il mondo arrivando fino in Turchia, ma senza esito. Durante uno dei suoi viaggi, giunto nella Svezia orientale, Sveig\u00f0ir arriv\u00f2 in una tenuta chiamata \"Steinn\", dove vi era una pietra grande come una casa. A sera, ritornando negli alloggiamenti, Sveig\u00f0ir si volse verso la pietra e l\u00e0 vide, seduto sotto il sasso, un nano. \"\u00abIl nano chiam\u00f2 Sveig\u00f0ir invitandolo a entrare se voleva incontrare Odino. Sveig\u00f0ir balz\u00f2 dentro la pietra ma questa si chiuse dietro di lui e Sveig\u00f0ir non torn\u00f2 indietro mai pi\u00f9.\u00bb\"\nIl riferimento a S\u00f6kkm\u00edmir (\"\u00abla sala di quelli di S\u00f6km\u00edmir\u00bb\") appare indicare una luminosa (\"bjartr\") residenza sotterranea (\"salr\") abitata da giganti (\"j\u00f6tunbygg\u00f0r\")."}
{"id": "886948", "revid": "599013", "url": "https://it.wikipedia.org/wiki?curid=886948", "title": "L'ammiratore segreto", "text": ""}
{"id": "886950", "revid": "729019", "url": "https://it.wikipedia.org/wiki?curid=886950", "title": "Matteo Prandone", "text": "Biografia.\nMatteo Prandone era un nobile piacentino, diventato \"civis astensis\" (cittadino astense) in seguito ai servigi che aveva prestato alla citt\u00e0. Egli aveva la propria abitazione nel Borgo di San Rocco.\nDurante l'assedio della citt\u00e0 di Asti del 1526, insieme ai capitani \"Paolo Bolla\", \"Ambrogio Schelino\", \"Antonio Sarrone \", ne coordin\u00f2 la difesa.\nDopo otto giorni di cannoneggiamenti sulla citt\u00e0 da parte delle truppe spagnole del mercenario Fabrizio Maramaldo, gli astigiani, animati dal Prandone, respinsero gli assedianti che tentarono di invadere la citt\u00e0 attraverso una breccia nella zona sud delle mura orientali (quella in corrispondenza del Borgo Santa Maria Nuova).\nDurante gli scontri mor\u00ec il primogenito del capitano astigiano, che per\u00f2 non si perse d'animo, ma alla testa dell'esercit\u00f2 comand\u00f2 la controffensiva che mise in rotta le truppe spagnole.\nProprio mentre dava gli ultimi ordini per la vittoria finale, il Prandone mor\u00ec colpito da una cannonata mentre si trovava sulle mura della citt\u00e0.\nLe onorificenze.\nIl comune di Asti, in premio del generoso sacrificio fatto dal Prandone per la sua citt\u00e0 adottiva, concesse il 18 febbraio 1541, all'unico figlio superstite ed alla sua discendenza l'esenzione da ogni tassa\nQuesto privilegio venne mantenuto negli anni anche quando Asti pass\u00f2 sotto l'egida dei Savoia: sia Emanuele Filiberto di Savoia che Carlo Emanuele I di Savoia, riconfermarono il diritto alla famiglia.\nSolamente con l'estinzione dei discendenti maschi della famiglia Prandone il privilegio cess\u00f2 di esistere, e nulla valsero le rimostranze fatte dall'ultima discendente della famiglia, \"Lucrezia\".\nA Matteo Prandone il comune di Asti ha intitolato una via nel Borgo Santa Maria Nuova."}
{"id": "886951", "revid": "22414", "url": "https://it.wikipedia.org/wiki?curid=886951", "title": "S\u00f8kkm\u00edmir", "text": ""}
{"id": "886956", "revid": "1924342", "url": "https://it.wikipedia.org/wiki?curid=886956", "title": "Disturbed", "text": "I Disturbed (IPA: , ) sono un gruppo musicale statunitense alternative metal formatosi a Chicago nel 1994 come Brawl dal chitarrista Dan Donegan, dal batterista Mike Wengren, dal bassista Steve Kmak e dal cantante Erich Awalt; solamente nel 1997, con l'arrivo del nuovo cantante David Draiman, cambiarono nome in Disturbed. Nel 2004 Kmak venne licenziato e al suo posto venne scelto John Moyer, ex membro dei The Union Underground.\nAll'inizio della loro carriera proponevano uno stile vicino al nu metal, con chiare influenze di gruppi come Korn, Metallica, Tool, Faith No More e Deftones. Tuttavia nelle pubblicazioni pi\u00f9 recenti il sound della band si \u00e8 avvicinato sempre di pi\u00f9 al solo alternative metal.\nDebuttarono nel 2000 con l'album \"The Sickness\", il quale ottenne un immediato successo vendendo 500.000 copie nei cinque mesi successivi alla data di pubblicazione; nel 2008 venne premiato con il quarto disco di platino, avendo venduto nei soli Stati Uniti oltre 4 milioni di copie certificate. A cominciare da \"Believe\", il secondo lavoro del 2002, riuscirono a realizzare consecutivamente cinque album che toccarono la posizione numero uno della classifica Billboard 200. Nel 2009 hanno ottenuto una nomination ai Grammy Award nella categoria \"miglior interpretazione hard rock\" per la canzone \"Inside the Fire\".\nNel luglio 2011 il cantante David Draiman dichiar\u00f2 che la band non avrebbe preso parte ad alcun tour nel 2012 e che si sarebbero presi una pausa per un tempo indefinito. Nel giugno 2015 decisero di tornare, presentando sul sito ufficiale l'album \"Immortalized\", che sarebbe stato pubblicato nell'agosto dello stesso anno. Complessivamente nella loro carriera, i Disturbed hanno venduto oltre 14 milioni di dischi in tutto il mondo, diventando uno dei gruppi con maggiore incasso negli ultimi anni nella scena heavy metal.\nStoria del gruppo.\nLe origini (1994-1997).\nIl gruppo, prima che si unisse il cantante e frontman David Draiman, era conosciuto come Brawl ed era composto dal vocalista Erich Awalt, dal chitarrista Dan Donegan, dal batterista Mike Wengren e dal bassista Steve \"Fuzz\" Kmak. Donegan ha affermato che originariamente il nome della band fosse Crawl, ma fu cambiato poich\u00e9 era gi\u00e0 in uso da parte di un altro gruppo musicale.\nAwalt lasci\u00f2 il complesso nel 1996, dopo l'incisione di un nastro di demo, dunque gli altri tre membri cominciarono la ricerca di un cantante; esposero un annuncio su un \"magazine\" musicale di Chicago, in Illinois, chiamato \"Illinois Entertainer\". Draiman rispose all'annuncio nel febbraio del 1997, dopo essere andato ad altre venti audizioni quel mese. Alla richiesta di quale cover volesse provare, rispose che non voleva fare nessuna cover, ma di cominciare con qualcosa di originale. Il chitarrista Dan Donegan comment\u00f2 cos\u00ec l'ingresso del cantante nella band:\nEd inoltre aggiunse, riguardo alle doti vocali di Draiman:\nIl batterista Wengren e il nuovo cantante si relazionarono immediatamente. Draiman, dopo essersi unito alla band, propose di rinominarla in Disturbed, ritenendo Brawl un nome \u00abridicolo\u00bb. Quando gli venne chiesto in un'intervista perch\u00e9 sugger\u00ec di nominarla in quel modo, disse che era il nome per un gruppo musicale che contemplava da anni, in quanto sembrava simboleggiare semplicemente tutto ci\u00f2 che stavano provando in quel momento: \u00abIl livello di conformit\u00e0 a cui la gente \u00e8 costretta a stare ci inquietava e stavamo solo provando a spingerci ai limiti e il nome in qualche modo aveva senso.\u00bb\nNel maggio del 1997, ovvero tre mesi dopo l'unione del gruppo, i Disturbed ottennero la possibilit\u00e0 di esibirsi per la prima volta in un locale di Burbank, vicino a Chicago, chiamato Champs. Dato il crescente successo riscontrato tra il pubblico, il gestore del locale li fece esibire sempre pi\u00f9 spesso, fino a riempire il locale di spettatori.\n\"The Sickness\" (1998-2001).\nDopo aver rinominato la band e cominciato ad esibirsi nei locali di Chicago, venne creato il logo ufficiale, ovvero un volto stilizzato chiamato \"The Guy\" che successivamente apparve in bianco su sfondo nero sulla copertina di una musicassetta di due tracce. Prima ancora che la demo venisse distribuita il logo divenne molto popolare tra i fan dei Disturbed, tanto da far impressionare gli stessi artisti quando notarono che se lo facevano tatuare oppure lo stampavano sulle carrozzerie o sui finestrini delle proprie auto. Dan Donegan disse al riguardo:\nIl gruppo incise con il produttore Johnny K due musicassette demo composte da tre tracce: la prima composta da \"The Game\", \"Down with the Sickness\" e \"Meaning of Life\" e la seconda contenente \"Want\", \"Stupify\" e \"Droppin' Plates\"; inviarono le demo a varie stazioni radio, etichette discografiche e persone dell'ambiente musicale e ottennero dei primi buoni riscontri.\nNel febbraio 1999 il chitarrista Donegan incontr\u00f2 ad un matrimonio il manager Jeff Battaglia e gli diede una demo; impressionato dalla band, and\u00f2 a sentirli diverse volte al Champs ed infine con il partner Roger Jansen li fece firmare per la loro societ\u00e0, la KMA Management. Inviarono una richiesta di partecipazione al MOBfest, un evento importante nel panorama musicale di Chicago, ma la domanda venne rigettata avendo ricevuto troppe richieste; un mese dopo ricevettero la richiesta dal MOBfest di partecipare ad uno \"showcase\", ovvero un concerto di fronte ad A&amp;R, manager, produttori e altre figure del settore musicale, essendo stati notati da alcune etichette. Al concerto presenzi\u00f2 anche David Andreone, A&amp;R della Warner/Chappell, il quale fu colpito dai Disturbed e di conseguenza li propose a tutte le \"major\"; Berko Weber, A&amp;R della Giant Records, contatt\u00f2 la KMA Management per una demo che fece ascoltare al presidente Irving Azoff, il quale gli disse di fare il possibile per metterli sotto contratto.\nIl 6 agosto 1999, nei camerini del Riviera Theater di Chicago in cui suonarono come band d'apertura ai Ministry, i Disturbed firmarono il loro primo contratto discografico con la Giant Records, la quale cess\u00f2 di esistere nell'aprile del 2001; i Disturbed in seguito firmarono per la Reprise Records che, come la Giant, era un'etichetta sussidiaria della Warner Bros. Records.\nIl 7 marzo 2000 la band pubblic\u00f2 il proprio album di debutto, titolato \"The Sickness\" e prodotto da Johnny K, il quale la lanci\u00f2 nel successo e apport\u00f2 notoriet\u00e0: l'album infatti raggiunse la ventinovesima posizione nella Billboard 200 ed \u00e8 stato certificato 4 volte disco di platino per aver venduto oltre quattro milioni di copie negli Stati Uniti.\nSempre nello stesso anno parteciparono all'annuale edizione dell'Ozzfest; come Draiman ricord\u00f2 in un'intervista, alle 10 del mattino della prima data del festival c'erano solo 15 persone ad ascoltarli, ma durante l'esibizione la folla crebbe fino a circa 3000 persone. Dopo il tour Return of the Rock organizzato dell'emittente televisiva MTV, il bassista Steve Kmak si frattur\u00f2 una caviglia a causa dal crollo di una scala antincendio posta esternamente alla sala prove dei Disturbed a Chicago. Us\u00f2 la scala antincendio per uscire dall'edificio mentre l'ascensore veniva adoperato per muovere il loro equipaggiamento al piano terra. Dopo un'operazione avvenuta con successo, i dottori raccomandarono caldamente a Kmak di saltare il preannunciato tour europeo per evitare altri seri danni al suo piede; comunque riusc\u00ec ad esibirsi con la band l'11 e il 12 gennaio 2001 in due concerti a Chicago. L'infortunio fece perdere al musicista la \"tourn\u00e9e\" europea del gruppo in supporto a Marilyn Manson, compreso una data al Fila Forum di Assago, durante la quale fu rimpiazzato da Marty O'Brien, bassista dei Kilgore e dei Methods of Mayhem. A marzo confermarono la loro presenza al festival olandese Dynamo Open Air, al quale per\u00f2 non parteciparono in quanto venne cancellato il mese successivo, mentre a giugno suonarono per la seconda volta all'Ozzfest; i Disturbed inizialmente avrebbero dovuto esibirsi sul \"second stage\", ma dopo una sola tappa del tour vennero spostati allo stage principale per aver impressionato gli organizzatori dopo essersi esibiti in un'ottima performance davanti a 20.000 spettatori ed aver suscitato una \u00abtravolgente risposta della folla\u00bb. Nel 2006 Draiman raccont\u00f2 la vicenda affermando che vi erano 25.000 persone in un'area pensata per 10.000 e il giorno successivo, durante il loro spettacolo sul \"main stage\", vide alla destra del palco gli Slipknot e Marilyn Manson e sulla sinistra Ozzy Osbourne, che al termine si diresse verso lui dandogli un abbraccio e dicendo di adorarli; secondo il cantante, in quattro edizioni del festival a cui avevano partecipato, non aveva mai visto Osbourne assistere all'intero concerto di un'altra band. Terminato il festival si unirono ai Black Sabbath in agosto per una serie di concerti in citt\u00e0 della East Coast. Il 14 agosto venne pubblicato \"Ozzfest 2001: The Second Millennium\", un album dal vivo di 16 tracce contenente anche \"Fear\" dei Disturbed.\nL'11 febbraio 2001 venne annunciato che la band aveva eseguito una reinterpretazione della canzone \"Midlife Crisis\" per un album di tributo ai Faith No More; tuttavia la reinterpretazione non venne utilizzata. A giugno, assieme ad altri gruppi musicali, come i Pantera, Red Hot Chili Peppers e Korn, contribuirono a raccogliere fondi da destinare alle cure mediche di Chuck Schuldiner, affetto da tumore; i Disturbed, come i Godsmack e Kid Rock, misero all'asta delle maglie da hockey personalizzate.\nNell'estate di quell'anno diedero vita al loro tour, nominato Music as a Weapon; il nome deriva da un verso contenuto nel testo nella canzone \"Droppin' Plates\":\nLa prima edizione, svoltasi tra settembre e ottobre, era composta da 22 date e vi presero parte altre quattro band: i Drowning Pool, gli Adema, gli Stereomud e i Systematic.\n\"M.O.L.\" e \"Believe\" (2002-2003).\nNei primi giorni del 2002 venne reso noto che il processo di scrittura del secondo album in studio sarebbe cominciato a marzo nei Groovemaster Studios di Chicago, ancora con il produttore Johnny K, e che il gruppo avrebbe pubblicato il loro primo DVD nella successiva primavera.\nA marzo la loro canzone \"Glass Shatters\" venne pubblicata nell'album \"WWF Forceable Entry\", in quanto era la musica d'ingresso del wrestler Stone Cold Steve Austin. Lo stesso mese venne pubblicato \"Queen of the Damned (Music from the Motion Picture)\", colonna sonora del film \"La regina dei dannati\", tra cui venne inserita \"Down with the Sickness\" e \"Forsaken\", scritta e prodotta da Jonathan Davis dei Korn, di cui Draiman registr\u00f2 le parti vocali.\nAd aprile venne svelata la lista tracce del secondo album, titolato \"Believe\"; Draiman, sulla scelta di rimanere con lo stesso produttore di \"The Sickness\", disse in un'intervista pubblicata sul magazine \"Rolling Stone\":\nSempre secondo Draiman, nell'album sono presenti \u00abcerte canzoni molto pi\u00f9 aggressive, [ma] ci sono anche numerose parti vocali calme, e questo crea un contrasto maggiore\u00bb. Del periodo delle registrazioni di \"Believe\" il batterista Mike Wengren disse di ricordarsi ben poco, essendo stato un brutto momento per lui e a causa di ci\u00f2 fece uso di alcol per affrontare le difficolt\u00e0. Queste furono causate soprattutto dal cancro di cui sua madre era malata, la tensione tra lui e gli altri componenti del gruppo e la sua fidanzata che stava per lasciarlo.\nIl 4 giugno venne messo in commercio il preannunciato documentario sulla band, nei formati VHS e DVD, intitolato \"M.O.L.\" (acronimo di \"Meaning of Life\"), il quale mostra alcuni dei momenti pi\u00f9 personali nello studio di registrazione e durante i tour, oltre che diversi video musicali e performance dal vivo. Sempre quel mese cominciarono la fase di missaggio dell'album in studio nei Soundtrack Studios di New York e venne fissata per settembre la data di pubblicazione.\nIl video musicale per il primo singolo estratto dall'album, \"Prayer\", venne registrato a Los Angeles nel tardo mese di giugno. Il brano venne ispirato da due particolari eventi: la morte del nonno del cantante David Draiman e gli attentati dell'11 settembre 2001. Il 4 agosto venne pubblicato gratuitamente sul sito web della band il brano musicale, mentre pochi giorni dopo venne reso noto che il videoclip era stato rigettato da diversi canali televisivi di genere musicale proprio a causa della similarit\u00e0 di certe scene con gli attacchi terroristici. Questa decisione fece pensare al gruppo di dover girare un nuovo video, oppure di modificare radicalmente il filmato, se non addirittura di realizzare un video in versione concerto; venne dunque deciso di registrare il loro concerto successivo, previsto per il 7 agosto a Cleveland in occasione della cerimonia per la Rock and Roll Hall of Fame, e nel caso il risultato fosse stato positivo l'avrebbero utilizzato per il videoclip ufficiale, ma questo alla fine non avvenne.\nIl 17 e 18 agosto, assieme a band quali Guns N' Roses, The Offspring, NOFX e The Hives, parteciparono a due date del Summer Sonic Festival nelle citt\u00e0 giapponesi di Tokyo e Osaka.\nIl 17 settembre 2002 usc\u00ec il secondo album in studio del gruppo, \"Believe\", il quale debutt\u00f2 al numero uno nella classifica Billboard 200 grazie alle 283.624 copie vendute la prima settimana. Un mese dopo venne certificato disco di platino negli Stati Uniti e doppio disco di platino nel 2008. Anche in Australia e Canada ricevette la certificazione di disco di platino.\nIl 22 settembre parteciparono al Locobazooka!, festival della durata di un solo giorno, a Worcester, nel Massachusetts, con i Black Label Society, Nonpoint, Sevendust, Filter e altre band. Il mese successivo cominciarono una serie di concerti per il Pop Sux! Tour assieme ai Korn e i Trust Company partendo da Manchester e arrivando a Colorado Springs, in Colorado, al termine di novembre. Nella tappa a Dallas, il giorno di Halloween, i Disturbed suonarono \"Blind\" dei Korn, vestiti proprio come i componenti della band; dopodich\u00e9 vennero raggiunti sul palco da Dimebag Darrell e Vinnie Paul, al tempo membri dei Pantera.\nA dicembre si esibirono in quattro date in Gran Bretagna supportati dai Blindside, mentre nel frattempo venne pubblicato il secondo singolo, \"Remember\", considerata da David Draiman la canzone pi\u00f9 bella dei primi due album.\nNel febbraio del 2003 la band suon\u00f2 per la prima volta in Australia e ad aprile cominciarono la seconda edizione del tour Music as a Weapon; presero parte al tour anche Chevelle, Taproot e Unloco. Come gi\u00e0 annunciato il precedente dicembre dal cantante David Draiman, ogni concerto venne \"aperto\" da una band locale, per cercare di tenere viva la scena musicale della zona: \u00abCi sar\u00e0 una competizione e le band dovranno battersi per aggiudicarsi il posto. Saranno artisti senza contratto discografico, quindi avranno l'opportunit\u00e0 di farsi vedere da me e Danny. Abbiamo un'etichetta sotto la Warner Bros., quindi stiamo cercando nuovi talenti in ogni modo ed \u00e8 un'ottima opportunit\u00e0 anche per loro\u00bb. Durante la tourn\u00e9e i Disturbed fecero esordire una traccia inedita, titolata \"Dehumanized\", e inoltre reinterpretarono \"Fade to Black\", famosa canzone dei Metallica. Una data del tour, svoltasi nella citt\u00e0 natale della band, Chicago, venne registrata e poi pubblicata nel 2004 nell'album dal vivo \"Music as a Weapon II\", sia in formato CD sia CD+DVD.\nTra maggio e giugno il gruppo partecip\u00f2 prima al Festimad e poi alla prima edizione del Download Festival. A giugno si esibirono ai festival Rock am Ring e Rock im Park, al festival olandese Fields of Rock e, una volta ancora, parteciparono all'Ozzfest tour suonando sul \"main stage\". Com'era gi\u00e0 accaduto l'anno precedente, sempre a Dallas, il chitarrista Dimebag Darrell e suo fratello batterista Vinnie Paul si unirono ai Disturbed sul palco ed insieme suonarono la famosa canzone dei Pantera \"Walk\".\nIl 7 novembre 2003 venne comunicato, tramite il sito ufficiale del gruppo, che il bassista Steve Kmak era stato licenziato; secondo Draiman la notizia era attesa da tempo e la causa della separazione venne spiegata, sempre dal cantante, in un'intervista concessa a MTV dopo un mese di silenzio:\n\"Ten Thousand Fists\" (2004-2006).\nIn mancanza di un bassista, la band tenne due audizioni aperte a chiunque tra marzo e aprile, la prima a Los Angeles e la seconda a Chicago. Venne quindi ufficializzata la scelta di John Moyer, ex componente della band texana The Union Underground. \u00abAveva dimostrato di avere gli attributi. [\u2026] Conosceva il materiale e lo suon\u00f2 bene. Ci siamo ambientati bene con lui sul palco. [\u2026] Unendo questi fattori e comparandolo con gli altri candidati, lui vinse.\u00bb comment\u00f2 Draiman riguardo alla scelta.\nA luglio i Disturbed si esibirono per la prima volta dal vivo con il nuovo bassista all'House of Blues di Chicago e suonarono due nuove canzoni, \"Hell\" e \"Monster\", entrambe poi inserite nella \"tour edition\" del loro terzo album in studio, \"Ten Thousand Fists\". Il giorno seguente parteciparono al Rolling Rock Town Fest a Latrobe; durante l'evento, nel corso della preparazione del palco per i Finch, scoppi\u00f2 una furibonda rissa tra alcuni membri delle due band a causa di vecchi rancori.\nDurante gli ultimi mesi dell'anno la band cominci\u00f2 il processo di scrittura per la successiva incisione discografica, la prima con il bassita Moyer. Il batterista Mike Wengren afferm\u00f2 che si stavano prendendo il loro tempo per mettere insieme il miglior lavoro possibile, mentre sui contenuti musicali disse che avevano \u00abpreso e combinato insieme i migliori elementi che tutti hanno apprezzato dei primi due dischi. Quindi siamo andati oltre quello con pi\u00f9 riff e pi\u00f9 ritmi caratterizzati dal doppio pedale e dal tom-tom. [\u2026] \u00c8 il miglior materiale che abbiamo mai scritto e non vediamo l'ora di liberarlo nel mondo.\u00bb Il cambio di bassista non influenz\u00f2 lo stile musicale della band o addirittura, per quanto riguarda Wengren: \u00abJohn mi fa persino suonare meglio.\u00bb Ad inizio gennaio venne fatto sapere da Draiman che la band aveva terminato la fase di pre-produzione e che al momento stavano registrando; circa 20-21 canzoni vennero preparate per il disco, ma solamente 12-13 sarebbero andate a comporre la lista tracce definitiva.\nAssieme ad alcuni membri di band come Iron Maiden, Poison e Murderdolls, il 20 gennaio suonarono all'Hard Rock Cafe di Beverly Hills per una raccolta fondi necessari alle cure mediche di Raven Nicole Robinson, una piccola bambina di soli 5 mesi nata con dei problemi legati al cuore. In aggiunta, venne venduta sul sito di aste online eBay una chitarra acustica Alvarez firmata da tutti gli artisti.\nIn seguito della morte del chitarrista Dimebag Darrell avvenuta nel dicembre 2004, definita da Draiman \u00abl'11 settembre del rock\u00bb, i Disturbed organizzarono un concerto a sfondo benefico per la Dimebag Darrell Memorial Fund all'Aragon Ballroom di Chicago nel febbraio del 2005. L'incasso sarebbe stato devoluto alla fondazione per coprire i costi del funerale della guardia di sicurezza dei Damageplan Jeffery Thompson, morto anch'egli la notte dell'omicidio di Darrell, e per le cure mediche di alcuni membri della band feriti nella sparatoria. Invitarono ad esibirsi allo spettacolo anche gli Anthrax, i Drowning Pool e i SOiL; \u00abVolevamo chiunque fosse vicino a Dime. [\u2026] Abbiamo scelto l'Aragon perch\u00e9 \u00e8 l\u00ec che ho visto i migliori concerti dei Pantera\u00bb spieg\u00f2 Draiman. Dan Donegan in quell'occasione ebbe l'opportunit\u00e0 di suonare una canzone con una particolare chitarra posseduta da Darrell e che aveva utilizzato solo un paio di volte, per poi essere donata all'Hard Rock Cafe di Orlando, avente la forma di una bottiglia di Crown Royal.\nIl 3 maggio usc\u00ec sul mercato la colonna sonora del film horror \"La maschera di cera\", la quale include \"Prayer\", oltre a un brani di artisti quali Marilyn Manson, Deftones, The Stooges e altri.\nIl terzo album in studio dei Disturbed venne missato a Los Angeles e la fase dur\u00f2 da maggio a giugno, in quanto la decisione della lista tracce non fu semplice e richiese pi\u00f9 tempo del previsto. A met\u00e0 giugno venne svelato sul loro sito web il titolo dell'album, ovvero \"Ten Thousand Fists\", aggiungendo poi che in esso si trovava il miglior materiale che avessero mai scritto. Meno di una settimana dopo venne pubblicata anche la lista tracce definitiva, composta da 14 brani, e la probabile data di pubblicazione: il 20 settembre.\nIl primo brano divulgato fu \"Guarded\", che venne pubblicato sul profilo MySpace dei Disturbed e distribuito alle maggiori emittenti radiofoniche di genere rock e metal. Esso non era un vero e proprio singolo, ma si trattava di un \"assaggio\" dato ai fan del nuovo disco, essendo una delle tracce pi\u00f9 aggressive. Il 25 luglio venne pubblicato \"Stricken\", il primo singolo ufficiale, e successivamente venne filmato un videoclip e pubblicato online su WarnerReprise.com a met\u00e0 agosto. Per pubblicizzare ulteriormente l'album venne resa disponibile al download la \"title track\", ma solamente dopo che il lettore musicale personalizzato presente sul loro sito web sarebbe stato passato via email 250.000 volte; questa tecnica di pubblicit\u00e0 viene chiamata marketing virale.\nDall'inizio di agosto, sino a due giorni prima della, fino ad allora, probabile data d'uscita di \"Ten Thousand Fists\", i Disturbed intrapresero un tour negli Stati Uniti e Canada supportati dai Ill Ni\u00f1o e i 10 Years. Durante il periodo iniziale della tourn\u00e9e si esibirono in uno show al di fuori di essa, al raduno di motociclisti Black Hills Motor Classic a Sturgis, in Dakota del Sud, su forte richiesta di Draiman e di Wengren, entrambi appassionati di motociclismo. Durante la data del 31 agosto a Milwaukee, prima di terminare lo spettacolo con \"Stupify\", il batterista Mike Wengren prese il microfono e chiese alla sua fidanzata, conosciuta proprio in quella citt\u00e0, di sposarlo. Lei disse di s\u00ec e, dopo le congratulazioni da parte degli altri membri, terminarono lo show. L'ultima data del tour coincise con la 14\u00aa edizione del Locobazooka!, festival svoltosi all'aeroporto municipale di Fitchburg.\n\"Ten Thousand Fists\" venne pubblicato il 20 settembre 2005, giorno in cui si esibirono al CBGB, famoso locale di New York. L'album debutt\u00f2 alla posizione numero uno della Billboard 200, vendendo circa 238.000 copie durante la settimana in cui venne messo in commercio, seguendo cos\u00ec il medesimo piazzamento del precedente \"Believe\". Il disco venne certificato platino dalla RIAA il 5 gennaio 2006, avendo venduto un milione di unit\u00e0 negli Stati Uniti.\nLe tematiche dell'album si orientano in diverse direzioni, ma tutte sono unite da un elemento comune, la rabbia: \u00abMolte delle canzoni ricadono in due categorie: sono orientate sul rapporto di coppia visto da un punto di vista arrabbiato, oppure sono orientate politicamente da un punto di vista arrabbiato.\u00bb \"Ten Thousand Fists\" \u00e8 il primo album dei Disturbed in cui compaiono degli assolo di chitarra. Dan Donegan afferm\u00f2 che gli assolo di chitarra erano una parte della musica rock molto assente in quel periodo, e dunque i Disturbed volevano cercare riproporli a loro modo, e in questo Donegan disse di aver tratto ispirazione da Dimebag Darrell. Canzoni come \"Stricken\", \"Overburdened\", \"Forgiven\" e \"Land of Confusion\" presentano tutte assolo di chitarra. Quest'ultima \u00e8 la reinterpretazione di un celebre brano dei Genesis; questa fu la loro seconda canzone reinterpretata, dopo \"Shout 2000\" presente in \"The Sickness\" (originariamente \"Shout\", della band Tears for Fears), e ci\u00f2 contraddisse lo stesso Draiman che, anni prima, aveva dichiarato che non l'avrebbero pi\u00f9 rifatto.\nTra le rimanenti canzoni non inserite nell'album vi erano \"Hell\", che fu inclusa in una delle due versioni del singolo \"Stricken\", \"Monster\", presente nell'edizione preordinabile di \"Ten Thousand Fists\" su iTunes Store, e successivamente inclusa nell'edizione speciale per il tour dell'album in studio assieme a \"Two Worlds\" e \"Sickened\", quest'ultima aggiunta inoltre nel singolo \"Land of Confusion\".\nIn ottobre presenziarono alle gare nazionali della National Hot Rod Association tenutesi a Joliet per aiutare a raccogliere fondi da destinare alle persone colpite dagli uragani Katrina e Rita; per l'occasione sull'auto del pilota Max Naylor venne disegnata la copertina di \"Ten Thousand Fists\", la cui parte anteriore, autografata dal gruppo, venne messa all'asta su eBay. Pochi giorni pi\u00f9 tardi un breve tour di quattro date l\u00ec port\u00f2 ad esibirsi nel Regno Unito a cui avrebbero dovuto far seguito sette show in Europa, cancellati per colpa di una seria infiammazione alle corde vocali del cantante; tuttavia venne chiesto ai possessori dei biglietti di tenerli in quanto le date sarebbero state probabilmente riconfermate per il successivo marzo. Venne poi confermato che Draiman aveva contratto un grave reflusso gastroesofageo, che colp\u00ec inevitabilmente la sua voce. Al riguardo Draiman comment\u00f2:\nPi\u00f9 tardi, nel 2008, Draiman afferm\u00f2 che da quel momento in poi aveva limitato le sue bevute durante i tour, ma non durante la vita quotidiana.\nSuccessivamente, assieme ai Corrosion of Conformity come band spalla, fecero da \"headliner\" allo J\u00e4germeister Music Tour, una lunga serie di concerti nella propria patria che si svolsero da inizio novembre fino al 22 dicembre. Nel corso della tourn\u00e9e si svolse il Lend A Helping Can, un'annuale raccolta fondi a favore dei senzatetto del New Hampshire, e i Disturbed, come anche Zakk Wylde, donarono una chitarra autografata. La seconda parte del tour, con i Bloodsimple e, per qualche data, gli Scum of the Earth, cominci\u00f2 il 6 gennaio e termin\u00f2 alla fine di febbraio. Una settimana dopo l'avvio del tour la band pubblic\u00f2 in streaming online il video del secondo singolo, \"Just Stop\", registrato durante due distinti concerti a Chicago il precedente autunno, mentre il 20 gennaio sal\u00ec con loro sul palco George Lynch e suonarono una versione modificata di \"The Game\", aggiungendo l'assolo di \"In My Dreams\" dei Dokken e terminando con un'improvvisazione.\nA gennaio venne programmato un tour europeo da svolgersi a marzo, precedentemente cancellato a causa dei problemi fisici di Draiman, supportato dai Nevermore. Una volta ancora per\u00f2 dovettero posticipare le date, fissandole per settembre, in modo da far riposare le corde vocali del cantante, stressate dai precedenti show negli Stati Uniti. In quel caso non si tratt\u00f2 di un reflusso di acidi gastrici, ma della rottura di alcuni capillari nelle corde vocali, dovuta all'eccessivo sforzo di esse. A fine aprile, in supporto al nuovo album dei Korn, suonarono in tre show in Australia con Hatebreed e 10 Years. A maggio e giugno invece girarono per gli Stati Uniti e Canada esibendosi con i Fireball Ministry.\nLo stesso autore della copertina dell'album, Todd McFarlane, venne scelto per dirigere il video musicale di \"Land of Confusion\". Il video, creato in stile cartone animato, fu uno degli 85 filmati ad essere presentati all'annuale San Diego Film Festival del 2007.\nIn estate, tra fine giugno e inizio agosto, i Disturbed capitanarono l'Ozzfest 2006 assieme ad Ozzy Osbourne, System of a Down, Lacuna Coil, DragonForce, Avenged Sevenfold e Hatebreed. A met\u00e0 agosto Draiman si sottopose ad un intervento chirurgico per un setto nasale deviato che affliggeva la sua voce; l'operazione fu un successo.\nNel tardo 2006, da met\u00e0 novembre sino a fine dicembre, parteciparono alla terza edizione del loro tour, il Music as a Weapon III; le band Flyleaf, Stone Sour e Nonpoint presero parte al tour con loro. Draiman dichiar\u00f2 a The Rock Radio che c'era la seria intenzione di continuare dopo dicembre la \"tourn\u00e9e\" con una seconda parte; tuttavia agli inizi del gennaio 2007 un portavoce della band annunci\u00f2 a Harddrive Radio che invece la band era sulla strada di iniziare a lavorare sul quarto album in studio e che quindi il Music as a Weapon III era concluso.\n\"Indestructible\" (2007-2009).\nNel luglio del 2007 una nuova traccia, dal titolo \"This Moment\", venne inclusa nell'album \"\", contenente le tracce che compongono la colonna sonora del film \"Transformers\"; tuttavia il brano non viene usato durante il film, ma come terza canzone durante l'elenco dei crediti finali.\nI Disturbed decisero di auto-produrre il loro quarto album in studio, \"Indestructible\", e di registrarlo nei Groovemaster Studios a Chicago nel tardo 2007. In un'intervista pubblicata sul magazine \"Billboard\", David Draiman disse che erano intenzionati ad incidere quindici canzoni, ma solo dodici sarebbero state inserite nell'album. A dicembre, una volta terminata la fase di registrazione, procedettero al missaggio finale a Los Angeles, in California. Nel marzo del 2008 venne definita la data della pubblicazione del quarto lavoro, il 3 giugno, mentre il mese successivo divent\u00f2 disponibile per il preordino la versione limitata, contenente una traccia bonus e un DVD.\nSempre a marzo, sul profilo ufficiale della band su MySpace, gli utenti poterono ascoltare un file audio d'esempio della durata di trenta secondi di \"Perfect Insanity\", brano nuovamente registrato dopo la prima versione dei tempi di \"The Sickness\". Il 7 marzo la canzone venne resa accessibile al download integrale dal loro sito web e il successivo 10 marzo venne suonata per la prima volta dal vivo in occasione dello speciale evento Operation MySpace, un concerto di tre ore in Kuwait di fronte alle truppe statunitensi a cui presero parte diversi artisti musicali. Dopo aver reso gratuito il download di \"Perfect Insanity\", la canzone venne pubblicata su iTunes Store, come secondo singolo, il 6 maggio 2008.\nIl primo singolo estratto da \"Indestructible\", \"Inside the Fire\", fu acquistabile digitalmente dal 25 marzo 2008. La band fece un tour negli Stati Uniti tra aprile e maggio, accompagnata dalla band Five Finger Death Punch. Il video musicale di \"Inside the Fire\" venne pubblicato il 2 maggio sul sito ufficiale della band e a dicembre, grazie a quella canzone, vennero nominati per un Grammy Award nella categoria \"miglior interpretazione hard rock\".\nIl 13 maggio Harmonix, lo sviluppatore del videogioco \"Rock Band\", annunci\u00f2 che aveva raggiunto un accordo con i Disturbed e con Best Buy per inserire due tracce di \"Indestructible\" nel videogioco per coloro che avessero preordinato l'album dal sito web di Best Buy. Il 3 giugno 2008, Harmonix pubblic\u00f2 tre tracce estratte da \"Indestructible\": la \"title track\" \"Indestructible\", \"Inside the Fire\" e \"Perfect Insanity\". Il 12 maggio 2009, Harmonix rese disponibili all'acquisto tramite il \"Rock Band\" music store anche i singoli \"Stricken\" e \"Stupify\".\nI Disturbed si esibirono per la prima volta in un concerto dal vivo e in diretta su Internet il 29 maggio 2008. All'esibizione, che si tenne a Las Vegas e fu sponsorizzata da Pepsi e DeepRockDrive, assistettero circa 10.000 di utenti collegati online, da 71 nazioni diversi, i quali inviarono 350.000 messaggi di testo visibili su degli schermi posti sullo stage.\n\"Indestructible\" venne pubblicato il 3 giugno 2008 negli Stati Uniti e il 7 giugno in Australia; divenne il terzo album consecutivo della band ad aver debuttato alla prima posizione della Billboard 200, vendendo 253.000 copie la settimana del debutto. Venne poi pubblicata una speciale edizione limitata \"Internet Only\" dell'album, che include nel lato B la traccia \"Run\", un DVD del dietro le quinte con video istruttivi, un poster avvolgibile, una tessera VIP, accesso a speciali eventi dei Disturbed e uno speciale sito web con video esclusivi, rari audio e altro. L'8 aprile 2009 la RIAA certific\u00f2 \"Indestructible\" disco di platino e in agosto \"Down with the Sickness\" ricevette la stessa certificazione, diventando cos\u00ec il primo singolo dei Disturbed a raggiungere il milione di copie vendute.\nLa band prese poi parte, durante l'estate del 2008, al Mayhem Festival assieme agli Slipknot, DragonForce e Mastodon. Tra agosto e settembre completarono il tour assieme a P.O.D. e Alter Bridge.\nIl 30 settembre 2008 la band fece uscire, in esclusiva su iTunes Store, un album dal vivo intitolato \"Live &amp; Indestructible\", contenente tracce eseguite al DeepRockDrive e il video musicale del singolo \"Indestructible\". Inizi\u00f2 un tour in Europa accompagnata dagli Shinedown, partendo da Londra il 4 ottobre e finendo il 2 novembre ad Helsinki. Durante lo stesso mese e a dicembre, gir\u00f2 per gli Stati Uniti, comprendendo anche 5 date in Canada, assieme alle band Egypt Central e Art of Dying.\nIl 31 marzo 2009 i Disturbed pubblicarono online il video musicale del singolo \"The Night\" e, sempre a marzo, iniziarono la quarta edizione del tour Music as a Weapon, che fin\u00ec a met\u00e0 maggio. Al tour presero parte le band Killswitch Engage, Lacuna Coil e Chimaira. Il gruppo incise una seconda versione dalla loro reinterpretazione di \"Midlife Crisis\" dei Faith No More, inizialmente registrata per essere inclusa in \"Indestructible\", ma che infine venne inserita nell'album \"Covered, A Revolution in Sound\", nel quale compaiono band come Mastodon, The Used e Avenged Sevenfold.\n\"Asylum\" e \"The Lost Children\" (2010-2011).\nIn un'intervista del novembre 2008, David Draiman parl\u00f2 brevemente riguardo al quinto album in studio della band, dichiarando che le tematiche dell'album sarebbero state oscure come nel precedente disco, \"Indestructible\". Draiman aggiunse che l'album sarebbe stato \u00abancora identificabile come un album dei Disturbed, ma mostra pi\u00f9 maturazione\u00bb. La stesura dei testi per il quinto album inizi\u00f2 verso la fine del 2009.. In un'intervista con Mike Wengren e John Moyer fu dichiarato che, in base ai sentimenti di Draiman negli ultimi anni, il nuovo album sarebbe stato pi\u00f9 aggressivo, arrabbiato e vigoroso, ma musicalmente sarebbe stato simile al loro secondo album, \"Believe\"; Wengren disse inoltre che esso sarebbe stato pubblicato in primavera o in estate del 2010.\nGi\u00e0 nel 2009 Draiman afferm\u00f2 che avevano intenzione di pubblicare un nuovo DVD; nel gennaio dell'anno successivo sulla \"home page\" del sito della band comparve un conto alla rovescia che termin\u00f2 il 12 gennaio 2010 alle ore 17:00 EST mostrando un trailer del DVD in arrivo, intitolato \"Decade of Disturbed\". In un'intervista nel giugno 2009 con FaceCulture, Draiman disse che il DVD in produzione sarebbe stato \u00abla cronaca della decade dell'esistenza dei Disturbed. \u00c8 ideato per mostrare la nostra crescita nel corso del decennio\u00bb. Parl\u00f2 anche di pi\u00f9 riguardo al quinto album: \u00abUn paio di riff con cui Danny se n'\u00e8 venuto fuori sono veramente sorprendenti. Ma sono solo piccoli pezzi\u00bb.\nIl 26 febbraio 2010, Harmonix annunci\u00f2 la disponibilit\u00e0 di scaricare un secondo pacchetto di canzoni dei Disturbed per il gioco \"Rock Band\" contenente la versione rimasterizzata del 2010 di \"Voices\", \"The Game\" e \"Meaning of Life\". Queste canzoni vennero pubblicate nel mese successivo, il 23 marzo, quando la band mise in commercio \"The Sickness 10th Anniversary Edition\", ristampa del loro primo album, in occasione del decennale della pubblicazione. Vennero aggiunte anche le tracce extra \"God of the Mind\" e \"A Welcome Burden\", la copertina venne leggermente modificata rendendola pi\u00f9 scura e tutte le tracce furono masterizzate e missate nuovamente; il disco, per la prima volta, fu distribuito in formato vinile.\nL'8 febbraio 2010 venne annunciata l'entrata della band nello studio di registrazione a Chicago, in Illinois, per l'inizio della registrazione del loro quinto album, provvisoriamente programmato per essere messo in commercio nell'estate 2010. Il chitarrista Dan Donegan dichiar\u00f2 che la band aveva scritto dalle 15 alle 18 canzoni. Nei tardo aprile i Disturbed annunciarono che il titolo dell'album sarebbe stato \"Asylum\" e dichiararono che, come avevano fatto per il loro precedente lavoro, \"Indestructible\", l'avrebbero prodotto da soli.\nIl 20 aprile 2010, approssimativamente due mesi dopo essere entrati nello studio, i Disturbed annunciarono di aver finito la fase registrazione dell'album ed erano pronti ad iniziare il missaggio a Los Angeles. Il 28 giugno rivelarono la copertina e la data di pubblicazione dell'album, ossia il 31 agosto, tramite il loro sito ufficiale. Il 9 luglio venne ufficializzata la lista tracce, la quale fu pubblicata sul sito.\nA fine aprile i Disturbed registrarono una reinterpretazione della canzone \"Living After Midnight\" della band heavy metal britannica Judas Priest per l'album di tributo \"Metal Hammer Presents\u2026 Tribute to British Steel\", distribuito con l'edizione 205 del magazine \"Metal Hammer\".\n\"Asylum\" debutt\u00f2 alla prima posizione della Billboard 200, diventando cos\u00ec il quarto album consecutivo del gruppo a raggiungere tale traguardo. Nel marzo successivo ricevette la certificazione di disco d'oro dalla RIAA.\nDopodich\u00e9, da agosto fino a ottobre, assieme agli Avenged Sevenfold, Stone Sour, Hellyeah, Halestorm e altre band, fecero da \"headliner\" alla prima edizione dell'annuale Uproar Festival, sponsorizzato da Rockstar Energy Drink. Poi, ad ottobre, venne reso noto che la gola del cantante Draiman si trovava in una \u00abseria condizione\u00bb e il tour statunitense dovette essere cancellato in quanto il processo di guarigione avrebbe potuto durare fino a quattro settimane. Il mese successivo capitanarono il Taste of Chaos 2010, anch'esso sponsorizzato da Rockstar Energy Drink, e verso la fine dell'anno venne annunciato dagli stessi Disturbed che avrebbero organizzato per l'anno successivo la quinta edizione del loro tour, il Music as a Weapon V, con i Korn come band \"co-headliner\" e Sevendust e In This Moment come band di supporto.\nNel gennaio 2011 vennero scelti, assieme ai Godsmack e ai Megadeth, per condurre il Mayhem Festival durante l'estate e il mese successivo fu confermata la loro presenza al Download Festival e alla seconda giornata del Rock on the Range Festival a Columbus, in Ohio, dove suonarono prima degli A Perfect Circle.\nIl 14 marzo 2011 MTV inser\u00ec 64 band, tra cui i Disturbed, come partecipanti al torneo online Musical March Madness. Dopo aver sconfitto i campioni uscenti, i Coheed and Cambria, ed essere avanzati fino alle semifinali, persero contro i futuri vincitori del torneo, i Green Day, con un margine dello 0,34%.\nIl 28 aprile la band annunci\u00f2 che la traccia \"3\", in origine scritta per \"Asylum\", sarebbe stata resa disponibile al download al prezzo di 99 centesimi tramite il loro sito web. Aggiunsero che tutto il ricavato sarebbe stato devoluto in favore della Damien Echols Defense Fund, una fondazione benefica in supporto alla scarcerazione dei West Memphis Three.\nIn un'intervista del 13 luglio, il cantante Draiman dichiar\u00f2 che non vi sarebbe stata la sesta edizione dell'annuale Music as a Weapon in quanto i Disturbed non avrebbero preso parte ad alcun tour nel 2012. La motivazione di questa pausa, disse ancora Draiman in una successiva intervista, non sarebbe un conflitto interno tra i membri del gruppo:\nL'8 novembre 2011 venne pubblicata una compilation di bonus track chiamata \"The Lost Children\", la quale vendette 43.000 copie la prima settimana dopo il debutto e arriv\u00f2 alla posizione numero 13 della classifica Billboard 200. La canzone \"Hell\", gi\u00e0 inclusa in una versione del singolo \"Stricken\" del 2005, venne pubblicata digitalmente l'11 ottobre; Draiman disse tramite Twitter che non sarebbe stato girato alcun videoclip per la canzone. La lista delle tracce era gi\u00e0 stata divulgata dallo stesso Draiman il precedente 20 settembre, sempre attraverso Twitter. Oltre alle tracce bonus, nella compilation venne inserita una traccia inedita dal nome di \"Mine\".\nReunion e \"Immortalized\" (2015-2017).\nNel giugno 2015, attraverso un breve video pubblicato sulla propria pagina Facebook, il gruppo preannunci\u00f2 una reunion dopo quattro anni di pausa. Pochi giorni dopo, sul sito ufficiale venne fatto partire un countdown, al cui termine, il 23 giugno 2015, comparve l'annuncio di \"Immortalized\", sesto album in studio registrato segretamente, la cui data di pubblicazione venne fissata al 21 agosto 2015. Nel medesimo giorno, usc\u00ec il singolo \"The Vengeful One\".\n\"Evolution\" (2018-presente).\nNel gennaio 2018 i Disturbed annunciarono di aver iniziato le sessioni di registrazione del loro settimo album in studio, \"Evolution\". Completato a giugno, la sua uscita venne fissata al 19 ottobre e fu anticipato il 16 agosto dal singolo \"Are You Ready\". \nStili e tematiche.\nClassificati come una band hard rock o nu metal, i Disturbed sono ritenuti da alcuni critici anche di tipo alternative rock, alternative metal ed heavy metal. Tuttavia, riguardo ai fan pi\u00f9 convinti dell'heavy metal che non li trovano abbastanza \"heavy\", il frontman David Draiman dichiar\u00f2:: \nSul fatto di essere arrivati al successo e non essere scomparsi come altre band nu metal, sempre secondo il cantante intervistato dall\"'Orlando Sentinel\" nel 2009, il motivo va cercato nel fatto che il loro gruppo non aveva mai fatto parte di una particolare tendenza, anche se il successo che avevano avuto \u00e8 stato per larga parte beneficiato dagli anni in cui il nu metal era molto popolare, ma aggiunse che:\nIl recensore di AllMusic Bradley Torreano descrisse l'album \"Believe\" paragonandolo al \u00abtipo di salto che i loro eroi Soundgarden e Pantera fecero dopo i loro album di debutto\u00bb e la \"title track\" \u00absi muove da un brutale scoppiettio ad un coro travolgente che improvvisamente si ferma e cambia in un sinuoso riff che richiama lo stile di James Hetfield\u00bb. \"Believe\" \u00e8 inoltre considerato da molti critici un passo avanti rispetto al suono nu metal dell'album \"The Sickness\", muovendosi verso l'hard rock/heavy metal che caratterizzeranno i dischi successivi.\nStando a ci\u00f2 che disse il frontman David Draiman nel documentario sulla band \"M.O.L.\", i testi che egli scrive sono ispirati dall'esperienza di vita, percezione e proprie esperienze e dichiar\u00f2 che gli piace presentare le sue idee con testi enigmatici. I temi di questi testi vanno dall'idea di paradiso e inferno, violenza domestica (presente nella traccia \"Fa\u00e7ade\"), suicidio (\"Inside the Fire\"), follia (\"Perfect Insanity\"), relazioni interpersonali (\"Stricken\"), politica (\"Deify\"), guerra (\"Indestructible\"), religione (\"Prayer\"), genocidio (\"Never Again\"), inquinamento (\"Another Way to Die\"), aborto spontaneo (\"My Child\"), droghe e horror, come vampiri, licantropi (\"The Animal\"), zombi, angeli e demoni. \nNel 2005, intervistato da Launch Radio Networks, Draiman afferm\u00f2 che il suono dei Disturbed fosse molto diverso dalla nuova musica sviluppatasi in quel periodo, in quanto la loro musica si fonde con la melodia.\nLoghi e simboli.\nThe Guy.\nLa mascotte dei Disturbed \u00e8 \"The Guy\". Originariamente era solo un disegno di una faccia con un largo sorriso, stampata sul retro copertina dell'album \"The Sickness\" e visibile dipinta su un muro nel video di \"Stupify\", ma successivamente divenne la mascotte ufficiale, interamente animata dal creatore di \"Spawn\" Todd McFarlane nell'artwork e nel video musicale di \"Land of Confusion\".\nThe Guy appare sulla copertina di sei album del gruppo: uscito dalla mano di Paul R. Brown piccolo e stilizzato in \"The Sickness\", antropomorfizzato in \"Ten Thousand Fists\", avvolto dalle fiamme e con sembianze meno umane in \"Indestructible\", in procinto di liberarsi dalle cinghie di una camicia di forza in \"Asylum\" e in piedi, circondato da piccoli esseri con sembianze di bambini, in \"The Lost Children\", Appare inoltre nel sesto album del gruppo pubblicato nel 2015, \"Immortalized\".\nLa mascotte \u00e8 oltretutto presente sulle copertine dei singoli: \"Stupify\", \"Down with the Sickness\" e \"Stricken\", identicamente a come appare in \"The Sickness\", \"Land of Confusion\", come nella versione dell'album \"Ten Thousand Fists\", \"Perfect Insanity\", \"Indestructible\" e \"The Night\" (nella prima vi \u00e8 solo met\u00e0 volto, nella seconda appare uguale come nella copertina di \"Indestructible\", ma con visuale ravvicinata sulla met\u00e0 sinistra del corpo, la terza \u00e8 identica anch'essa alla copertina dell'album, ma con colorazione tendente al viola scuro), \"Another Way to Die\" (solo met\u00e0 volto, come in \"Perfect Insanity\", perch\u00e9 nascosto dietro ad un portone in metallo) e \"Warrior\" (con un'armatura).\nNel documentario \"M.O.L.\" David Draiman spiega come esso sia nato da un suo scarabocchio disegnato in un bar mentre parlava con un suo amico, all'epoca studente d'arte. Successivamente inser\u00ec l'immagine in un software di fotoritocco e la distorse tre volte prima di ottenere il risultato finale.\nIn un'intervista al sito web austriaco Mulatschag.tv, pubblicata nel luglio del 2008, Dan Donegan spieg\u00f2 che The Guy fu la continuazione della crescita della band e che all'inizio non era altro che una semplice faccia dall'aspetto sinistro, chiamata dal nipote del batterista Mike Wengren \"The Guy\", che usavano come trademark della band per pubblicizzarsi nei piccoli locali dove suonavano. Poi, quando videro che i fan si facevano tatuare quel logo, rimasero attoniti e si resero conto di come essi erano affezionati, nonostante non era ancora stato pubblicato alcun album.\nLoghi.\nOltre al volto stilizzato di The Guy, uno dei principali loghi dei Disturbed \u00e8 rappresentato dall'unione dei simboli tipici di quattro credenze religiose: la croce del Cristianesimo, la stella di David dell'Ebraismo, la mezzaluna dell'Islam e il pentacolo, generalmente ricondotto al paganesimo. Questo logo appare sulla copertina del secondo album del gruppo, ovvero \"Believe\". Durante un'intervista pubblicata su \"MK Magazine\" nel novembre 2003, Dan Donegan spieg\u00f2, precisando di non essere una band religiosa, che il significato di questo logo \u00e8 pi\u00f9 che un simbolo spirituale: volevano prendere i quattro simboli religiosi e intrecciarli insieme per simboleggiare unit\u00e0.\nDurante il tour in supporto a \"Ten Thousand Fists\" venne creato un logo composto da un triangolo rosso con al centro cinque braccia alzate e con i pugni chiusi, un chiaro riferimento alla copertina dell'album, la quale raffigura un'ampia folla capeggiata da The Guy in cui tutti hanno il braccio destro alzato e con il pugno chiuso, nonch\u00e9 al ritornello della \"title track\":\nWordmark.\nIl gruppo ha cambiato, nel corso degli anni, quattro diversi \"wordmark\". Il primo, creato ai tempi di \"The Sickness\", presenta le lettere che compongono il nome in nero e con i bordi irregolari. Il secondo, presente nella copertina di \"Believe\" e in colore giallo, \u00e8 scritto in un font diverso dal primo, in stile gotico. Nella copertina di \"Ten Thousand Fists\" e di \"Indestructible\", invece, il wordmark presenta una colorazione grigia scura, simile a quella del metallo. In \"Asylum\" e \"The Lost Children\" compare di colore grigio chiaro, con la particolarit\u00e0 che il nome Disturbed viene tagliato dal centro da un'ipotetica X.\nControversie.\nDisputa con i Finch.\nNel 2002, in una dichiarazione pubblicata sulla rivista \"MeanStreet\", il chitarrista della band Finch Randy Strohmeyer disse, riguardo a Draiman e ai Disturbed:\nIl 31 luglio 2004, nel corso dell'evento Rolling Rock Town Fair, avvenne una rissa sul palco tra alcuni membri dei Disturbed e dei Finch. Sul sito web dei Finch venne pubblicato un comunicato al riguardo, il quale affermava che mentre loro stavano sistemandosi per l'esibizione un componente dei Disturbed, ovvero il chitarrista Dan Donegan, continuava ad assillarli dal lato del palco. Il chitarrista Strohmeyer and\u00f2 da Donegan per stringergli amichevolmente la mano e chiarire che i commenti fatti da lui erano soltanto uno scherzo. Il membro dei Disturbed a quel punto avrebbe assalito Strohmeyer, mentre David Draiman avrebbe attaccato il loro tecnico della batteria, Mike Herrera, e da l\u00ec inizi\u00f2 la lotta.\nPochi giorni dopo lo stesso Dan Donegan, sulla \"message board\" del sito della band, cerc\u00f2 di chiarire quanto successo:\nFile sharing.\nNell'estate del 2003 Draiman venne coinvolto nella controversa questione del file sharing per aver pubblicamente parlato contro le cause legali della RIAA contro gli utilizzatori di quella tecnologia, malgrado la sua etichetta discografica, la Reprise Records (controllata dalla Warner Bros. Records), fosse un membro della RIAA stessa. Draiman disse, in un'intervista pubblicata sul magazine \"Metal Edge\", che secondo lui le etichette erano folli nel non usare Internet e che ad esempio alla AOL Time Warner sarebbe bastato stipulare un contratto con una loro stessa azienda, la AOL, concordandosi su una cosa: tracciare da dove proviene ogni messaggio, inviato dall'utente con qualsiasi servizio egli sia abbonato, tramite l'indirizzo IP. Il passo successivo sarebbe solamente quello di rilevare ogni qual volta che una canzone viene scaricata da qualcuno dal loro server e quindi venga fatta pagare una piccola cifra per questi download, come 75 centesimi, un dollaro o un dollaro e mezzo. Questo avrebbe permesso alla gente di andare avanti a scaricare quanto volevano e alla fine del mese avrebbero ricevuto l'estratto conto del loro Internet provider (come AOL o Mindspring) con l'aggiunta delle tariffe da pagare per ogni download effettuato. \u00ab\u00c8 come se avessi parlato ai sordi per cinque anni di questa cosa. Addirittura ne parlavo prima che venissimo messi sotto contratto\u00bb, concluse il cantante.\nEd in particolare, riguardo al calo di guadagno derivante dal download gratuito, disse che il problema non era scaricare la canzone, ma il comprare l'album e poi farne centinaia di copie masterizzate per tutti gli amici, perch\u00e9 questo tronca le vendite del 50-60% dopo la prima settimana di lancio sul mercato del disco. Secondo Draiman, piuttosto che focalizzarsi sul come vendere di pi\u00f9, le etichette dovrebbero aumentare il valore del loro prodotto per dare pi\u00f9 motivi per comprarlo; il cantante prese come esempio l'album dei KISS \"Alive!\", che secondo lui ha venduto cos\u00ec tanto perch\u00e9 \u00abti fa sentire come se facessi parte del concerto\u00bb.\nMesi dopo, intervistato dal \"San Francisco Chronicle\" a proposito delle azioni legali avanzare dalla RIAA nei confronti di 261 persone che avevano scaricato da Internet oltre 1000 canzoni ciascuno, chiedendo risarcimenti fino a 150.000 dollari per violazione, afferm\u00f2 che secondo lui la RIAA non aveva avanzato queste denunce per difendere i diritti degli artisti, ma per proteggere i profitti delle corporazioni, e che invece di spendere tutti quei soldi \u00ablitigando contro ragazzini\u00bb, che sono coloro cui loro stavano tentando di vendere le cose, dovevano imparare come effettivamente usare Internet. Aggiunse inoltre che apprezzava l'apertura dell'iTunes Store da parte di Apple, il quale per la prima volta vendeva canzoni online a 99 centesimi.\nDraiman disse, intervistato dal sito web NY Rock, che era molto positivo riguardo a Napster, ritenuto un grande strumento per ricercare molta pi\u00f9 gente di quanto avrebbero potuto fare loro senza di esso:\nThe Darkness.\nNell'edizione di maggio 2004 di \"Metal Edge\" il cantante David Draiman rilasci\u00f2 un'intervista in cui accusava il gruppo The Darkness di essere \u00abuno scherzo\u00bb, e questo era \u00abci\u00f2 che il mondo vuole. Il mondo vuole che le rock band siano stupide. Vuole che le rock band siano questi maldestri buffoni, questi idioti che si prendono gioco di se stessi e della loro musica\u00bb. \u00abDi recente\u00bb, continu\u00f2, \u00abho sentito che hanno deciso di parlar male di noi, che noi siamo l'esempio di una band cui loro sono completamente contro. Che noi simboleggiamo tutta quest'onda di nu metal oramai prossimo alla morte. Ma state scherzando? \u00c8 ironico che siano stati loro ad aprire il nostro concerto alla Brixton Academy a Londra, e ora stanno sparlando di noi\u00bb. Aggiunse per\u00f2 che il loro singolo gli piaceva e che \u00absono una grande band. Non ho nulla contro di loro. Ma non dite di essere ci\u00f2 che non siete. Non dite di fare musica metal. Non dite di essere autentici mentre noi no. Fottetevi! Chi diavolo pensate di essere? [\u2026] Li ho persino apprezzati quando hanno suonato prima di noi, anche se la folla li ha pesantemente fischiati. Erano pronti per linciarli! Noi non siamo alla ricerca di lotte con nessuno. Noi rispettiamo tutti. Noi non sparliamo di nessuno.\u00bb\nCorrosion of Conformity.\nDopo aver fatto da gruppo di supporto al tour successivo alla pubblicazione di \"Ten Thousand Fists\", il cantante dei Corrosion of Conformity Pepper Keenan rivel\u00f2 a StoneRock.com che ci\u00f2 era stata la cosa pi\u00f9 stupida che essi avessero mai fatto nella loro vita e che gli standard musicali vengono abbassati a causa di fan come quelli dei Disturbed. Nonostante queste dichiarazioni il cantante dei Disturbed David Draiman disse che erano grandi fan dei C.O.C. e che quindi erano stati molto felici di aver suonato con loro e sperava che le cose fossero andate diversamente, anche se per lui erano stati eccellenti ogni sera."}
{"id": "886963", "revid": "289247", "url": "https://it.wikipedia.org/wiki?curid=886963", "title": "Badminton alle Olimpiadi estive", "text": ""}
{"id": "886974", "revid": "101260", "url": "https://it.wikipedia.org/wiki?curid=886974", "title": "Cacatio matutina est tamquam medicina", "text": ""}
{"id": "886990", "revid": "124298013", "url": "https://it.wikipedia.org/wiki?curid=886990", "title": "Oliver Law", "text": "Biografia.\nDi origini texane, ha servito nell'esercito durante la Prima guerra mondiale, per poi trasferirsi a Chicago, dove ha svolto diversi lavori. Durante la Grande depressione, nel 1929, si un\u00ec al Partito Comunista, divenendone un attivista di spicco, tanto da guidare le manifestazioni contro l'occupazione italiana dell'Etiopia.\nNel 1936 part\u00ec con una compagnia di mitraglieri, unendosi alla Brigata Abraham Lincoln, un'unit\u00e0 di volontari che combatt\u00e9 nel Fronte Popolare durante la Guerra Civile Spagnola. Law giunse in Spagna nel gennaio del 1937 per il rendez-vous con le altre brigate internazionali ad Albacete.\nDopo il fallito tentativo di conquista di Madrid, il generale Francisco Franco diede l'ordine di bloccare le strade che collegavano la citt\u00e0 con il resto della Spagna Repubblicana. L'11 febbraio 1937 40,000 Nazionalisti (inclusi alcuni dell'Esercito d'Africa) sbarrarono il fiume Jarama. Il Generale Jos\u00e8 Miaja invi\u00f2 tre brigate internazionali nella valle di Jarama per bloccare l'avanzata. Law prima vide l'azione il 27 febbraio, poche settimane dopo divenne il comandante del battaglione. Secondo alcuni questa fu la prima volta che un afroamericano sia giunto al comando di truppe composte da bianchi, ma non \u00e8 esatto: saltuariamente soldati bianchi furono agli ordini di ufficiali neri nell'esercito regolare e nella guardia costiera.\nIl 6 luglio il Fronte Popolare lanci\u00f2 una grande offensiva nel tentativo di interrompere la minaccia a Madrid. Il generale Vicente Rojo Lluch invi\u00f2 l'esercito repubblicano a Brunete, sfidando il controllo nazionalista dei passaggi alla capitale. Gli 80,000 soldati repubblicani fecero subito grandi progressi, ma vennero poi bloccati dallo spiegamento delle riserve di Franco.\nDurante i combattimenti estivi, le Brigate Internazionali subirono gravi perdite. Oliver Law venne ucciso il 9 luglio mentre comandava i suoi uomini in un attacco contro la Mosquito Ridge."}
{"id": "886997", "revid": "1272592", "url": "https://it.wikipedia.org/wiki?curid=886997", "title": "Catalyst (software)", "text": "Catalyst \u00e8 un framework open source per lo sviluppo di applicazioni web. \u00c8 scritto in Perl e segue piuttosto strettamente l'architettura MVC (Model-view-controller). Catalyst supporta una variet\u00e0 di web pattern sperimentali, e si ispira ad altri framework quali Ruby On Rails, Maypole, e Spring.\nIl principale canale di distribuzione di Catalyst \u00e8, come per la gran parte del software sviluppato in Perl, CPAN.\nFilosofia.\nCatalyst \u00e8 basato sul principio DRY (don't repeat yourself, non ripeterti), il che indica che ogni definizione all'interno del proprio codice va specificata \"una volta sola\".\nCatalyst, ad esempio attraverso il loader di \"DBIx::Class\", pu\u00f2 generare automaticamente le classi del modello a partire dal database, non rendendo quindi necessaria la scrittura di alcun codice al livello di database. Esso tuttavia fornisce anche l'opzione di fare a mano, se ci\u00f2 che si cerca \u00e8 la massima flessibilit\u00e0. Questo concetto vale non solo per il database ma per molti aspetti di Catalyst: un altro dei principi cardine di Catalyst \u00e8 la \"flessibilit\u00e0\".\nCatalyst dispone di una ricca selezione di plugin. Ad esempio, c'\u00e8 la generazione di codice JavaScript per AJAX e RIA (Rich Internet application) grazie al modulo Catalyst::Plugin::Prototype.\nSupporto da parte dei web server.\nPer le fasi di sviluppo e testing, Catalyst dispone di un semplice server HTTP incluso nella distribuzione. Per l'utilizzo in ambiente di produzione, si raccomanda Apache oppure lighttpd con supporto FastCGI oppure mod perl, ma ogni server web con supporto CGI (pi\u00f9 lento) oppure FastCGI funziona. Su Apache, mod_perl pu\u00f2 aumentare considerevolmente le prestazioni, anche se il suo uso pu\u00f2 creare problemi poich\u00e9 potrebbe non essere sicuro condividere la memoria di pi\u00f9 applicazioni sotto mod_perl.\nSupporto database.\nCatalyst pu\u00f2 interfacciarsi con qualunque database supportato dall'interfaccia DBI di Perl (cio\u00e8 praticamente tutti, persino i file CSV); l'utilizzo di un buon RDBMS \u00e8 tuttavia raccomandato. L'accesso al database \u00e8, dal punto di vista del programmatore, completamente astratto, e Catalyst (grazie alle classi modello) gestisce automaticamente l'accesso a tutti i database - in ogni caso, qualora necessario, \u00e8 sempre possibile utilizzare query SQL direttamente. Ci\u00f2 significa che si ottiene la neutralit\u00e0 dal database, la portabilit\u00e0 dell'applicazione su diversi sistemi di database, e la possibilit\u00e0 di utilizzare quanto pi\u00f9 possibile database preesistenti per lo sviluppo di applicazioni Catalyst. Sono supportati molti RDBMS diversi, tra cui MySQL, PostgreSQL, SQLite, IBM DB2, Oracle and Microsoft SQL Server."}
{"id": "886999", "revid": "118868105", "url": "https://it.wikipedia.org/wiki?curid=886999", "title": "Trattato di Yandaboo", "text": "Il trattato di Yandaboo (oppure trattato di Yandabo), \u00e8 un trattato stipulato fra l'Impero britannico e la Birmania sotto la Dinastia Konbaung nel 1826.\nStoria.\nIl trattato venne firmato il 24 febbraio 1826 e segn\u00f2 la fine della Prima guerra anglo-birmana. Il trattato dichiarava che gli inglesi entrassero in possesso dell'Arakan e delle province, prima Siamesi e poi Birmane, di Ye, Tavoy e Mergui, ossia il Tenasserim. Furono imposte anche sanzioni sul regno konbaung e i Birmani furono costretti ad accettare la presenza temporanea dei britannici nella loro capitale, Ava.\nDurante il XVIII secolo, la Birmania si era estesa molto, anche in direzione ovest, conquistando Arakan e Manipur e quindi andando a far confliggere i propri interessi con quelli dell'Impero britannico, che stava conquistando anche l'India. Nacquero cos\u00ec tensioni nell'attuale zona dell'Assam che sfociarono nella Prima guerra anglo-birmana, in cui intervennero anche i Siamesi. Con la sconfitta birmana e quindi il trattato di Yandaboo ci fu un periodo di pace che dur\u00f2 circa venticinque anni, fino al 1852."}
{"id": "887002", "revid": "174925", "url": "https://it.wikipedia.org/wiki?curid=887002", "title": "Siwa", "text": ""}
{"id": "887005", "revid": "151034", "url": "https://it.wikipedia.org/wiki?curid=887005", "title": "Mimallonidi", "text": ""}
{"id": "887006", "revid": "77144", "url": "https://it.wikipedia.org/wiki?curid=887006", "title": "Symfony", "text": "Symfony \u00e8 un insieme di componenti PHP e un framework per lo sviluppo di applicazioni web.\n\u00c8 distribuito sotto licenza MIT, dunque open source, e il suo scopo \u00e8 quello di aiutare gli sviluppatori web a creare potenti applicazioni in breve tempo.\n\u00c8 basato sulla filosofia \"perch\u00e9 reinventare la ruota ogni volta\" e su vari Design pattern, coniugando solidit\u00e0 e velocit\u00e0 di sviluppo.\nInizialmente era basato sull'architettura MVC, ma dalla versione 2 in poi prediligie l'approccio \"Request/Response\", ispirato al protocollo HTTP.\nSviluppato inizialmente in PHP 5.0, poi successivamente aggiornato fino a PHP 8.0, \u00e8 compatibile con i gestori di basi di dati MySQL, PostgreSQL, Oracle e Microsoft SQL Server, sia su piattaforme Windows sia Linux-Unix.\nStoria.\nFabien Potencier, fondatore e attuale CEO di SensioLabs, quando nel 2004 fu rilasciata la prima versione di PHP 5, ritenne che gli strumenti di sviluppo disponibili avessero raggiunto uno stadio di maturazione sufficiente da poter essere integrati in un framework metodologico comune. Dopo circa un anno di lavoro, svilupp\u00f2 il nucleo di Symfony. basato su approccio architetturale di Model-view-controller, mappattura relazionale ad oggetti con Opel e strutture dati di Ruby on Rails.\nLa prima versione di Symfony fu rilasciata nel 2005, inizialmente come strumento di sviluppo di SensioLabs. In seguito, fu rilasciato con licenza aperta.\nNel 2012 alcuni componenti di Symfony sono stati trasferiti in Drupal 8.\nSymfony \u00e8 supportato da SensioLabs (ex Sensio Framework), societ\u00e0 francese di formazione, consulenza e servizi sulle tecnologie a sorgente aperto.\nCaratteristiche.\nSymfony presenta i seguenti vantaggi:\nApplicazione.\nSymfony presenta vantaggi che permettono di automatizzare alcune attivit\u00e0 dello sviluppo di progetti web, quali.\nI plugin di Symfony hanno un alto livello di estensibilit\u00e0 e il programma \u00e8 interoperabile con AJAX.\nSul sito ufficiale sono disponibili il manuale in formato elettronico, numerosi esempi e \"tutorial\" per imparare a creare applicazioni in breve tempo.\nComponenti.\nSebbene Symfony sia uno stack PHP completo, esso \u00e8 composto da diversi componenti \"disaccoppiati\" e quindi riutilizzabili in altri contesti.\nDistribuzioni.\nA partire dalla versione 2.0, le distribuzioni beneficeranno di ulteriori sei mesi di supporto, solamente per chiudere eventuali bug inerenti alla sicurezza. Per le versioni LTS, il periodo esteso sar\u00e0 di dodici mesi."}
{"id": "887011", "revid": "93556", "url": "https://it.wikipedia.org/wiki?curid=887011", "title": "Farid al-Din 'Attar", "text": "Era figlio di un ricco speziale e ricevette un'eccellente educazione. Studi\u00f2 l'arabo, la medicina e le scienze religiose islamiche. Da giovane aiut\u00f2 il padre in bottega e alla sua morte la eredit\u00f2. Da speziale, i clienti che si rivolgevano a lui gli confidavano tutti i loro problemi medici ed egli ne era spesso profondamente toccato. La leggenda vuole che fu proprio l\u00ec che avvenne il suo avvicinamento al sufismo, per opera di un Derviscio che lo rimprover\u00f2 per l'opulenza delle merci esposte - si dice infatti che ricevesse nella sua bottega \"500 clienti al giorno\" - invitandolo alla vita meditativa, l'unica in grado di dargli una morte dignitosa: alla richiesta di \u02bfA\u1e6d\u1e6d\u0101r che gli venisse fornita prova di ci\u00f2, il derviscio si distese a terra e mor\u00ec. Quest'esperienza avrebbe colpito tanto \u02bfA\u1e6d\u1e6d\u0101r\u02bf da indurlo ad abbracciare immediatamente la ricerca mistica.\nInfine decise di abbandonare la sua attivit\u00e0 e viaggi\u00f2 moltissimo. Durante la sua permanenza a Kufa, a Mecca, a Damasco, in Turkestan ed in India, ebbe l'occasione di incontrare numerosi maestri (\"shaykh\") sufi.\nAl suo ritorno promosse il Sufismo.\nAlcuni studiosi ritengono che \u02bfA\u1e6d\u1e6d\u0101r rimanesse ucciso durante la distruzione della citt\u00e0 da parte degli invasori Mongoli. Sulla sua morte si narra il seguente aneddoto:\nUn soldato mongolo lo cattur\u00f2 e, avendo scoperto chi egli fosse, lo voleva condurre dal suo ufficiale superiore quando si present\u00f2 un uomo, offrendo denaro per comprare il prigioniero. Il soldato stava per accettare ma \u02bfA\u1e6d\u1e6d\u0101r disse al soldato che valeva molto di pi\u00f9 di quanto pattuito. Continuarono il tragitto e poco dopo si present\u00f2 un altro uomo che offr\u00ec una somma maggiore per comprarlo, ma egli convinse il soldato a rifiutare poich\u00e9 valeva molto di pi\u00f9 anche di quella cifra proposta. Poco dopo un vecchio si present\u00f2 offrendo, in cambio di \u02bfA\u1e6d\u1e6d\u0101r, un fascio di legna. Il poeta, in genuino spirito sufi, disse al soldato di accettare l'offerta poich\u00e9 \"Non c'\u00e8 nulla che valga pi\u00f9 di questo\". Il soldato s'infuri\u00f2 e uccise \u02bfA\u1e6d\u1e6d\u0101r all'istante.\n\u02bfA\u1e6d\u1e6d\u0101r \u00e8 uno dei pi\u00f9 famosi poeti mistici persiani. Le sue opere furono d'ispirazione per Jal\u0101l al-D\u012bn R\u016bm\u012b e per molti altri poeti mistici. \u02bfA\u1e6d\u1e6d\u0101r, insieme a Sana'i di Ghazna, fu colui che influenz\u00f2 maggiormente R\u016bm\u012b nelle sue concezioni sul sufismo. R\u016bm\u012b li cita entrambi numerose volte nelle sue opere e con la pi\u00f9 alta stima. R\u016bm\u012b lod\u00f2 \u02bfAtt\u0101r nel seguente modo:\nOpere.\nFu uno degli autori pi\u00f9 prolifici della letteratura persiana. Scrisse pi\u00f9 di un centinaio di opere di varia lunghezza: si va da poche pagine a grossi tomi. Solo una trentina delle sue opere \u00e8 giunta fino ai giorni nostri.\nNello stile caratteristico dei poeti sufi, \u02bfA\u1e6d\u1e6d\u0101r esalta l'amore terreno come metafora e preludio dell'amore divino: sebbene quello umano fosse una forma d'amore lontana dalla perfezione, esso ha comunque un riflesso spirituale, poich\u00e9 l'\"amato\" diventa l'Essere supremo. Una delle sue parabole metaforiche preferite \u00e8 l'amore tra il sultano Ma\u1e25m\u016bd di Ghazna per il suo schiavo Malik Ayaz. Nella sua opera \"Il\u0101h\u012b-N\u0101me\" (Il poema Celeste) troviamo otto storie riguardanti il loro amore e la loro devozione reciproca.\nLa sua opera pi\u00f9 conosciuta \u00e8 tuttavia il \"Man\u1e6diq al-\u1e6dayr\" (\"Il Verbo degli uccelli\"). Oltre opere importanti sono l\"'Asr\u0101r-N\u0101me\" (\"Il libro dei segreti\"), il \"Musibat-n\u0101me\" (\"Libro delle avversit\u00e0\") e la \"Tadhkirat al-Awliy\u0101\u02be\", (\"Memoriale degli Intimi di All\u0101h\" che contiene le biografie di molti maestri sufi e di uomini santi). Compose inoltre un ampio Canzoniere (\"d\u012bv\u0101n\") formato da \"ghazal\" e quartine (\"rub\u02bfayy\u0101t\"). In generale, la maggior parte dei suoi libri \u00e8 alla portata di tutti e relativamente facile da leggere.\nIl suo \"Man\u1e6diq al-\u1e6dayr\" \u00e8 certamente uno dei capolavori dell'intera letteratura persiana. Si tratta di un poema allegorico, narrante la vicenda degli uccelli del mondo che, guidati dall'upupa, si erano messi alla ricerca del loro re, Simurgh, la cui reggia sorgeva oltre la montagna di Qaf ai confini del mondo.\nTipico poema \"a cornice\" di circa 4.500 versi, in cui la storia-cornice del viaggio degli uccelli inquadra una fitta rete di dialoghi e aneddoti. Il testo rivela in modo trasparente il suo contenuto mistico e le sue finalit\u00e0 didattico-iniziatiche: dietro l'upupa \u00e8 facile scorgere il maestro sufi che guida attraverso Sette Valli (le mistiche dimore spirituali) i suoi inquieti discepoli (gli uccelli) verso l'illuminazione finale, ovvero la scoperta di Dio (Simurgh) nel proprio s\u00e9 profondo.\nIl poeta e mistico Jal\u0101l al-D\u012bn R\u016bm\u012b da giovane incontr\u00f2 sicuramente \u02bfA\u1e6d\u1e6d\u0101r quando la famiglia di R\u016bm\u012b abbandon\u00f2 la citt\u00e0 di Balkh. Durante il loro viaggio, infatti, il padre di R\u016bm\u012b si rec\u00f2 in visita da \u02bfA\u1e6d\u1e6d\u0101r. Fonti attestano che \u02bfA\u1e6d\u1e6d\u0101r don\u00f2 una copia di uno dei suoi libri di poesia mistica al giovane Jal\u0101l al-D\u012bn. L'incontro \u00e8 riportato da varie fonti, compreso il figlio di R\u016bm\u012b, \u1e24us\u0101m al-D\u012bn.\nAltra importante opera \u00e8 la \"Tadhkirat al-Awliy\u0101\u02be\", un manuale in cui descrive la personalit\u00e0 e gli stadi di realizzazione mistica di molti maestri sufi, narrando la loro vita, degli aneddoti e i loro detti.\n'A\u1e6d\u1e6d\u0101r aderiva al madhhab hanafita, la pi\u00f9 antica scuola giuridica del Sunnismo.\nIn Italia molti artisti si sono ispirati ad \u02bfA\u1e6d\u1e6d\u0101r e alle sue opere.\nI Radiodervish si sono ispirati al \"Man\u1e6diq al-\u1e6dayr\" nel loro album \"In search of Simurgh\" del 2004.\nSono state fatte anche trasposizioni teatrali come ad esempio quella di \"Ali di Polvere In Search of Simurgh\" di Teresa Ludovico e \"II Verbo degli Uccelli - Anno I: II Viaggio Analogo\" di Domenico Castaldo.\nIn altre letterature si trovano citazioni 'attariane in: W. Beckford (\"Watek\"); in Jorge Luis Borges (\"L'accostamento ad Almotasim\" in \"Finzioni\") e nei versi di \"The unending rose\", oltre che nel cap. n. 7, intitolato \"Il Simurg e l'Aquila\", del suo \"Nove saggi danteschi\"; in varie opere di A. De Mello; in R. Musil (\"L'uomo senza qualit\u00e0\"); in Salman Rushdie (\"Grimus\") e nel messicano A. Ruy Sanchez (\"Los nombres del aire\").\nBibliografia.\nOpere di riferimento sulla letteratura persiana medievale: \nArticoli e contributi in italiano su 'Attar si trovano in:\nTraduzioni italiane: "}
{"id": "887015", "revid": "287204", "url": "https://it.wikipedia.org/wiki?curid=887015", "title": "Guanica", "text": ""}
{"id": "887016", "revid": "1318658", "url": "https://it.wikipedia.org/wiki?curid=887016", "title": "Battistero degli Ariani", "text": "Il battistero degli Ariani si trova a Ravenna e fu fatto costruire all'epoca del re ostrogoto Teodorico, a partire dalla fine del V secolo, terminato poco dopo, nella prima met\u00e0 del VI secolo. Era il battistero della antica cattedrale ariana, oggi denominata Chiesa dello Spirito Santo.\nIl battistero \u00e8 inserito, dal 1996, nella lista dei siti italiani patrimonio dell'umanit\u00e0 dall'UNESCO, all'interno del sito seriale \"Monumenti paleocristiani di Ravenna\".\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Emilia-Romagna, nel dicembre 2019 divenuto Direzione regionale Musei.\nStoria.\nTeodorico, di culto ariano, decise di far convivere pacificamente i Goti di culto ariano e i latini di culto ortodosso (dove il termine \"ortodosso\" si riferisce ai seguaci della dottrina canonica riconosciuta dalla Chiesa e dall'Impero romano d'Oriente), mantenendo le due popolazioni separate, il che comport\u00f2 la distinzione dei rispettivi quartieri e la costruzione dei rispettivi edifici di culto in citt\u00e0.\nVicino all'odierna via Diaz, Teodorico fece costruire una basilica per gli ariani, l'attuale chiesa dello Spirito Santo, che fu molto rimaneggiata nelle epoche seguenti, ed un battistero ad essa anticamente collegato, oggi detto \"degli Ariani\" per distinguerlo dal pi\u00f9 antico battistero Neoniano \"degli Ortodossi\". Si tratta dell'unico battistero conosciuto ad essere stato costruito propriamente per il culto ariano in Italia.\nDescrizione.\nEsternamente l'edificio presenta una subsidenza di 2.25 metri. Si presenta come una costruzione in laterizi a pianta ottagonale, con absidiole nel registro inferiore e finestre ad arco in quello superiore. Lungo il perimetro esterno correva un deambulatorio che si interrompeva soltanto in corrispondenza dell'abside rivolto ad oriente. I restauri hanno chiarito che l'edificio era parte integrante della retrostante Chiesa dello Spirito Santo.\nL'interno si presenta spoglio, con la muratura a vista e privo di arredi. La presenza della vasca battesimale \u00e8 ricordata oggi solo da una lastra marmorea rotonda al centro dell'edificio. La cupola \u00e8 invece completamente decorata a mosaico. La superficie musiva \u00e8 pi\u00f9 piccola rispetto a quella del Battistero Neoniano e l'organizzazione decorativa meno complessa, con solo due registri circolari. Al centro si trova una rappresentazione del battesimo di Cristo con Giovanni Battista, la personificazione del fiume Giordano e la colomba dello Spirito Santo.\nNel registro pi\u00f9 esterno si trova il trono vuoto dell'etimasia (che rinvia alla seconda venuta del Cristo), raffigurante una croce gemmata adagiata su un cuscino di colore viola, e la teoria di dodici santi martiri, identificati con i dodici apostoli -con l'esclusione di Giuda Iscariota e la presenza di Paolo di Tarso, l\"Apostolo dei Gentili\", anch'egli martire, venerato come santo gi\u00e0 nel IV secolo (che segn\u00f2 l'inizio della costruzione della basilica omonima, a Roma). I Dodici sono rappresentati nell'atto di offrire corone con le mani coperte, divisi da esili palme.\nDiversamente dalla croce gemmata presente nell'abside della Basilica di Sant'Apollinare in Classe, essa non rappresenta n\u00e9 il Volto di Ges\u00f9 al centro, n\u00e9 le lettere Alfa e Omega (\u0391 e \u03a9 ) in corrispondenza degli estremi destro e sinistro del braccio orizzontale.\nAnche la palma possedeva una simbologia legata ai \"Salmi\", dove si dice che \u00abcome fiorir\u00e0 la palma, cos\u00ec far\u00e0 il giusto\u00bb, cio\u00e8 la pianta fiorisce quando sembra ormai morta, come i martiri che avranno la loro ricompensa in Paradiso. La raffigurazione \u00e8 orientata per essere vista dal battezzando che stava all'interno della vasca rivolto verso l'altarolo ad oriente (oggi non pi\u00f9 presente). Ai lati dell'etimasia ci sono gli apostoli Pietro e Paolo. Pietro, con le mani velate, in segno di rispetto secondo la tradizione orientale, offre le chiavi. Paolo porge i rotoli con le sue lettere; sul velo che gli copre le mani \u00e8 rappresentato un fuso. Si tratta di un richiamo al lavoro (\"Seconda lettera ai Tessalonicesi\", 3.10).\nRispetto all'analoga rappresentazione nel battistero Neoniano, pi\u00f9 antica di circa mezzo secolo, la rappresentazione \u00e8 qui semplice, con figure piuttosto statiche e ripetitive nella postura e nell'aspetto, che indossano solo l'alba e i volumi appiattiti. Spicca l'affermazione dominante del fondo oro, che si stava imponendo in tutto il mondo mediterraneo come veicolo per rappresentazioni pi\u00f9 astratte e simboliche, inondate da una luce ultraterrena. Nel Battistero Neoniano il fondo \u00e8 di un blu intenso e i volti degli apostoli sono maggiormente caratterizzati e pi\u00f9 plastici nella resa formale, elementi che rimandano all'arte classica.\nLa simbologia cristiana nell'arianesimo.\n\u00c8 possibile che i vescovi ariani committenti abbiano voluto esprimere la loro dottrina con due simboli presenti nella rappresentazione: il Cristo che va verso oriente (in posizione esattamente opposta a quella del Cristo cattolico); e il becco della colomba che, bagnando il Cristo con l'acqua primigenia della Genesi, lo santifica come lo Spirito santific\u00f2 le acque originarie.\nLa presenza del trono dell'etimasia, piuttosto che rinviare alla seconda venuta del Cristo, potrebbe indicare altres\u00ec l'aspetto corporale della natura del Cristo, secondo le concezioni ariane: sul trono \u00e8 infatti presente un sudario, che rimanderebbe alla natura umana del Cristo."}
{"id": "887018", "revid": "287204", "url": "https://it.wikipedia.org/wiki?curid=887018", "title": "Festival Messiaen", "text": "Il Festival Messiaen \u00e8 un festival internazionale di musica contemporanea che si ispira all'opera del compositore e ornitologo francese Olivier Messiaen, scomparso nel 1992.\nDal 1998 si svolge ogni anno per una decina di giorni nel mese di luglio a La Grave-La Meije, un paese a quota 1.500 metri d'altezza nelle Alpi francesi, non troppo distante dal confine con l'Italia.\nQuesta localit\u00e0 infatti fu sede di una piccola dimora acquistata da Messiaen negli anni trenta sulle sponde del Lago di Laffrey, vicino a Petitchet; di qui egli ricavava registrazioni di canti di uccelli e idee per le proprie composizioni.\nA partire dal 1950 egli per lungo tempo si rec\u00f2 ogni anno a La Grave, dove rivers\u00f2 molte visioni e impressioni dei luoghi nelle sue partiture. Direttamente legata al luogo \u00e8 la composizione di \"Et expecto resurrectionem mortuorum\" (1965):\nNe \u00e8 sorta come logica conseguenza dopo la morte del compositore la scelta di questi luoghi per commemorarlo annualmente.\nIl festival si struttura secondo tre tipi di eventi:"}
{"id": "887021", "revid": "73537", "url": "https://it.wikipedia.org/wiki?curid=887021", "title": "Trattato di Yandabo", "text": ""}
{"id": "887028", "revid": "1935652", "url": "https://it.wikipedia.org/wiki?curid=887028", "title": "Paolo Magnani", "text": "Biografia.\nNasce a Pieve Porto Morone, in provincia e diocesi di Pavia, il 31 dicembre 1926.\nFormazione e ministero sacerdotale.\nIl 29 giugno 1951 \u00e8 ordinato presbitero dal vescovo Carlo Allorio.\nAllievo del Pontificio Seminario Lombardo a Roma, nel 1955 si laurea in Teologia dogmatica presso la Pontificia Universit\u00e0 Gregoriana, assumendo nello stesso anno la docenza di questa materia presso il seminario diocesano, istituto del quale diviene rettore nel 1965.\nNel 1969 \u00e8 nominato pro-vicario generale, nel 1975 vicario generale della diocesi.\nMinistero episcopale.\nVescovo di Lodi.\nIl 27 luglio 1977 viene nominato vescovo di Lodi; succede a Giulio Oggioni, precedentemente nominato vescovo di Bergamo. Riceve la consacrazione episcopale il 10 settembre 1977 dal cardinale Antonio Poma, coconsacranti l'arcivescovo Ernesto Civardi (futuro cardinale) ed il vescovo Antonio Giuseppe Angioni.\nIndice e celebra il XIII sinodo diocesano.\nVescovo di Treviso.\nIl 19 novembre 1988 viene trasferito alla guida della diocesi di Treviso, succedendo al trentennale episcopato di mons. Antonio Mistrorigo; l'11 febbraio 1989 prende possesso della diocesi.\nDurante il suo episcopato trevigiano riorganizza la diocesi, abolendo le zone pastorali e riducendo i vicariati, promuove le vocazioni sacerdotali e religiose, svolge la visita pastorale dal 1991 al 1998 e indice nel 1998 il XIV sinodo diocesano, celebrato nel 2000, con tema \"La parrocchia centro di vita spirituale per la missione\". Conferisce l'ordinazione episcopale a due presbiteri trevigiani: ad Angelo Daniel, eletto vescovo di Chioggia nel 1997, e ad Andrea Bruno Mazzocato, eletto vescovo di Adria-Rovigo nel 2000.\nIl 3 dicembre 2003 si ritira per raggiunti limiti di et\u00e0, lasciando la guida della diocesi ad Andrea Bruno Mazzocato, il quale si insedia il successivo 18 gennaio 2004.\nTra il 2015 e il 2017 co-consacra due nuovi vescovi: Andrea Migliavacca, nominato vescovo di San Miniato, con cui condivide la stessa diocesi di origine, e Egidio Miragoli, nominato vescovo di Mondov\u00ec, da lui ordinato presbitero il 23 giugno 1979 quand'era vescovo di Lodi.\nIl 31 dicembre 2016 compie novant'anni; il 2 gennaio 2017 viene festeggiato a Treviso con una concelebrazione eucaristica solenne nella chiesa di sant'Agnese.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "887040", "revid": "79968", "url": "https://it.wikipedia.org/wiki?curid=887040", "title": "Charles Louis de Secondat", "text": ""}
{"id": "887041", "revid": "110157", "url": "https://it.wikipedia.org/wiki?curid=887041", "title": "Deutscher und \u00d6sterreichischer Alpenverein", "text": "Il Deutscher und \u00d6sterreichischer Alpenverein (Du\u00d6AV) era l'organizzazione alpinistica costituita nel 1873 a seguito della fusione in un unico soggetto del Deutscher Alpenverein (club alpino tedesco), dell'\u00d6sterreichischer Alpenverein (Club alpino austriaco) e dell'associazione degli alpinisti boemi tedeschi.\nL'unione tra le tre associazioni alpinistiche venne sciolta nel 1938 dopo l\"'Anschluss\", in conseguenza di ci\u00f2 i club alpini continuarono a operare nella \"sezione alpinismo\" della Federazione nazionalsocialista per l'educazione fisica, organizzazione a sua volta disciolta dopo la fine della guerra.\nNel 1945 fu rifondato l'\u00d6sterreichischer Alpenverein, che per i seguenti sette anni gest\u00ec non solo il suo patrimonio e le strutture delle Alpi austriache, ma anche i beni gi\u00e0 di propriet\u00e0 della disciolta associazione tedesca, che riprese la sua attivit\u00e0 solo nel 1952."}
{"id": "887047", "revid": "745179", "url": "https://it.wikipedia.org/wiki?curid=887047", "title": "Abracadendo", "text": ""}
{"id": "887049", "revid": "1699816", "url": "https://it.wikipedia.org/wiki?curid=887049", "title": "Organica militare", "text": "L'organica militare (comunemente, anche solo organica) \u00e8 una disciplina, parte dell'arte militare, che studia gli aspetti organizzativi, ordinativi, di pianificazione e programmazione teorica, relativi alle forze armate. Pu\u00f2 essere considerata la capostipite delle discipline organizzative; da essa la disciplina dell'organizzazione aziendale ha mutuato molti dei suoi principi.\nDescrizione.\nForze armate.\nLe \"forze armate\" sono il complesso di persone e mezzi di cui disponga il governo di uno Stato sovrano per implementare con l'uso della forza la sua politica estera e interna.\nDalle forze armate in senso stretto si distinguono le \"forze di polizia\", che operano esclusivamente all'interno dello Stato per tutelare l'ordine pubblico e la pubblica sicurezza; tuttavia possono considerarsi organizzazioni militari, in senso lato, anche quelle che costituiscono le forze di polizia quando i loro appartenenti hanno uno status assimilabile a quello dei militari e sono organizzate sul modello delle forze armate.\nNelle democrazie cos\u00ec come in molte altre forme di governo le forze armate sono collegate al governo attraverso un dicastero dell'amministrazione pubblica detto di solito \"ministero\" o \"dipartimento della difesa\" o \"della guerra\", nel quale opera anche personale civile.\nLe forze armate sono ovunque caratterizzate da una complessa struttura gerarchica, con numerosi livelli di suddivisione. L'organizzazione di massimo livello \u00e8 la \"forza armata\"; di solito ce ne sono tre:\nche operano rispettivamente in terra, in mare e nell'aria (anche se tale ripartizione degli ambiti operativi non \u00e8 sempre netta).\nIn alcuni stati possono esserci ulteriori forze armate, quali i marine, la \"gendarmeria\" (con funzioni di polizia militare), la \"guardia costiera\" (con funzioni di polizia in ambito marittimo), forze \"paramilitari\" di vario tipo (formate da elementi civili organizzati e addestrati con modalit\u00e0 militari) e cos\u00ec via. Vi sono inoltre organizzazioni \"interforze\" che comprendono elementi appartenenti a pi\u00f9 di una forza armata. Negli stati pi\u00f9 piccoli pu\u00f2 esserci un'unica forza armata.\nUnit\u00e0 e reparti.\nLe strutture organizzative in cui si suddividono le forze armate si distinguono, per lo meno nei paesi occidentali, in unit\u00e0 e reparti.\nLe \"unit\u00e0\", in senso stretto, sono le pi\u00f9 piccole strutture organizzative in grado di operare autonomamente; nell'esercito possono essere il battaglione o il reggimento, nella marina le singole navi da combattimento. Tipicamente un'unit\u00e0 \u00e8 costituita da elementi omogenei per specializzazione d'impiego (e, quindi, per \"arma\" di appartenenza: fanteria, artiglieria ecc.) e ha al suo interno le strutture per le funzioni amministrative e di comando.\nQualsiasi suddivisione pi\u00f9 piccola di un'unit\u00e0 \u00e8 detta \"reparto\" o \"minore unit\u00e0\".\nUna \"grande unit\u00e0\" \u00e8 invece una struttura organizzativa che raggruppa pi\u00f9 unit\u00e0 o grandi unit\u00e0 di livello inferiore. Nell'esercito ne sono esempi le brigate e le divisioni.\nLa denominazione delle unit\u00e0 e dei reparti \u00e8 piuttosto omogenea tra paese e paese anche se presenta variazioni non solo tra una forza armata e l'altra ma anche, talvolta, all'interno della stessa forza armata, in base all'arma e alla specialit\u00e0. Nell'esercito si hanno di solito, in ordine crescente: \"squadra\", \"plotone\", \"compagnia\" o \"batteria\" (nell'artiglieria) o \"squadrone\" (nella cavalleria), \"battaglione\", \"reggimento\" (non sempre presente), \"brigata\", \"divisione\", \"corpo d'armata\", \"armata\" e \"gruppo d'armate\". Nella marina si hanno, invece, di solito: \"divisione\", \"squadra\" e \"armata\" o \"flotta\". Possono anche essere create unit\u00e0 per l'assolvimento di uno specifico compito, assemblando temporaneamente elementi provenienti da altre unit\u00e0: ne sono esempi il \"gruppo tattico\" (avente la consistenza di un battaglione) nelle forze terrestri e la \"task force\", eventualmente suddivisa in \"task group\", nelle forze navali.\nL'insieme delle persone, delle armi e del materiale assegnati ad un determinato reparto o unit\u00e0 costituisce il suo \"organico\".\nComandi e stati maggiori.\nOgni unit\u00e0 o reparto \u00e8 posta sotto l'autorit\u00e0 e responsabilit\u00e0 di un \"comandante\", che \u00e8 un ufficiale o, nei reparti di pi\u00f9 basso livello, un sottufficiale (in certi casi anche un militare di truppa graduato). Il termine \"comando\" indica sia la funzione svolta dal comandante sia l'ufficio al quale \u00e8 preposto; viene anche utilizzato per indicare un gruppo di unit\u00e0 o personale che fa capo ad un comandante.\n\u00c8 detto \"comandante supremo\" quello posto a capo di tutte le forze armate dello stato, ruolo che nel passato era prerogativa del sovrano e che, negli stati odierni, \u00e8 generalmente ancora attribuito al capo dello stato sebbene a titolo puramente cerimoniale (come avviene nei sistemi parlamentari) o con attribuzioni di natura politica (come avviene, ad esempio, nelle repubbliche parlamentari) che non si estendono al comando operativo.\nIn staff al comandante possono esserci degli \"ufficiali di stato maggiore\" che lo supportano nella formulazione e nell'attuazione delle decisioni. Nelle grandi unit\u00e0 essi costituiscono lo \"stato maggiore\", una struttura organizzativa articolata in reparti su base funzionale (logistica, intelligence, comunicazioni, operazioni, personale ecc.) e diretta da un \"capo di stato maggiore\".\nEsiste uno stato maggiore anche a livello di forza armata che, di norma, non supporta un comandante ma il governo. Solitamente esiste anche uno stato maggiore interforze (variamente denominato: stato maggiore \"della difesa\", come in Italia, \"delle forze armate\" ecc.) che assicura il coordinamento tra le varie forze armate; con le stesse finalit\u00e0 pu\u00f2 essere previsto anche un organo collegiale che riunisce il capo di stato maggiore interforze e quelli delle singole forze armate.\nPersonale militare.\nIl personale che opera nelle forze armate ha in tutti in paesi uno status particolare, quello di \"militare\", che lo differenzia dal rimanente personale dello stato e dal resto della popolazione (i \"civili\"). Va peraltro notato che nelle forze armate pu\u00f2 operare anche personale civile con compiti ausiliari.\nLo status di militare comporta particolari doveri e una sensibile compressione di alcuni diritti: i militari, ad esempio, non possono aderire a sindacati o scioperare, devono alloggiare in apposite strutture, devono indossare un'uniforme ecc.\nPer la violazione dei doveri loro imposti, i militari sono soggetti a particolari sanzioni disciplinari. Inoltre sono previsti particolari reati (detti, appunto, \"reati militari\") che possono essere commessi solo da militari e per i quali sono di solito competenti speciali organi di polizia (\"polizia militare\"), giudici (\"giudici militari\") e istituti di pena interni alle forze armate.\nGerarchia.\nIl personale militare \u00e8 ordinato secondo criteri gerarchici in base ai quali si distingue, innanzitutto una categoria superiore, i \"quadri\", dal resto del personale (che, nelle forze terrestri, costituisce la \"truppa\"). I quadri si distinguono in:\nAll'interno di queste categorie il personale \u00e8 ripartito in \"gradi\", con denominazioni abbastanza omogenee tra paese e paese, Ad esempio, nelle forze terrestri si usano di solito i seguenti titoli, in ordine ascendente: \"soldato\" e \"caporale\" per la truppa, \"sergente\" per i sottufficiali, \"sottotenente\" o \"alfiere\", \"tenente\" e \"capitano\" per gli ufficiali inferiori, \"maggiore\", \"tenente colonnello\" e \"colonnello\" per gli ufficiali superiori, \"generale\" e, in certi paesi, \"maresciallo\" o \"feldmaresciallo\" per gli ufficiali generali, eventualmente con ulteriori specificazioni, come nella distinzione tra \"sergente\" e \"sergente maggiore\" o nei vari gradi dei generali (che, in molti paesi, sono: \"brigadiere generale\", \"maggior generale\", \"tenente generale\" e \"generale\").\nReclutamento.\nS'intende per \"reclutamento\" il complesso delle operazioni di raccolta, selezione e inserimento nelle forze armate di nuovo personale (le \"reclute\"). Con il reclutamento il militare entra in servizio e vi rimane fino al \"congedo\".\nIl reclutamento pu\u00f2 essere obbligatorio o volontario. Il reclutamento obbligatorio \u00e8 fatto attraverso la \"leva\", complesso di operazioni volte alla chiamata alle armi dei cittadini di sesso maschile (in alcuni stati anche di sesso femminile) nati in un determinato anno (che, pertanto, costituiscono una \"classe di leva\").\nIl personale pu\u00f2 essere in \"servizio permanente\", se presta servizio nelle forze armate a tempo indeterminato fino al raggiungimento di una cert\u00e0 et\u00e0, oppure con obbligo di prestare servizio per un periodo di tempo determinato (\"ferma\"). Il reclutamento del personale in servizio permanente \u00e8 volontario, quello del personale in ferma pu\u00f2 essere obbligatorio o volontario; nel primo caso la ferma \u00e8 breve (ad esempio, 12 mesi in Italia prima della sospensione della leva) nel secondo lunga (un certo numero di anni). Terminata la ferma il personale (se non opta per un nuovo periodo di ferma) \u00e8 immesso nella \"riserva\" dalla quale pu\u00f2 esser richiamato in servizio per brevi periodi di addestramento o per integrare gli organici delle forze armate in caso di guerra (in questo caso vengono richiamati prima coloro che sono stati congedati per ultimi).\nIl reclutamento obbligatorio ha il vantaggio di assicurare un forte gettito di reclute e la creazione di cospicue riserve di elementi addestrati, da utilizzare in caso di necessit\u00e0. Di contro, ha lo svantaggio di far entrare nelle forze armate personale non molto motivato e che, per la breve durata della ferma, pu\u00f2 ricevere un addestramento piuttosto superficiale. Inoltre nelle societ\u00e0 attuali, specie in quelle pi\u00f9 ricche, il reclutamento obbligatorio presenta seri problemi di sostenibilit\u00e0 sociale, per motivi demografici e culturali. Il reclutamento volontario, invece, se \u00e8 inferiore a quello obbligatorio dal punto di vista del gettito, non presenta i suoi svantaggi.\nNelle forze armate moderne gli ufficiali sono generalmente in servizio permanente e, prima di essere immessi nei ranghi, trascorrono un periodo di formazione in apposite istituzioni d'istruzione (\"accademie militari\"). In molti eserciti i sottufficiali possono essere promossi per merito ad ufficiali, in alcuni casi, per\u00f2, con limitazioni nella carriera. Gli ufficiali in servizio permanente possono essere integrati da ufficiali di leva (\"ufficiali di complemento\") il cui numero tende a crescere in caso di guerra.\nIl resto del personale \u00e8 invece di solito in ferma: alcuni stati (ad es. Stati Uniti, Gran Bretagna e ora anche l'Italia) ricorrono esclusivamente al reclutamento volontario, la maggioranza degli stati, invece, ricorre al reclutamento obbligatorio, integrato da quello volontario. In generale si nota una tendenza a passare dal reclutamento obbligatorio a quello volontario, soprattutto perch\u00e9 con l'evoluzione tecnologica la forza militare dipende sempre meno dal numero dei militari in organico e sempre pi\u00f9 dal loro livello qualitativo di addestramento ed efficienza."}
{"id": "887052", "revid": "1610933", "url": "https://it.wikipedia.org/wiki?curid=887052", "title": "Tar del Nilgiri", "text": ""}
{"id": "887053", "revid": "1610933", "url": "https://it.wikipedia.org/wiki?curid=887053", "title": "Tahr del Nilgiri", "text": ""}
{"id": "887080", "revid": "125168405", "url": "https://it.wikipedia.org/wiki?curid=887080", "title": "Servizio Sanitario di Urgenza ed Emergenza in Italia", "text": "Il Servizio Sanitario di Urgenza ed Emergenza Medica (S.S.U.E.M.) \u00e8 il servizio di soccorso e allarme sanitario in sede extra ospedaliera attivo in Italia e che risponde al numero telefonico \"118\", anche se in alcune regioni italiane \u00e8 gi\u00e0 attivo il numero unico di emergenza 112.\nIl servizio \u00e8 composto da delle centrali operative, con competenze provinciali o sovraprovinciali, in cui lavorano tecnici, infermieri e medici, e dai mezzi di soccorso (ambulanze, automediche ed elisoccorsi) che vengono attivati sul territorio nazionale in risposta alle richieste di aiuto e soccorso, pervenute dai privati cittadini.\nSvolge inoltre il compito di unico referente per le emergenze sanitarie di ogni tipo.\nLa gestione e l'organizzazione del servizio pu\u00f2 essere di competenza regionale (con aziende regionali dedicate come AREU in Lombardia e ARES 118 nel Lazio), provinciale oppure deputata alle singole Aziende Sanitarie Locali.\nIl 118.\nIl 118 \u00e8 un numero nazionale (in alcune realt\u00e0 ora esiste solo il 112, numero unico delle emergenze) attivo 24 ore su 24 e sette giorni su sette, gratuito su tutto il territorio italiano sia da telefoni fissi sia mobili, anche privi di carta SIM.\nCome gi\u00e0 detto, la gestione e i relativi compiti del servizio \"118\" sono stabiliti di norma su base regionale e, in alcune zone d'Italia, addirittura provinciale e locale. Quindi non in tutte le zone d'Italia, il 118 svolge gli stessi compiti.\nAd esempio, in Lombardia il 118 svolge anche il compito di \"coordinatore\" per il sistema del trasporto urgente di sangue, organi, e la relativa \u00e9quipe medica per il trapianto, utilizzando mezzi forniti da associazione convenzionate; nelle regioni dove il 118 \u00e8 di competenza delle singole province o addirittura locale, invece, vi si possono trovare lievi differenze, come nella formazione di base del personale e nella tipologia di mezzi impiegati.\nIn Lombardia, in Friuli Venezia Giulia, in Piemonte, nelle Province autonome di Trento e Bolzano, in Liguria, in Sicilia e nella Citt\u00e0 metropolitana di Roma Capitale \u00e8 attualmente attivo il NUE, numero unico di emergenza 112, un solo numero telefonico che fa confluire tutte le telefonate effettuate ai numeri di emergenza 112, 113, 115 e 118 a un'unica Centrale Operativa.\nIl compito istituzionale del NUE, definito \"centralino laico\" perch\u00e9 si avvale del lavoro di operatori tecnici non specializzati, \u00e8 quello di identificare il chiamante e la localit\u00e0 per la quale si richiede l'intervento di emergenza, e inoltrare la richiesta alla centrale operativa di secondo livello competente (emergenza sanitaria, carabinieri, polizia e vigili del fuoco).\nStoria.\nIl primo nucleo 118 \u00e8 nato a Bologna, il 1\u00ba giugno 1990 in occasione dei mondiali di calcio.\nIn contemporanea il 118 \u00e8 stato attivato a Udine ma Il primo servizio a coprire una intera provincia \u00e8 nato a Gorizia nel 1991, scelta come laboratorio dalla Regione FVG che, assieme all'Emilia-Romagna, \u00e8 stata quindi la prima regione ad attivare il servizio.\nNel 1990 Bologna Soccorso era ancora un nucleo indipendente, ma gi\u00e0 rispondeva al numero 118.\nIl servizio \"118\" vero e proprio come lo \u00e8 oggi, \u00e8 stato istituito in seguito al Decreto legge sulla sanit\u00e0 (il c.d. \"decreto De Lorenzo\") a firma del Presidente della Repubblica Francesco Cossiga del 27 marzo 1992, e pubblicato nella Gazzetta Ufficiale n. 76 del 31 marzo 1992, dove furono costituite le centrali operative 118 anche nelle altre citt\u00e0, sulla base delle innovazioni introdotte a Bologna.\nCon la Legge Regionale n. 9 del 03-08-2004 REGIONE LAZIO viene promossa l' \"Istituzione dell'azienda regionale per l'emergenza sanitaria ARES 118.\", prima azienda sanitaria pubblica dedicata al soccorso extra ospedaliero che unifica la direzione delle attivit\u00e0 118 prima delegate alle singole Aziende Sanitarie provinciali, dotandosi di un organigramma interno assimilabile a quello delle strutture ospedaliere. Segue quindi l'agenzia regionale dell'emergenza urgenza AREU 118 della Lombardia che nasce il 2 aprile 2008 con la delibera della Giunta regionale n\u00b0 VIII/6994 in attuazione della legge regionale 32/2007, in un primo momento come struttura di coordinamento dei 118 provinciali. L'AREU 118, coordiner\u00e0 la sperimentazione del sistema 112 in Italia, passando da Agenzia ad Azienda.\nBOLLETTINO UFFICIALE DELLA REGIONE LAZIO\nN. 22 del 10 agosto 2004 SUPPLEMENTO ORDINARIO N. 6 Questi punti di forza riguardavano principalmente la coordinazione delle varie associazioni di volontariato, i cui interventi venivano gestiti da un centro unico che impediva sovrapposizioni di interventi e incomprensioni; la gestione delle emergenze fu affidata a personale infermieristico appositamente preparato (con competenze di telecomunicazioni e informatica, nonch\u00e9 competenze sanitarie), mentre la parte medica venne affidata ad un medico responsabile.\nChiamata.\nLa chiamata viene inoltrata automaticamente alla centrale operativa 118 competente territorialmente alla zona fisica dove si trova il chiamante.\nNelle centrali operano medici, infermieri e operatori tecnici con specifico addestramento; la procedura prevede la localizzazione dell'evento e una valutazione immediata del livello di urgenza della chiamata. Il personale al momento della risposta:\nLe domande poste dall'operatore telefonico riguardano principalmente:\n\u00c8 molto importante che la comunicazione sia chiusa solo dall'operatore, mai dal chiamante, per accertarsi che siano stati comunicati tutti i dati. Dopo la chiamata, \u00e8 opportuno che il chiamante tenga il telefono libero.\nI codici di priorit\u00e0.\nA ogni evento, in relazione alle informazioni raccolte, viene associato un Codice Colore di gravit\u00e0 che \u00e8 riportato nell'elenco sottostante.\nCodice Colore definizione:\nOgni fase della gestione di un intervento di soccorso \u00e8 classificata con un Codice Colore.\nEsistono perci\u00f2 dei codici colore che identificano la gravit\u00e0/priorit\u00e0 dell'evento nelle seguenti fasi (T) del soccorso:\nTali Codici vengono assegnati durante le varie fasi della gestione dell'evento dai diversi Operatori del soccorso che vengono a contatto con il paziente.\nRisulta evidente che durante uno stesso soccorso potranno essere assegnati diversi Codici Colore allo stesso evento in relazione a: tipo di patologia, evoluzione o miglioramento delle condizioni cliniche del Paziente e situazione logistica concomitante.\nIn alcune realt\u00e0 esiste anche un Codice Colore Nero assegnabile in fase T2, T3, e T5 che evidenzia Pazienti constatati deceduti dai Medici intervenuti sull'evento; il Codice Colore NERO non pu\u00f2 essere assegnato in fase T0, T1 e T4, in quanto le salme gi\u00e0 acclarate da constatazione di decesso non possono legalmente essere trasportate in ambulanza anche se il decesso dovesse avvenire in fase di trasporto di emergenza.\nIl Codice Bianco invece non pu\u00f2 essere assegnato in fase T1 di invio del mezzo, in quanto i Pazienti classificati con tali codice non hanno diritto di accesso al Sistema di Emergenza Sanitaria, pu\u00f2 essere invece assegnato in fase di classificazione della chiamata T0, (in tal caso la chiamata non sar\u00e0 seguita dall'invio del mezzo di soccorso) o di riscontro T2 e T3 (in questo caso il paziente non sar\u00e0 caricato sul mezzo e trasportato in ospedale), L'ambulanza in rientro senza paziente sar\u00e0 classificata in Codice Bianco.\nIntervento.\nUna volta accolta la chiamata, l'infermiere della Centrale Operativa passa la scheda dati a un operatore radio (dispatch), che sceglie il mezzo pi\u00f9 idoneo e competitivo disponibile della zona territoriale di competenza (o la pi\u00f9 vicina al luogo dell'incidente) alla quale assegnare il servizio.\nL'equipaggio del mezzo di soccorso riceve tramite ponte radio dedicato o telefonata da parte della CO 118 alla propria sede o ancora (in alcune realt\u00e0 es. Lombardia) tramite una postazione intranet con relativo PC, l'indirizzo, il nominativo del paziente e un codice (che pu\u00f2 riunire il codice di priorit\u00e0 e altri dati, come il tipo di intervento e la zona geografica), l'orario e un numero identificativo del servizio. Solo nei casi pi\u00f9 gravi vengono anche date informazioni personali sullo stato del paziente, poich\u00e9 le comunicazioni via radio sono soggette a maggior rischi riguardanti la privacy.\nPer il servizio 118 esistono tre tipologie di mezzi di soccorso standard in vigore in quasi tutte le regioni:\nIl mezzo prevede la presenza minima di norma di almeno 2 o 3 (in base ai vari protocolli regionali e locali) operatori tecnici soccorritori, che possono essere sia volontari sia dipendenti delle vari \"croci\" convenzionate, e che siano qualificati ai servizi di soccorso sanitario urgente dopo aver seguito uno specifico iter formativo dipendente dalla realt\u00e0 territoriale e con eventualmente brevetto BLS-D (uso del defibrillatore semiautomatico); uno di essi copre il ruolo di autista e un altro quello di capo-equipaggio, e un altro ancora quello di soccorritore (nelle realt\u00e0 dove i soccorritori sono in tre).\nAl regolare equipaggio di 3 persone, in base ai regolamenti locali pu\u00f2 essere aggiunto un soccorritore in addestramento, o un ulteriore soccorritore qualificato (noto come \"Quarto\").\nUn altro tipo di MSA \u00e8 l'automedica, un'automobile, su base \"SUV\" o \"monovolume\", non adibita al trasporto dei pazienti e che, guidata da un soccorritore, trasporta medico e infermiere sul luogo dell'evento in supporto ai mezzi di soccorso.\nNelle realt\u00e0 dove le ambulanze sono solo MSB: in caso di necessit\u00e0 l'\u00e9quipe sanitaria seguir\u00e0 il paziente a bordo di essa, fino all'ospedale di destinazione.\nIn questo caso l'automedica seguir\u00e0 l'ambulanza.\nIn alcune zone d'Italia, \u00e8 attivo un altro tipo di MSI, definito \"auto-infermieristica\", ossia un'automobile, guidata da un operatore soccorritore e che trasporta un infermiere verso il luogo dell'evento in supporto agli MSB.\nIn caso di incidenti stradali, la Centrale Operativa provvede ad allertare la Polizia Stradale o la Polizia Municipale per i rilievi e la gestione del traffico veicolare nel luogo del sinistro, e se necessario i Vigili del Fuoco per il soccorso tecnico.\nAll'occorrenza il 118 pu\u00f2 anche richiedere l'intervento delle squadre di soccorso alpino.\nArrivati sul posto, il personale inviato procede alla valutazione dell'infortunato e, dopo le manovre di stabilizzazione e di primo soccorso, contatta la centrale operativa per trasmettere i dati del paziente, la situazione riscontrata e per ottenere indicazioni in merito alla struttura ospedaliera verso cui eventualmente recarsi.\nNon sempre si viene inviati all'ospedale pi\u00f9 vicino, in quanto la patologia del paziente pu\u00f2 richiedere un ospedale con reparti altamente specializzati, come un centro traumatologico, pediatrico, oftalmologico e cos\u00ec via.\nAll'arrivo in Pronto Soccorso, l'infermiere di triage rivaluta il paziente, e stabilisce il codice colore con cui sar\u00e0 trattato nel reparto.\nNel caso sia necessario un trasporto rapido a grande distanza, o se la localit\u00e0 dell'evento \u00e8 difficilmente accessibile, pu\u00f2 essere inviato l'elisoccorso, che trasporta medico, infermiere e un tecnico di elisoccorso (oltre al pilota e al tecnico aeronautico) che ovviamente possono caricare il paziente per trasferirlo nell'ospedale pi\u00f9 adeguato.\nLe varie tipologie di mezzi di soccorso impiegati sono di norma stabiliti su base regionale e provinciale, e quindi non in tutte le zone d'Italia, vengono utilizzate queste tre tipologie di ambulanze.\nAd esempio in Lombardia e in Liguria, le ambulanze fornite da associazioni in convenzione con la locale CO 118, sono solitamente tutti mezzi \"MSB\" con a bordo quindi solo soccorritori, e le \"MSA\" sono solamente su base \"Automedica\" con a bordo personale sanitario messo a disposizione dalla CO 118 e dai vari ospedali della zona.\nMentre invece in altre zone d'Italia, i mezzi \"MSB\" non esistono, ed esistono invece solamente Ambulanze medicalizzate (es. Calabria) o in rari casi con a bordo il solo infermiere (es. Emilia Romagna), e quindi mezzi MSA e MSI.\nNella Regione Lazio ad esempio i mezzi cosiddetti MSB prevedono, oltre all'autista e ad un eventuale barelliere, la presenza a bordo di un infermiere.\nLe associazioni di volontariato.\nCome detto, il servizio di soccorso sanitario in Italia si basa, nella maggior parte delle regioni, quasi completamente sull'operato delle associazioni di volontariato, che in convenzione con le locali centrali operative del 118 forniscono i mezzi sanitari (ambulanza, automedica etc.) e il personale soccorritore, che pu\u00f2 essere sia volontario (la maggior parte di essi) che dipendente (in minore unit\u00e0) dell'ente o dell'associazione in questione.\nLe Associazioni spesso sono associate fra loro a livello nazionale o interregionale, tra le pi\u00f9 importanti troviamo la Croce Rossa Italiana, l'Associazione Nazionale delle Pubbliche Assistenze (ANPAS), la Confederazione nazionale delle Misericordie d'Italia, che ne stabiliscono lo statuto e i principi da seguire.\nOgni Associazione possiede dei requisiti propri per l'iscrizione e la permanenza dei volontari, e spesso ne gestisce anche la formazione, seguendo le linee guida stabilite dalla locale CO 118.\nTipicamente \u00e8 richiesta la maggiore et\u00e0 per entrare in associazione, ma in molti casi sono accettate iscrizioni anche da ragazzi minorenni che saranno destinati ad attivit\u00e0 sociali ed educative.\nPer poter svolgere l'attivit\u00e0 di soccorritore, ogni regione o provincia autonoma stabilisce in completa autonomia l'iter formativo e le attivit\u00e0 che il soccorritore pu\u00f2 svolgere, dividendo eventualmente la formazione in vari brevetti o livelli. Solo il brevetto da operatore DAE IRC \u00e8 riconosciuto a livello nazionale, i restanti brevetti valgono solo nell'area di competenza dell'ente che li stabilisce (spesso regionale).\nQuestioni legali.\nObbligo di soccorso.\nPer non incorrere nel reato di omissione di soccorso, al cittadino che assista a incidenti \u00e8 sufficiente allertare i servizi di soccorso. Inoltre pu\u00f2 prestare, se in grado e se dispone delle conoscenze adeguate, un primo soccorso all'infortunato, astenendosi tuttavia da interventi maldestri che possono risultare pregiudizievoli sia per l'infortunato (aggravando le lesioni da questi subite e provocando danni ulteriori) sia per il soccorritore improvvisato, che resta pienamente responsabile - sotto il profilo civile e penale - di eventuali danni causati all'infortunato stesso.\nAbusi del servizio.\nLe telefonate ricevute dal servizio vengono registrate, mentre la maggior parte delle Centrali Operative pu\u00f2 visualizzare il numero da cui proviene la chiamata (anche se anonimo, poich\u00e9 mascherato dall'utente oppure perch\u00e9 il numero viene composto da una cabina). L'abuso di servizio viene disciplinato dall'articolo 658 del Codice Penale, che lo definisce \"procurato allarme presso l'Autorit\u00e0\": reiterate richieste di soccorso, ritenute non appropriate oppure moleste, possono comportare un'ammenda pecuniaria ma anche l'arresto fino a sei mesi. \u00c8 inoltre classificabile come ingiuria l'offesa, o insulto, rivolto agli operatori del servizio.\nIn tale casistica rientrano, soprattutto, le chiamate in cui vengono denunciati eventi non accaduti: tali gesti possono, tra l'altro, configurarsi come un'interruzione di pubblico servizio.\nStatus speciale per i mezzi di emergenza.\nL'uso di segnalatori acustici e luminosi per i mezzi di soccorso, che deve necessariamente essere congiunto, \u00e8 stabilito dall'art. 177 del Codice della strada, che al comma 1 d\u00e0 la facolt\u00e0 ai mezzi di soccorso di usare la sirena bitonale e i lampeggianti (solitamente i dispositivi prioritari sono attivi nelle missioni con codice giallo o rosso), e ai comma 2 e 3 obbliga i veicoli in marcia sulla stessa strada a lasciare il passo.\nIn particolare per i mezzi di emergenza si \u00e8 stabilito l'uso esclusivo di lampeggianti/luci di colore blu, al contrario dei mezzi usati per trasporto materiale infiammabile, merci pesanti e altri che possiedono luci di sola segnalazione ma non di emergenza di colore arancione o giallo.\nImpedire o intralciare l'intervento di un mezzo di soccorso, ad esempio con il proprio veicolo parcheggiato in modo illecito, comporta una violazione del codice stradale nonch\u00e9 interruzione di pubblico servizio.\nTutti i mezzi di soccorso di propriet\u00e0 di associazioni di volontariato, Regioni, ASL e Aziende Ospedaliere sono immatricolate con targa civile, e quindi in caso di violazioni del CDS, l'autista ne risponder\u00e0 con la propria patente.\nSolamente i mezzi del CISOM (Corpo Italiano di Soccorso Ordine di Malta) sono immatricolati con targa SMOM (targa di servizio italiana), e per poterli guidare bisogna far parte del CISOM o essere membri dell'Ordine.\nInvece i mezzi della Croce Rossa Italiana sono immatricolati con targa ministeriale, e per condurre tali mezzi, \u00e8 necessario conseguire una patente ministeriale, seguendo corsi interni.\nDiscorso analogo riguarda i mezzi della Croce Bianca di Bolzano che sono immatricolati con la targa Ministeriale \"PC-ZS\"\nSecondo il CDS per condurre i mezzi di soccorso, occorre aver compiuto il 21\u00ba anno di et\u00e0 e di aver conseguito la patente di categoria B."}
{"id": "887082", "revid": "21583", "url": "https://it.wikipedia.org/wiki?curid=887082", "title": "Isabel Mu\u00f1oz", "text": "Varie sue opere sono presenti nella \"Maison Europ\u00e9enne de la Photographie\" di Parigi, il \"New Museum of Contemporary Art\" a New York, il \"Contemporary Arts Museum\" di Houston o in collezioni private.\nCi\u00f2 che la rende un'artista di rilievo, al di l\u00e0 della sua impeccabile capacit\u00e0 di immobilizzare movimenti fugaci, \u00e8 lo studio e l'elaborazione di particolari effetti della pelle e la ricerca continua di nuovi movimenti, nuove ombre, nuove sensualit\u00e0 che fanno di tante culture diverse una grande raccolta di effetti.\nBiografia.\nInizi.\nAll'et\u00e0 di vent'anni, nel 1970, si trasferisce a Madrid. \u00c8 nella capitale della Spagna che decide di iniziare a coltivare seriamente la sua passione per la fotografia e cos\u00ec, nel 1979, si iscrive al Photocentro.\nNel 1980 entra in contatto con Ramon Morelle e Eduardo Momene, personaggi che diventeranno punti di riferimento importanti per la sua crescita artistica. Dimostra di non trovare difficolt\u00e0 nell'inserirsi nel mondo del lavoro come fotografa, infatti, solo due anni dopo l'inizio della scuola, firma i primi contratti per la stampa.\nIl periodo newyorkese.\nConsiderato il suo crescente interesse per quest'arte, nel 1982 si trasferisce a New York e si iscrive al Visual Studios, ma le basi per divenire un'esperta nella creazione di particolari effetti della pelle, le ottiene nel Maine, dove apprende la tecnica dello sviluppo su platino.\nIl successo in Europa.\nNel 1986 torna in Europa, nella sua citt\u00e0 di formazione, Madrid. Quest'anno indica un cambiamento: Isabel inizia ad esporre le sue fotografie, i suoi lavori, le sue idee. Ed in breve tempo arrivano anche le prime pubblicazioni (1990 i primi cataloghi).\nNel 1993 verr\u00e0 pubblicata la prima edizione di \"Tango\", raccolta di fotografie dedicate ai corpi in movimento durante, appunto, la danza argentina.\nI suoi temi sono in continua evoluzione, ma hanno una matrice in comune: il corpo.\nIl corpo in relazione alla danza (il tango, il flamenco, le danze orientali, il balletto Khmer), il corpo dipinto (nato dalla tradizione africana), il corpo come oggetto del desiderio e come espressione di sensualit\u00e0, ma anche il corpo in relazione alle arti marziali, dunque muscoli in trazione ed estensione massima del fisico.\nNel 1999 espone le sue opere sul Popolo Surma, dell'Etiopia, caratterizzate dal forte contrasto dei disegni sui corpi.\nNel 2016, in Spagna, si aggiuica il \"Premio Nacional de Fotografia\" concesso dal Ministerio de Educaci\u00f3n, Cultura y Deporte, dotato di 30.000 euro."}
{"id": "887086", "revid": "1573940", "url": "https://it.wikipedia.org/wiki?curid=887086", "title": "Nukkariti", "text": "I Nukkariti (arabo \ufee7\ufedc\ufe8e\ufead\u0629 o \ufee7\ufedc\ufe8e\ufead\ufef3\u0640\u0629 ) - detti anche \"Yaz\u012bdiyya\", \"Sha\u02bfbiyya\", \"Najwiyya\", \"Nakk\u0101tha\" o \"Mul\u1e25ida\" - furono una branca kharigita della \"\u02bfIb\u0101diyya\" (cfr. Ibaditi), attiva verso la fine dell'VIII secolo d.C. in Nordafrica.\nEssa sarebbe sorta in conseguenza del mancato riconoscimento nel 788 da parte di alcuni kharigiti della legittimit\u00e0 della designazione a suo successore di \u02bfAbd al-Wahh\u0101b ibn \u02bfAbd al-Ra\u1e25m\u0101n ibn Rustum (reg. 788-824), figlio di \u02bfAbd al-Ra\u1e25m\u0101n ibn Rustum (\"reg.\" 778-788), fondatore dell'Emirato ibadita rustemide di T\u0101hart (oggi Tiaret, o in berbero, Tagdemt, in Algeria).\nTale mancato riconoscimento - motivato dal fatto che \u02bfAbd al-Wahh\u0101b non intendeva ottemperare all'obbligo di operare in stretta connessione con una \"sh\u016br\u0101\" (Consiglio) e di lasciare la sua carica di Guida ( \"Im\u0101m\" ) della comunit\u00e0 nell'eventualit\u00e0 che un fedele fosse migliore di lui sotto il profilo dottrinario e politico - determin\u00f2 il nome degli scissionisti (la radice araba &lt;n-k-r&gt; significa infatti \"rifiutare\").\nSecondo il grande storico polacco, Tadeusz Lewicki, il massimo consenso fu conseguito dai Nukkariti solo dopo lo spostamento verso l'Egitto dei Fatimidi, che lasciarono il Nordafrica ai loro vassalli Ziriti. Un tentativo di rovesciamento dell'Imamato fatimide, organizzato proprio dai Nukkariti guidati da Ab\u016b Yaz\u012bd Makhlad b. Kayd\u0101d, giunse nella prima met\u00e0 del X secolo a un passo dal cogliere un clamoroso successo.\nDue nuovi attacchi ai Fatimidi furono inutilmente tentati nel 968-9 e nella prima met\u00e0 dell'XI secolo. Scarse sopravvivenze resistono ancor oggi in Tunisia, a Zaw\u0101gha e nell'isola di Jerba. "}
{"id": "887088", "revid": "287204", "url": "https://it.wikipedia.org/wiki?curid=887088", "title": "Salvatore Baldassarre", "text": "Biografia.\nNacque a Foggia il 22 settembre del 1853 da Pietro, sarto di Deliceto e da Raffaela Totaro. Consegu\u00ec la laurea in Medicina Veterinaria con lode ad appena vent'anni, tanto da meritare il premio Gasperini. Nel 1879 dopo il compimento degli studi magistrali in zootecnia presso La Regia Scuola superiore di agricoltura di Portici iniziava la carriera accademica con la nomina ad assistente. Tre anni pi\u00f9 tardi si trasfer\u00ec a Parma in qualit\u00e0 di professore di ruolo presso la locale Regia Scuola Veterinaria dell'universit\u00e0. Dal 1882 al 1891 il percorso professionale si arricch\u00ec con la nomina a reggente direttore-capo della divisione zootecnica del Ministero di agricoltura, industria e commercio (Maic) e con la cattedra di zootecnia nella Regia Scuola veterinaria di Torino. Tornato successivamente a Portici, divenne direttore della Regia Scuola superiore di agricoltura e poi dal 1903 al 1913 direttore della Regia Scuola superiore di Veterinaria di Napoli. Per un anno (1904-1905) fu anche insegnante presso l'Universit\u00e0 di Buenos Aires, dove ebbe modo di approfondire le conoscenze del vasto mondo zootecnico argentino. Particolarmente legato alle sue origini pugliesi, si fece promotore della fondazione a Foggia del Deposito Cavalli Stalloni con annesso ippodromo, unica struttura del genere nell'area adriatica meridionale, ed ideatore dell'istituzione, sempre a Foggia, dell'Ovile Nazionale, sezione dell'Istituto di Zootecnica di Roma, appartenente al Ministero dell'Agricoltura e Foreste, ora Istituto Sperimentale per la Zootecnia, sede di Segezia. A Napoli, invece, ide\u00f2 la Stazione sperimentale per le malattie infettive del bestiame rurale. Convinto assertore del metodo sperimentale, durante la sua carriera si interess\u00f2 a numerose questioni di ambito zootecnico come quelle, ad esempio, relative alla gestazione, incrocio e meticciamento delle razze animali. La sua carriera fu altres\u00ec completata dai numerosi incarichi ricevuti, soprattutto dal Ministero dell'agricoltura, e dalla partecipazione in vari organismi. Fu, ad esempio, membro del Consiglio superiore di sanit\u00e0, del Consiglio superiore dell'istruzione agraria e del Consiglio ippico. Fu anche socio dell'Accademia Pontaniana e del Reale Istituto d'Incoraggiamento di Napoli. Si dimostr\u00f2 infine valente scrittore e giornalista, collaborando con vari giornali tecnici e fondando periodici come \"L'Agricoltura Meridionale\" e il \"Moderno zooiatro\". Dopo la sua morte, avvenuta a Napoli l'8 settembre del 1917, la citt\u00e0 di Foggia gli dedic\u00f2 un'omonima piazza. Sempre in quegli anni, ad opera di Domenico Siniscalco Ceci, consigliere dell'Amministrazione Provinciale di Foggia, nacque la Stazione Sperimentale per la Lotta Contro le Malattie Infettive del Bestiame, ora Istituto zooprofilattico Sperimentale della Puglia e della Basilicata, che venne dedicata a Salvatore Baldassarre, illustre zootecnico foggiano."}
{"id": "887089", "revid": "298229", "url": "https://it.wikipedia.org/wiki?curid=887089", "title": "Bunker (golf)", "text": "Il bunker \u00e8 un banco di sabbia di piccole dimensioni, che costituisce un ostacolo nel campo da golf e pu\u00f2 formare una depressione oppure un monticello nel terreno. Pi\u00f9 spesso \u00e8 colmo di sabbia, ma qualche volta \u00e8 riempito con del materiale simile, come ghiaia.\nIl bunker \u00e8 posto lungo il percorso di gioco per rendere pi\u00f9 difficile il gioco stesso ai golfisti, in quanto quando la palla finisce dentro questo ostacolo \u00e8 pi\u00f9 difficile uscirne, dovendo ricorrere a una speciale tecnica di non sempre facile esecuzione. Spesso i bunker sono posti ai lati di un green per rendere pi\u00f9 difficile l'approccio ad essi.\nRegole di gioco dal bunker.\nLe regole del golf prevedono che una palla finita in un bunker deve essere giocata all'interno del bunker, poich\u00e9 esso \u00e8 una parte integrante del campo di gioco dal quale non \u00e8 consentito ovviare. Prima di fare un colpo dal bunker, non si pu\u00f2 toccare la sabbia con la testa del bastone, altrimenti il giocatore incorre in 2 colpi di penalit\u00e0. Non si pu\u00f2 droppare la palla fuori dal bunker; ma in caso di bunker allagato si pu\u00f2 droppare all'interno del bunker in una zona asciutta non pi\u00f9 vicino alla buca ed il pi\u00f9 vicino alla palla senza penalit\u00e0. In generale non si pu\u00f2 modificare assolutamente la conformazione dell'ostacolo.\nNon \u00e8 consentito rimuovere alcun \"impedimento sciolto\" da un bunker (cio\u00e8 oggetti naturali sciolti, come pietre, foglie staccate e rametti), a meno che le \"regole locali\" del campo lo permettano: per limitare i pericoli, sovente le regole locali permettono la rimozione di pietre dai bunker. Le \"Ostruzioni movibili\" (ad es. oggetti artificiali movibili quali rastrelli, lattine, etc.) possono invece essere rimosse senza penalit\u00e0. Se ci\u00f2 causa lo spostamento della palla, essa deve essere ripiazzata senza penalit\u00e0."}
{"id": "887090", "revid": "125483823", "url": "https://it.wikipedia.org/wiki?curid=887090", "title": "Hinterland", "text": "Hinterland (corrispondente all'italiano retroterra o entroterra) \u00e8 un termine della lingua tedesca che indica il territorio retrostante a un porto, che gravita economicamente intorno a esso, e per estensione il territorio circostante una grande citt\u00e0 dell'interno, cio\u00e8 l'insieme dei centri abitati sui quali si estende l'influenza economica, culturale e sociale della citt\u00e0. L'estensione dell\"hinterland\" pu\u00f2 variare nel tempo, in funzione dello sviluppo di infrastrutture e servizi in grado di attrarre flussi di merci verso il centro logistico rappresentato dal porto o dalla citt\u00e0."}
{"id": "887092", "revid": "130040", "url": "https://it.wikipedia.org/wiki?curid=887092", "title": "Matilde d\u2019Inghilterra", "text": ""}
{"id": "887093", "revid": "51236", "url": "https://it.wikipedia.org/wiki?curid=887093", "title": "Un cavaliere per Maddie", "text": ""}
{"id": "887102", "revid": "122843950", "url": "https://it.wikipedia.org/wiki?curid=887102", "title": "Frequenza di risonanza", "text": "La frequenza di risonanza in un circuito RLC \u00e8 quella particolare frequenza alla quale le componenti reattive dell'impedenza (reattanza induttiva per i componenti induttivi e reattanza capacitiva per i componenti capacitivi) del circuito in questione si equivalgono in modulo, e pertanto, avendo segno opposto, si annullano reciprocamente. Con l'annullarsi a vicenda di tali componenti, l'impedenza del circuito, alla frequenza alla quale si verifica la risonanza, sar\u00e0 data dal solo contributo dei componenti resistivi; in particolare essa avr\u00e0 modulo minimo e fase nulla.\nSe in generale vale formula_1, dove formula_2 e formula_3, in condizioni di risonanza, cio\u00e8 quando formula_4, si ha formula_5.\nEsplicitando formula_6 si ottiene l'uguaglianza formula_7. Risolvendo rispetto alla pulsazione formula_8 si ha formula_9 che \u00e8 detta pulsazione di risonanza. Sapendo che formula_10 si pu\u00f2 determinare la frequenza (formula_11) di risonanza.\nDalle affermazioni precedenti \u00e8 dunque deducibile che la frequenza di risonanza \u00e8 la frequenza alla quale la funzione di trasferimento della rete raggiunge il suo massimo (oppure \u00e8 uguale ad uno in caso di reti passive). Questa caratteristica \u00e8 sfruttata nelle reti risonanti in modo che la frequenza di interesse venga fatta passare inalterata (in modulo) e le frequenze contigue vengano attenuate. Alcuni esempi di applicazione delle reti risonanti sono i filtri risonanti e i trasformatori accordati, entrambi sfruttati nella realizzazione di oscillatori.\nViene inoltre definito con Q il fattore di merito di una rete. Esso \u00e8 un indice delle perdite per effetto Joule nella rete in risposta armonica, infatti \u00e8 inversamente proporzionale alla parte resistiva della rete (nel caso serie) cio\u00e8 alla parte reale dei poli complessi coniugati che descrivono la funzione di trasferimento della rete. Q non esiste se non ci sono perdite o altri elementi ohmici. Il fattore di merito Q ci d\u00e0 inoltre la larghezza della campana che descrive graficamente l'andamento della tensione rispetto alla pulsazione."}
{"id": "887104", "revid": "1318658", "url": "https://it.wikipedia.org/wiki?curid=887104", "title": "Mich\u00e8le Reverdy", "text": "Ha fatto i suoi studi musicali al Conservatorio di Parigi, dove frequenta le classi di Olivier Messiaen e di Claude Ballif. Nel 1983 diventa insegnante di analisi e orchestrazione al Conservatorio medesimo. Nel frattempo ha cominciato a scrivere libri sul suo maestro: \"L'opera per piano di Olivier Messiaen\" (1978) e \"L'opera per orchestra di Olivier Messiaen\" (1988). Numerosi sono i lavori che le sono stati commissionati da varie istituzioni francesi; fra gli ultimi \"Medea\", commissionata dal Teatro dell'Opera di Lione e andata in scena la prima volta il 23 gennaio 2003."}
{"id": "887121", "revid": "6923", "url": "https://it.wikipedia.org/wiki?curid=887121", "title": "Gualtiero Ciola", "text": "Il suo libro pi\u00f9 importante \u00e8 \"Noi, celti e Longobardi\" una ricerca dal carattere pionieristico, prima opera a guardare ai Celti cisalpini come fondatori di una civilt\u00e0 articolata ed ai Longobardi come a degli antenati, abbandonando l'ottica che li dipinge come violenti invasori. C\u00ecola analizza la storia di questi popoli studiandone l'evoluzione sulla mappa del territorio italiano, regione per regione, la loro cultura e ci\u00f2 che di essi \u00e8 stato tramandato nel folklore popolare.\nBiografia.\nIl padre trentino gli trasmette l'amore verso la cultura mitteleuropea e tedesca.\nCompie i primi studi a cavallo tra territorio natale e Merano, dove acquisisce alta considerazione della cultura tirolese e tedesca.\nNella citt\u00e0 lagunare studia al ginnasio ed al liceo classico, mostrando particolare interesse per la lingua tedesca. Prima della maturit\u00e0 prende la residenza in provincia di Trento (presso Borgo) e vive presso una famiglia altoatesina a Marlengo per alcuni anni.\nAll'indomani dell'8 settembre 1943, diciottenne, venuto a conoscenza della possibilit\u00e0 di combattere nell'esercito tedesco, si arruola volontario nella \"Luftwaffe\". Sostiene la maturit\u00e0 classica come studente-soldato. \u00c8 distaccato, sino alla fine della guerra, sulle Alpi orientali nella cosiddetta zona operativa denominata \"Adriatisches Kustenland\".\nDopo la guerra si iscrive alla facolt\u00e0 di Veterinaria dall'Universit\u00e0 di Bologna. Lavora prevalentemente in Alto Adige come veterinario. Svolger\u00e0 questa attivit\u00e0 sino al 1985, anno in cui chiude l'attivit\u00e0 e va in pensione. Acquista una casa nei pressi di Tarvisio a Fusine in Valromana (UD), dove fissa la sua residenza.\nIn questo periodo ha modo di organizzare la ricerca che porter\u00e0 alla stesura di \"Noi, Celti e Longobardi\", visitando molti borghi dell'Italia del Nord, dalla Valle d'Aosta al Friuli e girando anche nel resto della penisola alla ricerca delle tracce di civilizzazione dell'\u201cepoca delle migrazioni\u201d. Negli anni '80 si avvicina all\"Associazione Culturale Mitteleuropa\" dove collabora per la rivalutazione del passato asburgico del Nord-est.\nNel 1987 esce la prima edizione di \"Noi, Celti e Longobardi\" per le Edizioni Helvetia di Venezia. L'edizione andr\u00e0 presto esaurita, e verr\u00e0 riedita dieci anni dopo. Il libro viene ritenuto un'opera ispirata da un grande amore ed interesse verso la storia di queste antiche popolazioni, bench\u00e9 scarsamente accademica o organizzata secondo i criteri della ricerca scientifica e filologica, tuttavia, per ammissione dello stesso autore, l'opera va letta secondo il suo spirito assolutamente pionieristico e per il valore aggiunto della ricerca dilettantistica (nel senso che non \u00e8 mossa da fini di lucro o per la ricerca di prestigio personale in un preciso ambiente culturale).\nA cavallo tra anni '80 e '90 collabora con la rivista milanese \"Orion\". Inizia ad assumere lo pseudonimo longobardo di \"Walto Hari\". Nel 1994, per la \"Societ\u00e0 Editrice Barbarossa\", editrice di \"Orion\", pubblica uno studio sulla guerra dei contadini tedeschi nell'Europa del Cinquecento.\nL'interesse per le specificit\u00e0 etno-culturali dei popoli dell'Italia del nord lo spingono a pubblicare alcuni articoli e lettere sulla rivista \"Quaderni padani\" e sul quotidiano \"la Padania,\" non sempre orientati sulla linea della Lega Nord. Poco incline a concessioni verso i \"poteri forti\", la sua assoluta libert\u00e0 di pensiero e il profondo senso critico lo rendono difficilmente inquadrabile in qualsiasi contesto politico bench\u00e9, attraverso le sue scelte di vita, abbia manifestato evidenti interessi legati agli accadimenti storici contingenti.\nNel 1995 viene in contatto con la neonata organizzazione Comunit\u00e0 Odinista che raggruppa i fondatori dell'Odinismo nella sua versione di fede ancestrale dei Longobardi. Dal 1995 al 2000 collabora alla pubblicazione della rivista \"L'Araldo di Thule,\" alla quale rilascia anche una dettagliata intervista. All'interno di questo gruppo di odinisti viene chiamato con il suo nome longobardo, Walto Hari, e definito affettuosamente come il \u201c\"Volksvater\"\u201d (\u201c\"padre del popolo\"\u201d).\nDopo una lunga malattia muore a Caorle (VE) il 4 novembre 2000.\nOpere.\nArticoli sul quotidiano \"La Padania\":\nQuesti articoli sono stati poi ripresi e pubblicati su: \"Quaderni Padani\", n. 71, La Libera Compagnia Padana, Arona (NO), 2007.\nUn articolo in ricordo di Gualtiero Ciola \u00e8 stato pubblicato con il titolo \"Un druido padano\", a firma di Brenno, su: \"Quaderni Padani\", n. 33, La Libera Compagnia Padana, Arona (NO), 2001."}
{"id": "887124", "revid": "767487", "url": "https://it.wikipedia.org/wiki?curid=887124", "title": "Olivier Theyskens", "text": "\u00c8 stato il direttore artistico della casa di moda francese Nina Ricci e attualmente \u00e8 il direttore creativo di Theyskens' Theory.\nFrequent\u00f2 l\"'\u00c9cole Nationale Superieure des Arts Visuels de la Cambre\" dove studi\u00f2 moda e design, ma si ritir\u00f2 nel 1997 per avviare un proprio marchio. Senza un sufficiente supporto finanziario fu costretto a chiudere la sua etichetta. Mentre creava costumi di scena per il Th\u00e9\u00e2tre de la Monnaie, Theyskens fu notato dal pubblico quando uno dei suoi vestiti fu indossato da Madonna all'Academy Awards del 1998.\nInvitato a diventarte direttore artistico per Rochas nel 2002, Theyskens present\u00f2 la sua prima collezione nel marzo del 2003. Prima del suo arrivo Rochas, fondato nel 1925, interruppe la sua linea di moda. Dopo la sua entrata nel 2002, Theyskens riporta alla luce la linea donna della venerabile casa di moda con un design che attir\u00f2 sia una notevole quantit\u00e0 di sostenitori che l'attenzione dei media. Nel luglio del 2006, tuttavia, Procter &amp; Gamble, proprietari della Maison Rochas, annunciarono la chiusura della linea moda Rochas. Fu sostituito da Marco Zanini da Rochas.\nL'annuncio di chiusura sbalord\u00ec molte persone dell'industria della moda, e Theyskens divenne disoccupato.\nNel 2006 il \"Council of Fashion Designers of America\" annunci\u00f2 che avrebbe premiato Theyskens con il prestigioso premio internazionale.\nNel novembre del 2006 Theskens \u00e8 diventato direttore artistico per Nina Ricci, con il suo debutto nel marzo del 2007 e termin\u00f2 la collaborazione con l'inverno 2009, dalla primavera 2010 fu sostituito da Peter Copping da Nina Ricci.\nCuriosit\u00e0:\nHa dichiarato di vivere in un appartamento che \u00e8 in realt\u00e0 un ex-bordello."}
{"id": "887126", "revid": "19567", "url": "https://it.wikipedia.org/wiki?curid=887126", "title": "Sistemazioni di colle", "text": "Per sistemazioni di colle si intendono le pratiche di lavorazione ed adattamento del terreno scosceso o comunque in declivio per renderlo idoneo alle coltivazioni agricole.\nL'antichit\u00e0.\nNell'Italia antica, la parte preminente delle pianure era occupata da acque stagnanti, cosicch\u00e9 i primi coltivatori trovarono conveniente, fino dal Neolitico, stabilirsi in aree collinari, essendo pi\u00f9 agevole abbattere un querceto che bonificare una palude. Da allora l'agricoltura italiana sarebbe rimasta, per settemila anni, prevalentemente un'agricoltura collinare, spostando definitivamente il proprio baricentro verso la pianura solo dopo il 1950.\nSiccome la violenza delle piogge, nel clima italiano, in autunno, epoca delle semine, asporterebbe, in pochi anni, i campi dal terreno pi\u00f9 profondo, per millenni gli agricoltori italiani sono stati impegnati a terrazzare i propri campi, compiendo un'opera che ha sagomato l'intera superficie dei rilievi a media e bassa quota della Penisola e delle Isole. Il loro scopo fondamentale era evitare l'aratura a \"rittochino\", cio\u00e8 secondo linee di massima pendenza, la forma di lavoro del suolo che consente la massima velocit\u00e0 delle acque piovane, quindi l'erosione di quantit\u00e0 maggiori di terra. Le forme di sagomatura divennero un'autentica scienza, la scienza delle \u201csistemazioni di colle\u201d, che fu sviluppata soprattutto a opera degli agronomi toscani.\nIl Cinquecento.\nLa prima espressione di quella scienza pu\u00f2 individuarsi nell'opera di un poeta del Cinquecento, Luigi Alamanni, autore del pi\u00f9 straordinario poema didascalico di soggetto agrario della letteratura italiana, \"La coltivazione\".\nL'Ottocento.\nLa seconda \u00e8 quella di un curato toscano, Giovan Battista Landeschi, parroco di San Miniato, dove il giovane sacerdote trov\u00f2 il podere parrocchiale rovinato dai predecessori che avevano spremuto tutto senza restituire nulla, e che si impegn\u00f2 a rimodellare i campi creando moduli di sistemazione assolutamente nuovi. Elementi chiave della metodologia di Landeschi erano i ciglioni inerbiti e i \u201cpescaioli\u201d, fossi tracciati per indirizzare le acque a asportare la terra dove le piogge non regolate l'avessero depositata, per condurla dove fosse stata sottratta. La terza tappa della \u201cscienza delle sistemazioni\u201d \u00e8 rappresentata da un altro autore toscano, il marchese Cosimo Ridolfi, il maggiore agronomo italiano dell'Ottocento, che nella tenuta di Meleto perfeziona il sistema ideato dal fattore che gli ha insegnato, ragazzetto, ad amare i lavori dei campi, Agostino Testaferrata, ideatore del metodo delle \u201ccolmate di monte\u201d, eseguite, ancora, usando la forza dell'acqua per asportare la terra dove il disordine l'abbia accumulata, e condurla dove la abbia sottratta. Mediante le \u201ccolmate\u201d i campi vengono sistemati, secondo il metodo di Testaferrata \u201ca spina\u201d.\nGli autori successivi codificheranno tre secoli di esperienze toscane definendo le forme di sistemazione in \u201ctagliapoggio\u201d, \u201cgirapoggio\u201d, \u201ccavalcapoggio\u201d \u201cspina\u201d e nelle varie forme di terrazzo, che possono prevedere lo scolo verso il bordo esterno o quello interno, un muro di sostegno o un ciglione inerbito. Nei terreni a pendenza pi\u00f9 dolce rester\u00e0 possibile una sistemazione a \"rittochino\". Tra gli autori che hanno contribuito alla definizione della \u201cscienza delle sistemazioni di colle\u201d un ruolo capitale deve riconoscersi a Luigi Ridolfi, figlio dell'agronomo ottocentesco.\nL'epoca attuale.\nLe sistemazioni di colle sono state abbandonate, con l'avvento della moderna agricoltura meccanizzata, all'alba degli anni sessanta. Da quel momento le piogge non pi\u00f9 controllate hanno iniziato a cancellare, dalle dorsali siciliane alle terrazze liguri, le forme in cui centinaia di generazioni di contadini avevano sagomato i campi dell'intera Italia. Un agronomo autorevole ha ripetutamente invitato, prima che le ultime tracce del lavoro millenario siano cancellate, a eseguire l'inventario, regione per regione, delle forme tipiche di sistemazione, proponendo, come esempio, la raccolta di una serie di immagini riprese nelle isole di Vulcano, Filicudi, Salina e Lipari, dove esistevano terrazzamenti agricoli, eseguiti in massicce rocce laviche, tra i pi\u00f9 imponenti che si potessero ammirare in tutta l'Italia."}
{"id": "887132", "revid": "682087", "url": "https://it.wikipedia.org/wiki?curid=887132", "title": "Funzione hash", "text": ""}
{"id": "887133", "revid": "11959", "url": "https://it.wikipedia.org/wiki?curid=887133", "title": "Nuqqariti", "text": ""}
{"id": "887135", "revid": "118861487", "url": "https://it.wikipedia.org/wiki?curid=887135", "title": "Vasilij Buslaev", "text": "Vasilij Buslaev () \u00e8 un eroe mitico le cui gesta sono narrate nelle \"byliny\" di Novgorod, sorta di poemi cavallereschi della tradizione popolare russa composti in metro libero.\nLe gesta.\nFiglio di Buslaj, un ricco e anziano boiardi di Novgorod che lo aveva concepito all'et\u00e0 di novant'anni, Vasilij rimase orfano di padre all'et\u00e0 di sette anni e fu per tale motivo cresciuto ed educato dalla madre Amelfa. All'et\u00e0 di dodici anni, nonostante la donna si fosse sforzata di farlo diventare una persona ligia alle leggi e alle tradizioni, cominci\u00f2 a raccogliere a s\u00e9 un gruppo di coetanei con i quali fond\u00f2 una banda che, nel corso degli anni, divent\u00f2 cos\u00ec numerosa da intimorire le autorit\u00e0 cittadine, che giunsero a lamentare alla madre la condotta del figlio. Quando questa fall\u00ec nel tentativo di convincere il figlio ad utilizzare le forze che aveva raccolto attorno a s\u00e9 per combattere le trib\u00f9 pagane che vivevano nei pressi della citt\u00e0, i capi boiardi di Novgorod decisero di provocarlo organizzando una grande festa cittadina e non invitandolo. Quando Vasilij, nonostante non avesse ricevuto l'invito, si present\u00f2 ugualmente fu lui proposto dai governanti di bere del vino alla salute di Novgorod, in modo da testare la sua fedelt\u00e0 alla citt\u00e0 e alle autorit\u00e0 che la rappresentavano. L'eroe decise di brindare ma, dopo che si fu ubriacato, minacci\u00f2 le persone presenti sfidandole a scontrarsi con lui. Decise che nella mattinata successiva la sua banda si sarebbe scontrata con le truppe cittadine: in caso di vittoria Vasilij Buslaev si sarebbe assicurato il controllo della citt\u00e0, altrimenti si sarebbe consegnato e sarebbe stato giustiziato sulla pubblica piazza. Venuta a sapere della situazione, la madre, temendo per l'incolumit\u00e0 del figlio, lo chiuse in camera impedendogli la mattina seguente di raggiungere i propri uomini. La battaglia incominci\u00f2 ugualmente ma le truppe cittadine sembrarono avere presto la meglio. Amelfa, osservando lo svolgersi dello scontro mentre lavava il bucato nel fiume, si pent\u00ec delle proprie azioni e decise di liberare il figlio, il quale, una volta arrivato al ponte, port\u00f2 i suoi uomini alla vittoria. Buslaev accett\u00f2 la pace solo quando gli fu assicurato il completo controllo della citt\u00e0."}
{"id": "887143", "revid": "228587", "url": "https://it.wikipedia.org/wiki?curid=887143", "title": "Dini (cognome)", "text": "Dini \u00e8 un cognome di lingua italiana.\nOrigine e diffusione.\nDini deriva dall'aferesi di nomi come Riccardo o Bernardo, da Riccardino e Bernardino, come dallo stesso nome personale Dino.\nDini \u00e8 un cognome tipico nel centro Italia, soprattutto in Toscana.\nTroviamo questo cognome citato in un atto steso a Lucca nel 1300:\nSi \u00e8 trovata testimonianza che alcuni Dini di origine siciliana avessero avuto la nomina di cavalieri mentre alcune famiglie della Toscana, del Piemonte e dell'Emilia-Romagna fossero nobili."}
{"id": "887155", "revid": "400694", "url": "https://it.wikipedia.org/wiki?curid=887155", "title": "Guerra del Dominio", "text": "Nell'universo fantascientifico di \"Star Trek\", la guerra del Dominio \u00e8 il conflitto combattuto fra il Dominio (maggiore potenza del Quadrante Gamma) e l'alleanza del Quadrante Alfa (composta in via speciale da Federazione dei pianeti uniti, Impero Klingon e Impero Stellare Romulano) tra il 2373 e il 2375. Le vicende della guerra sono narrate nelle ultime due stagioni della serie televisiva \"\".\nPremesse.\nNel 2369 l'occupazione Cardassiana del pianeta Bajor fin\u00ec: i Cardassiani furono cacciati dal pianeta dalle varie fazioni della Resistenza Bajoriana. I Bajoriani non inflissero una seria sconfitta militare alle forze occupanti, ma i loro continui attacchi terroristici resero l'occupazione indesiderabile da parte dei Cardassiani; fu cos\u00ec presa la \"decisione politica\" di ritirarsi. I vari gruppi della resistenza bajoriana formarono quindi un governo provvisorio per sovrintendere alla ricostruzione del pianeta, che era stato ecologicamente, culturalmente ed economicamente devastato dall'occupazione. Uno dei primi atti da parte di questo governo fu quello di chiedere aiuto alla Federazione Unita dei Pianeti.\nLa Federazione rispose inviando il comandante Benjamin Sisko a prendere il comando della stazione spaziale Terok Nor, una stazione mineraria abbandonata dai Cardassiani. Questa stazione fu rinominata Deep Space Nine e divenne uno dei maggiori centri diplomatici e commerciali per Bajor. Sisko ebbe il compito di sostenere la ricostruzione di Bajor al fine di accelerare il suo processo di adesione alla Federazione.\nPoco dopo l'arrivo di Sisko su Deep Space Nine, venne scoperto nei paraggi un tunnel spaziale stabile che collegava il territorio bajoriano del Quadrante Alfa con il Quadrante Gamma, in un punto a circa 70.000 anni luce da Bajor: una distanza impossibile da coprire dalle ordinarie tecnologie di propulsione astronautica. Per usufruire meglio di questa scoperta, la stazione spaziale fu spostata dall'orbita di Bajor fino ad un punto all'imbocco del tunnel spaziale.\nSi scopr\u00ec anche che il tunnel era la casa degli alieni conosciuti dai bajoriani come i Profeti, i quali esistono in un solo punto dello spazio (il tunnel spaziale) ma in tutti i punti del tempo, cosa che permette loro di avere una visione non-lineare dell'universo, dove gli effetti possono precedere le cause. Essi, per ragioni sconosciute, fecero di Sisko il loro emissario presso il popolo bajoriano. Sisko non apprezz\u00f2 questo ruolo da icona (n\u00e9 lo fece il Comando di Flotta), specialmente da quando cominci\u00f2 ad essere trattato dai bajoriani con religiosa riverenza, ma impar\u00f2 ad accettarlo e lo us\u00f2 per favorire l'aiuto della Federazione verso Bajor.\nPrimo contatto con il Dominio.\nL'esplorazione del Quadrante Gamma si avvi\u00f2 senza eventi particolari per circa un anno. Poi, durante una missione economica di routine da parte dei Ferengi, Quark sent\u00ec delle voci sul Dominio, che apparentemente era un'unione di civilt\u00e0 simile alla Federazione con lo scopo di difendersi e commerciare. Quark, sotto il regno del Gran Nagus Zek, fu autorizzato a negoziare un trattato fra Ferengi e Dominio; questi negoziati furono ultimati con successo.\nTempo dopo cominci\u00f2 una vera e propria \"corsa alla colonizzazione\" del Quadrante Gamma da parte delle potenze del Quadrante Alfa, facendo conoscere queste ultime alle specie autoctone, e attraverso queste al Dominio. Preoccupanti rapporti attestarono che il Dominio cominciava ad emergere come la potenza dominante nel Quadrante Gamma: i rapporti sembravano indicare che ci\u00f2 che il Dominio non riusciva ad ottenere tramite accordi, lo otteneva con la forza. Questi rapporti cominciarono nel 2370 quando un'enorme flotta di vascelli Skrreea apparve nel Quadrante Alfa, con l'intento di cercare un nuovo pianeta natale dopo che il loro precedente mondo era stato completamente distrutto dalle forze del Dominio.\nVerso la fine del 2370, Sisko, suo figlio Jake, Quark e suo nipote Nog visitarono un pianeta disabitato del Quadrante Gamma per una ricerca di scienze promosso dalla scuola di Jake e Nog. Fu qui che incontrarono per la prima volta i Jem'Hadar, la forza militare del Dominio. Sisko e Quark vennero catturati insieme ad un alieno misterioso (poi identificato come un Vorta, uno dei leader militari del Dominio) di nome Eris. Quindi i Jem'Hadar mandarono una nave di rappresentanza a DS9 per informare il Quadrante Alfa che non sarebbero pi\u00f9 state tollerate intrusioni nello spazio del Dominio: dettero anche al maggiore Kira Nerys una lista con le colonie e le astronavi gi\u00e0 distrutte per aver violato il loro spazio. La Federazione rispose inviando una squadra di salvataggio composta dal vascello di classe Galaxy USS Odyssey e tutti i tre runabout di DS9. La task force avrebbe dovuto portare in salvo i prigionieri (incluso Eris), ma si trov\u00f2 poi a combattere contro tre navi d'attacco Jem'Hadar. Una di queste, con un'azione kamikaze, distrusse il nucleo della Odyssey, provocando la perdita dell'astronave. In seguito alla sua distruzione, le altre navi della Flotta Stellare dovettero fuggire verso il Quadrante Alfa subito dopo aver recuperato Sisko e gli altri prigionieri. Una volta ritornati su DS9, si scopr\u00ec che Eris era una spia e che la cattura di Sisko era stata architettata dai Fondatori, i misteriosi alieni che governano il Dominio. Dopo essere stata scoperta, Eris us\u00f2 una sorta di teletrasporto per defilarsi, facendo intendere una tecnologia molto pi\u00f9 avanzata di quelle messe a punto dalle specie del Quadrante Alfa. (Episodio: \"I Jem'Hadar\")\nPrimo contatto fra la Federazione e i Fondatori.\nAll'inizio del 2371 Sisko ritorn\u00f2 su DS9, dopo essere stato sulla Terra per un incontro col Comando della Flotta Stellare, ottenendo il comando della USS Defiant, un prototipo di vascello da battaglia sviluppato originariamente per combattere i Borg, ma modificato con un dispositivo di occultamento romulano per entrare nel Quadrante Gamma e trovare ed incontrare i Fondatori pacificamente, evitando battaglie.\nL'equipaggio della Defiant trov\u00f2 cos\u00ec i Fondatori, scoprendo che erano mutaforma della stessa razza di Odo, il capo della sicurezza di DS9. Malgrado avesse un forte desiderio di ritornare nel suo pianeta natale, Odo trov\u00f2 la filosofia dei Fondatori, esemplificata nella frase \"tutto ci\u00f2 che puoi controllare non pu\u00f2 nuocerti\", ripugnante. Odo chiese quindi di tornare al Quadrante Alfa con tutto lo schieramento delle forze federali intatto. I Fondatori, guidati da un personaggio identificato soltanto come \"la cambiante femmina\", acconsentirono alla richiesta di Odo, sperando che esso volesse un giorno tornare fra loro nel Dominio (Episodio: \"In cerca dei fondatori\"). Questo episodio segn\u00f2 l'inizio di una guerra fredda fra il Dominio e la Federazione Unita dei Pianeti, con piccole schermaglie fra le due parti ed una costante costituzione di forze militari.\nAttacco dei servizi segreti cardassiani/romulani.\nNel frattempo, le altre potenze del Quadrante Alfa non stettero ad aspettare le mosse del Dominio. L'Ordine Ossidiano, i servizi segreti Cardassiani, si alle\u00f2 con il Tal Shiar, la controparte romulana. Insieme, essi costituirono segretamente una modesta flotta di 20 vascelli nascosta nel settore Orrias dello spazio Cardassiano e progettata per inoltrarsi nel Quadrante Gamma e distruggere il pianeta natale dei Fondatori, sperando che il Dominio sarebbe collassato senza di essi.\nMa i Fondatori, usando le loro abilit\u00e0 di mutaforma, si infiltrarono nel Tal Shiar cos\u00ec da conoscerne i piani e poter bloccare l'offensiva: la flotta cardassiano-romulana scopr\u00ec troppo tardi che il pianeta natale dei Fondatori, nella nebulosa di Omarion, era stato opportunamente abbandonato, e mentre erano occupati a bombardarlo vanamente una flotta di 150 navi da attacco Jem'Hadar emerse dietro il pianeta. Il Dominio sconvolse il Quadrante Alfa con questo attacco (che fu considerato simile alla Battaglia di Wolf 359), lasciando soltanto la Federazione e l'Impero Klingon come potenze rimaste a difendere il proprio Quadrante dal Dominio. (Episodio: \"Attacco ai Fondatori\"). Per il fatto che sia l'Ordine Ossidiano che il Tal Shiar non avrebbero dovuto avere una flotta di navi, la battaglia non caus\u00f2 danni alla flotta ufficiale cardassiana n\u00e9 a quella romulana, ma la sconfitta ebbe un effetto psicologico significativo: l'Unione Cardassiana successivamente si un\u00ec al Dominio e l'Impero Stellare Romulano firm\u00f2 un patto di non-aggressione con esso. Dopo quella battaglia, l'Ordine Ossidiano venne distrutto, il Tal Shiar sopravvisse anche se in uno stato pietoso: si far\u00e0 sentire tardi nella guerra.\nInfiltrazione dei Fondatori e destabilizzazione politica.\nVerso la fine del 2371, si venne a sapere che i Fondatori si erano infiltrati in ognuna delle maggiori potenze del Quadrante Alfa. Un mutaforma tent\u00f2, pur senza successo, di provocare una nuova guerra tra la Federazione e gli Tzenketi, cos\u00ec da destabilizzare il quadrante. Il piano fu sventato da Sisko e dai suoi uomini, ma la conseguente paranoia di chi potesse o non potesse essere un Cambiante contagi\u00f2 pressoch\u00e9 tutti. Nel 2372 le forze dell'Impero Klingon assaltarono l'Unione Cardassiana, convinti che fosse caduta in mano ai Fondatori. Infatti con la caduta dell'Ordine Ossidiano i cittadini cardassiani avevano rovesciato il Comando Centrale, il potere militare di Cardassia, eleggendo un governatore civile e restaurando il Consiglio Detapa, l'antico centro di governo politico. I Klingon sospettarono che il Dominio si fosse infiltrato nel governo cardassiano e avesse gestito il colpo di Stato. Nonostante il duro monito contrario della Federazione, i Klingon rifiutarono di porre fine alla loro invasione, se non allorquando scoprirono (ben pi\u00f9 tardi) che il Dominio non si era infiltrato fra i cardassiani, ma fra i Klingon, nelle sembianze del Generale Martok. Ma nel frattempo l'invasione port\u00f2 a una destabilizzazione politica nell'Impero Klingon, che si ritir\u00f2 dagli Accordi di Khitomer facendo cos\u00ec cadere la pace fra loro e la Federazione. Sembr\u00f2 cos\u00ec che i Fondatori fossero riusciti nel loro piano di destabilizzazione del Quadrante Alfa come preludio di una loro invasione. (Episodio: \"La via del guerriero\")\nLa paranoia causata dai Cambianti continu\u00f2 durante il 2372. Convinti che il governo della Federazione non prendesse adeguatamente sul serio la minaccia, alcuni ufficiali della Flotta Stellare decisero di organizzare un colpo di Stato nella Federazione in seguito alla scoperta che alcuni Cambianti (almeno quattro) erano giunti sulla Terra, persino nel quartier generale della Flotta a San Francisco. Un atto terroristico sulla Terra, il primo dopo secoli, provoc\u00f2 la morte di decine di diplomatici federali e romulani nel corso di un summit. Il tentativo di colpo di Stato dell'ammiraglio Leyton port\u00f2 ad un conflitto armato fra le navi della Flotta, per la prima volta da quando Khan Noonien Singh dirott\u00f2 la USS Reliant e combatt\u00e9 la USS Enterprise: infatti la USS Defiant, in rotta verso la Terra allertata dal capitano Sisko, fu costretta a scontrarsi con la USS Lakota provocando diverse vittime. Ci\u00f2 consent\u00ec tuttavia a Sisko di sventare il complotto, obbligando l'ammiraglio Leyton a rinunciare ai suoi tentativi di imporre la legge marziale nella Federazione e a consegnarsi alle autorit\u00e0. (Episodio: \"Il paradiso perduto\")\nLa tensione fra la Federazione e l'Impero Klingon, nel frattempo, continu\u00f2 ad aumentare e la guerra fra le due potenze si scaten\u00f2 nel tardo 2372 quando la Federazione rifiut\u00f2 di sostenere i Klingon nel reclamare il settore Archanis. Ma l'Impero non poteva effettivamente combattere una guerra su due fronti, contro Cardassia e contro la Federazione. Nel frattempo, verso la met\u00e0 del 2373, l'Unione Cardassiana, sotto la guida di Gul Dukat (il precedente prefetto di Terok Nor - l'attuale Deep Space Nine - ed ex consigliere militare del governo civile Cardassiano), si alle\u00f2 ufficialmente con il Dominio per contrastare l'invasione klingon. Questo consent\u00ec ai Fondatori di istituire un solido punto di appoggio nel Quadrante Alfa, e grazie alle forze del Dominio i cardassiani riuscirono infine a scacciare i klingon dal proprio spazio, infliggendo loro una pesante sconfitta. Con il Dominio ormai alle porte del Quadrante Alfa, l'Impero Klingon fu costretto a riconfermare gli Accordi di Khitomer, ponendo fine alla breve guerra con la Federazione (Episodio: \"Alla luce dell'inferno\").\nNel 2373, il dottor Julian Bashir di Deep Space Nine fu rapito e detenuto in una prigione del Dominio nel Quadrante Gamma. Quando Worf e Garak andarono a liberare Enabram Tain (il cardassiano mentore e padre di Garak) nella stessa prigione, scoprirono che il vero Bashir era l\u00ec da varie settimane. Infatti chi lo aveva rimpiazzato fino a quel momento su DS9 era stato cos\u00ec abile e convincente che nessuno aveva pensato che fosse in realt\u00e0 un Cambiante infiltrato. Quest'ultimo sabot\u00f2 le operazioni di chiusura del tunnel spaziale (operazioni atte a bloccare l'invasione del Dominio nel Quadrante Alfa) e si stava anche preparando a distruggere il sole bajoriano al fine di distruggere anche DS9 e pure la flotta Federo-Klingon che era stata inviata a difendere la stazione; in questo modo avrebbe reso praticamente nulla la resistenza all'invasione della flotta del Dominio nel Quadrante Alfa. Finalmente, alcuni prigionieri del Dominio organizzarono una fuga; il vero Bashir riusc\u00ec a mandare un messaggio a DS9, ed in poco tempo la USS Defiant riusc\u00ec a catturare il Cambiante e impedirgli di realizzare la sua missione di distruzione del sistema Bajoriano (Episodio: \"All'ombra del purgatorio\").\nDa quel momento il Dominio inizi\u00f2 tuttavia ad inviare flotte di vascelli attraverso il tunnel spaziale a sostegno della sua presenza nel Quadrante Alfa e a rinforzo della posizione cardassiana, in modo per\u00f2 da non destare il sospetto di un'invasione ma permettendo un continuo spiegamento di forze nello spazio cardassiano col pretesto di un loro indebolimento dopo la guerra contro i Klingon. La Federazione e l'Impero Klingon decisero che tale situazione non poteva essere tollerata e iniziarono l'installazione di un campo minato autonomo ed occultato all'imboccatura del tunnel (dalla parte del Quadrante Alfa). Questo effettivamente tagli\u00f2 fuori dal Quadrante Alfa le linee di rinforzo e rifornimento del Dominio. L'atto fu considerato da Gul Dukat e dal suo consigliere del Dominio, il Vorta Weyoun, come un gesto di guerra e in risposta lanciarono un attacco a Deep Space Nine. Questa battaglia fu universalmente identificata come il vero inizio della Guerra del Dominio. (Episodio: \"Chiamata alle armi\")\nLa grande guerra.\nInvasione del Quadrante Alpha da parte del Dominio.\nLe forze combinate del Dominio e dei Cardassiani lanciarono il loro attacco a DS9 per strappare il controllo della stazione alla Federazione con un'azione strategicamente calcolata: una forza d'attacco Federo-Klingon stava in quel momento muovendo contro il cantiere navale del Dominio a Torros III, e questo consent\u00ec alla flotta nemica coalizzata di prendere possesso di DS9. Prima dell'attacco, su consiglio del capitano Sisko, il Governo Bajoriano firm\u00f2 un trattato di non-aggressione con il Dominio, cosa che permise alle forze bajoriane di rimanere illese all'interno della stazione. Inoltre, il maggiore Kira Nerys attiv\u00f2 un programma del computer che disabilit\u00f2 completamente tutti i sistemi di DS9, rendendo la stazione praticamente inservibile per un certo periodo di tempo, nella speranza che la Flotta Stellare riuscisse a riconquistarla prima che il Dominio fosse riuscito a rimediare al danno; ma questa stima di una breve occupazione risult\u00f2 essere molto ottimistica (Episodio: \"Chiamata alle armi\"). Tuttavia era chiaro che per il Dominio fu una vittoria pagata cara poich\u00e9 perse 50 navi e i moli di attracco di Torros III. Nel 2374, mentre Dukat e Weyoun stavano cercando un modo sicuro per disabilitare il campo minato all'entrata del tunnel, Kira inizi\u00f2 a condurre un suo movimento di resistenza sulla stazione, creando discordie fra i cardassiani e i Jem'Hadar presenti su DS9, e in particolare fra il secondo in comando di Dukat, Gul Damar, e le forze del Dominio (Episodio: \"Dietro le linee\").\nNella tarda primavera del 2374 era ormai chiaro che la Federazione e l'Impero Klingon stavano lentamente perdendo la guerra. I numerosi vantaggi strategici del Dominio, come ad esempio sensori a lunghissimo raggio per monitorare i movimenti nemici, la rapida costruzione di vascelli o ancora le avanzate tecniche di combattimento Jem'Hadar, provocarono dei grandi danni nei primi mesi della guerra. La Federazione e l'Impero stavano volgendo verso un'azione di ritirata, ripiegando di settore in settore evacuando le loro navi. Anche l'occultamento spesso non funzionava in quanto i sensori tachionici del Dominio potevano facilmente penetrare la schermatura. Pi\u00f9 tardi, Sisko convinse i vertici della Flotta Stellare che il punto chiave strategico del conflitto non andava visto in ciascun pianeta del Quadrante Alfa, ma piuttosto in Deep Space Nine: cos\u00ec, in quella che fu chiamata \"Operazione Ritorno\", una flotta costituita da elementi di tre comandi federali fu riunita, con la partecipazione della Forza di Difesa Klingon, allo scopo di riconquistare la stazione e destabilizzare l'alleanza fra Dominio e Cardassia.\nAttraverso i fronti, passarono delle voci che sostenevano che Dukat fosse prossimo a smantellare il campo minato. La notizia costrinse la Flotta Stellare e l'Impero Klingon, le cui flotte non avevano ancora raggiunto DS9, a lanciarsi in un attacco disperato (Episodio: \"Aiuta gli audaci\"). Non avendo nulla da perdere, la Federazione lanci\u00f2 il suo assalto (conosciuto come la Battaglia di Bajor) con 627 navi contro 1254 vascelli dell'Alleanza Cardassia/Dominio; grazie anche all'intervento dei Klingon, la USS Defiant riusc\u00ec ad oltrepassare le linee nemiche ed a dirigersi verso il tunnel spaziale - essendo il campo minato disabilitato - grazie ai grandi sforzi del maggiore Kira, Rom, Odo ed alcuni ufficiali della Milizia Bajoriana di DS9. Nel disperato e futile tentativo di rallentare le 2800 navi del Dominio che si stavano riversando nel tunnel dal Quadrante Gamma, Sisko entr\u00f2 nel tunnel e fu allora che i Profeti decisero di intervenire. Apparentemente, Sisko non aveva portato a termine il proprio compito come Emissario dei Bajoriani. Prevedendo che Sisko sarebbe morto nel suo coraggioso tentativo di fermare le forze del Dominio che stavano arrivando, i Profeti decisero di impedire ci\u00f2. Non si sa per certo cosa accadde alla flotta del Dominio mentre stava attraversando il tunnel; la flotta era (citando Miles O'Brien) \"just gone\": era semplicemente scomparsa. Con il morale dei Cardassiani a terra e con pi\u00f9 di 200 navi dell'Alleanza distrutte durante l'azione di attacco verso la stazione, il nemico abbandon\u00f2 Terok Nor, e la Federazione riprese nuovamente il controllo di essa. Notare che con la flotta in ritirata e le armi disattivate dal movimento di resistenza, la stazione non avrebbe potuto essere adeguatamente protetta dal Dominio, cos\u00ec come la Federazione non poteva essere abbastanza in forze da inseguire la flotta nemica in ritirata. La vittoria della Federazione tramite \"deus ex machina\" (attraverso, cio\u00e8, un intervento divino) cost\u00f2 a Gul Dukat non solo il proprio posto come capo di Stato a Cardassia, venendo rimpiazzato da Damar, ma anche la vita della propria figlia e la sua sanit\u00e0 mentale. (Episodio: \"Il sacrificio degli angeli\")\nDopo l'\"Operazione Ritorno\".\nCon il Dominio ricacciato verso lo spazio cardassiano, sembr\u00f2 che la guerra sarebbe terminata. Effettivamente, Damar e Weyoun arrivarono a DS9 poco tempo dopo per negoziare un trattato di pace con l'alleanza Federo-Klingon, aumentando le speranze di una fine del conflitto. Nella realt\u00e0 dei fatti, per\u00f2, si tratt\u00f2 solo un tentativo di prendere il controllo dei pianeti chiave attraverso i quali il Dominio si sarebbe potuto rifornire del Ketracel bianco, la sostanza indispensabile alla sopravvivenza dei soldati Jem'Hadar. La Federazione ci\u00f2 nonostante ratific\u00f2 il trattato d'armistizio, dietro consiglio del dottor Bashir che aveva attentamente studiato la cosa sul piano strategico, in modo che il Dominio fosse stato forzato ad attaccare subito, prima che le loro riserve si fossero esaurite, cos\u00ec da non sprecare quelle scorte non potendo garantire un prossimo rifornimento.\nCi fu cos\u00ec un breve periodo di tregua durante il quale entrambi i fronti si riorganizzarono. Sfortunatamente, la tecnologia di allevamento Jem'Hadar combinata con l'avanzata produzione dei bacini di costruzione port\u00f2 il Dominio a rimettersi in forze per primo.\nDopo quasi sei mesi di relativa pace con poche e poco rilevanti schermaglie di frontiera, navi Jem'Hadar attraversarono lo spazio romulano - la Zona Neutrale - ed attaccarono la Federazione, prima che fosse denunciato il trattato di non-aggressione: la guerra scoppi\u00f2 nuovamente in tutta la sua violenza. Il Dominio, prendendosi un vantaggio sulle navi della Flotta Stellare, invase e cattur\u00f2 Betazed con un attacco a sorpresa da manuale, conquistando cos\u00ec una base avanzata per attaccare in profondit\u00e0 la Federazione, controllandone settori chiave.\nSisko, convinto che solo i romulani potessero ormai cambiare la situazione strategica abbastanza da permettere all'Alleanza di condurre l'offensiva, progett\u00f2 con Garak (l'unico cardassiano rimasto su DS9, ex membro di primo piano dell'ordine ossidiano e figlio segreto di Enabram Tain) di creare false prove di un complotto del Dominio per invadere Romulus, il pianeta natale e capitale dell'Impero Stellare Romulano. Il senatore romulano Vreenak, tra i maggiori sostenitori delle neutralit\u00e0 dell'Impero, analizz\u00f2 queste \"prove\" e scopr\u00ec che erano false. Furioso, Vreenak progett\u00f2 di ritornare su Romulus per rivelare un complotto contro l'intero Quadrante Alfa, un'azione che avrebbe portato perci\u00f2 ad un'alleanza con il Dominio. Tuttavia, la navetta del senatore esplose misteriosamente durante il suo viaggio di ritorno e la colpa fu attribuita al Dominio. Sisko interrog\u00f2 Garak, che rivel\u00f2 di aver piazzato una bomba a bordo, sembrandogli le prove di una futura alleanza fra Impero Stellare Romulano e Dominio un motivo soddisfacente per uccidere il Senatore.\nQualche giorno dopo, l'Impero Stellare Romulano dichiar\u00f2 formalmente guerra contro il Dominio, bilanciando la situazione a favore dell'Alleanza. Contemporaneamente alla formazione dell'alleanza coi Romulani, l'ufficiale medico capo di DS9, Julian Bashir, fu messo al corrente dell'esistenza all'interno della Federazione della Sezione 31, un'agenzia segreta simile all'Ordine Ossidiano. La Sezione 31 sembrava molto interessata a manipolare la guerra dietro le quinte e tent\u00f2 di reclutare Bashir nelle loro truppe. Bashir rifiut\u00f2, inform\u00f2 Sisko dell'esistenza della Sezione 31 ed adott\u00f2 un atteggiamento di attesa. (Episodio: \"Inquisizione\")\nCon l'aiuto delle flotte romulane per rimpiazzare le perdite, l'Alleanza fra le maggiori potenze del Quadrante Alfa torn\u00f2 presto in guerra, mosse un'offensiva invadendo per la prima volta lo spazio cardassiano conquistando il sistema Chin'toka al Dominio, all'inizio del 2375.\nLa Sezione 31 era molto occupata, ma aveva anticipato di molto chiunque altro: erano infatti riusciti ad infettare Odo con un virus che egli comunic\u00f2 involontariamente agli altri Fondatori fondendosi con loro nel Grande Legame alcuni anni prima che la guerra iniziasse. La Sezione 31, infatti, aveva subito visto nel Dominio una chiara minaccia per il Quadrante Alfa e per la Federazione ed avevano agito in segreto, cos\u00ec come avevano tentato di fare il Tal Shiar e l'Ordine Ossidiano, ma con pi\u00f9 velocit\u00e0 e pi\u00f9 successo: anch'essi erano giunti alla conclusione che se fossero morti i Fondatori, sarebbe crollato il Dominio.\nIl disagio cominci\u00f2 ad insinuarsi nei Fondatori verso la met\u00e0 del 2375, danneggiando seriamente la loro abilit\u00e0 di cambiare forma e mantenerla, senza parlare dell'abilit\u00e0 della Femmina Cambiante di condurre il Dominio in guerra (Episodio: \"Tradimento, fede e il Grande Fiume\"). Il Legato Damar si sent\u00ec anch'esso sempre pi\u00f9 frustrato, a causa della guerra apparentemente interrotta (l'avanzata dell'Alleanza Federale nello spazio cardassiano era terminata dopo Chin'toka di fronte alla fanatica resistenza del Dominio) e della sua posizione di marionetta del Dominio. L'aumentare delle perdite militari cardassiane lo port\u00f2 a un esaurimento, tanto che cominci\u00f2 a bere senza ritegno e a criticare pi\u00f9 volte l'abilit\u00e0 del Dominio di condurre con successo la guerra.\nQuando la posizione del Dominio cominci\u00f2 a diventare sempre pi\u00f9 precaria, con l'Alleanza Federale che continuava a prendere l'iniziativa, la Femmina Cambiante form\u00f2 con successo un'alleanza con i Breen, una specie relativamente sconosciuta del Quadrante Alfa. La loro entrata in scena port\u00f2 temporaneamente le sorti della guerra a favore del Dominio (Episodio: \"Finch\u00e9 morte non ci separi\"). Le forze Breen attaccarono di sorpresa la Terra, bombardando e danneggiando gravemente il quartier generale della Flotta Stellare a San Francisco. Si tratt\u00f2 di una vittoria di Pirro in quanto la maggior parte delle navi Breen vennero distrutte dal contrattacco della Flotta Stellare ed il danno fu perci\u00f2 relativamente scarso, ma i Breen suscitarono comunque forte apprensione negli animi dei loro nemici. I vascelli Breen erano equipaggiati con dissipatori di energia che rendevano ogni bersaglio inerte. Questo permise al Dominio di riprendere il controllo della situazione, estendendo le proprie linee di frontiera e riprendendosi momentaneamente il sistema Chin'toka in una battaglia che distrusse fra le molte navi anche la USS Defiant. Su molti vascelli klingon si cominciarono ad approntare delle migliorie per combattere meglio Breen e Dominio, ma questo ridusse momentaneamente la flotta klingon a circa 20 navi. (Episodio: \"Il volto mutevole del male\")\nI klingon, ora lontani dal fronte, vennero avvisati dai comandanti dell'Alleanza Federale di tenere la loro posizione mentre gli scienziati provavano a trovare un modo per contrastare le avanzate armi Breen. La strategia del Generale Martok era quella di inviare dei gruppi di vascelli occultati per condurre una rapida serie di incursioni contro bersagli facili, tenendo il Dominio in modo che non potesse preparare un'offensiva, sperando che nel frattempo le flotte federali e klingon riuscissero a riorganizzarsi. Tuttavia, il Cancelliere Gowron cominci\u00f2 ad aver timore che la strategia ed il modo di pensare del Generale Martok potessero offuscare il suo prestigio: cos\u00ec, egli condusse le navi di Martok contro bersagli impossibili, rendendo inefficace la strategia klingon e gettando nel caos il fronte alleato. La situazione si risolse allorquando il tenente comandante Worf, l'ufficiale operativo di DS9, sfid\u00f2 Gowron in un duello all'ultimo sangue, uccidendolo. Cos\u00ec, i rimanenti capi del consiglio elessero Worf come nuovo Cancelliere dell'Impero Klingon. Worf, per\u00f2, rifiut\u00f2 questa onorificenza, lasciandola invece a Martok. Da quel momento il panorama politico klingon si stabilizz\u00f2 e la guerra torn\u00f2 alle precedenti condizioni. (Episodio: \"Quando piove\" e \"Navigando controvento\")\nAssalto finale e caduta di Cardassia.\nCon il Dominio che prendeva ormai tutte le decisioni, sia militari che politiche, incluso donare ai Breen alcune colonie cardassiane, il Legato Damar, con l'assistenza del neo-promosso colonnello Kira Nerys, Garak e Odo, cominci\u00f2 a formare un movimento di resistenza con lo scopo di portare il Dominio fuori dallo spazio cardassiano. Damar fu scoperto come ribelle nemico del Dominio e dovette nascondersi. Egli, tuttavia, non sapeva bene come condurre una guerra di insurrezione e continu\u00f2 a subire sconfitte. Kira, Garak e Odo vennero quindi inviati come \"consiglieri tecnici\" per aiutare le truppe di Damar a provocare il maggiore danno possibile. Il gruppo di Damar, con l'aiuto del gruppo di Kira, dirott\u00f2 quindi con successo un vascello del Dominio con installate armi Breen. Il team riusc\u00ec a portare al sicuro la nave nel territorio federale, rendendo possibile agli scienziati di trovare un controattacco funzionante contro quelle armi; ci\u00f2 port\u00f2 l'Alleanza Federale in vantaggio, avendo ora la possibilit\u00e0 di combattere le navi del Dominio.\nIn risposta, la Femmina Cambiante decise di ritirarsi nel pi\u00f9 piccolo angolo dello spazio cardassiano ed instaurare strutture di difesa per bloccare l'attacco dell'Alleanza Federale. La sua intenzione era quella di far credere all'Alleanza di aver vinto la guerra, per costituire col tempo una grande potenza di attacco. Tuttavia, il fondatore sottovalut\u00f2 la risoluzione della Federazione ed il suo avanzare finch\u00e9 Cardassia Primo non venisse conquistata. Contemporaneamente, il movimento di resistenza di Damar venne eliminato a causa di traditori e tutte le 18 maggiori cellule di resistenza vennero distrutte in alcune ore lasciando Kira, Garak e Damar intrappolati e nascosti su Cardassia I.\nPi\u00f9 tardi, Sisko assunse il comando di una nuova nave, la USS S\u00e3o Paulo, di classe Defiant, ribattezzata poi \"Defiant\". Con un attacco lanciato da Sisko, dall'Ammiraglio William Ross, dal Cancelliere Martok e dai Romulani, venne invaso lo spazio cardassiano in un'offensiva tutto-o-niente. (Episodio: \"I mastini della guerra\")\nGli sforzi di Damar di fomentare una rivolta popolare contro il Dominio riuscirono, isolando le abilit\u00e0 C3I (comando, controllo, comunicazione, intelligence) di Cardassia I dalle flotte del Dominio, attraverso ad esempio la disabilitazione delle basi energetiche e trasmittenti. Nel tentativo di ricacciare i Cardassiani entro le linee, i Fondatori ordinarono al Dominio di distruggere un'intera metropoli cardassiana (Lakarian City), uccidendo circa due milioni di abitanti. Questa atrocit\u00e0 port\u00f2 la maggior parte dei comandanti delle flotte cardassiane a cambiare fronte, aiutando l'Alleanza Federale nell'invadere lo spazio cardassiano e portando la situazione a vantaggio di quest'ultima. La defezione dei suoi ex alleati port\u00f2 la Femmina Cambiante a una decisione drastica, ordinando alle sue truppe la distruzione di tutte le citt\u00e0 cardassiane. Le flotte del Dominio rientrarono quindi nell'orbita di Cardassia I e dei sistemi di difesa planetari per un'ultima azione.\nI Fondatori decisero quindi di cambiare del tutto il loro piano: puntarono dritti contro la Terra, cercando di distruggere tutto ci\u00f2 che dell'Alleanza Federale gli si parasse davanti per fare il maggior danno possibile, causando anche molte vittime, cos\u00ec che sarebbe occorso ancora molto tempo prima che l'Alleanza potesse vincere la guerra, e le sue rimanenti flotte non sarebbero pi\u00f9 state una minaccia per il Grande Legame (essendo i Fondatori dell'idea che l'Alleanza avrebbe accettato le proposte del Dominio alla fine dell'attacco). Sembrava inevitabile per l'Alleanza una vittoria di Pirro, dato che 800 milioni di cardassiani erano gi\u00e0 stati uccisi dai bombardamenti del Dominio. (Episodio: \"Quel che si lascia\", parte I)\nIl dottor Julian Bashir ed il Capo Operazioni, Miles O'Brien, si impegnarono per trovare una cura per la malattia dei Fondatori, provocata con il virus dalla Sezione 31 (Episodio: \"Estremi rimedi\"). La cura fu data ad Odo, il quale si precipit\u00f2 su Cardassia I. In cambio di un patto di pace col Dominio e l'arresto dei capi dei Fondatori, dei Breen e dei Vorta per crimini di guerra, l'Alleanza del Quadrante Alfa permise a Odo di curare i Fondatori. Una dichiarazione formale di cessate ostilit\u00e0 fu proclamata a bordo di DS9, ponendo cos\u00ec termine a un conflitto che aveva coinvolto circa tre quarti del Quadrante per circa tre anni, e partito proprio da quella stazione spaziale. (Episodio: \"Quel che si lascia\", parte II)\nConclusione.\nLa fine della guerra rimase per la maggior parte non documentata. Le ramificazioni politiche furono cos\u00ec grandi, che tutte le maggiori potenze del Quadrante Alfa, dalla Federazione ai Ferengi, subirono drammatici cambiamenti di potere. Mentre il numero totale delle vittime rimane sconosciuto, \u00e8 certo che miliardi di persone abbiano perduto la vita nella lotta.\nI soldati Jem'Hadar portarono morte e distruzione su Cardassia I, uccidendo oltre 800 milioni di Cardassiani. Questo senza contare gli oltre sette milioni di Cardassiani che morirono combattendo la guerra. Il danno al pianeta Cardassia I fu molto minore di quello provocato dall'occupazione cardassiana di Bajor. Le implicazioni a lungo termine dello stato delle cose su Cardassia non furono mai rese del tutto note; malgrado il cambio di fronte cardassiano durante l'ultima battaglia, l'Unione Cardassiana divent\u00f2 un territorio occupato, molto simile alla Germania nazista alla fine della Seconda guerra mondiale.\nOdo fece ritorno al pianeta dei Fondatori, per curarli dal virus iniettato dalla Sezione 31 e per istruirli riguardo alle altre razze della galassia nello sforzo di riformare la societ\u00e0 dei Fondatori.\nIl destino finale della Femmina Cambiante, che rimase nel Quadrante Alfa per dirigere la guerra, non \u00e8 sicuro, ma \u00e8 certo che la Federazione non pratica ordinariamente la pena capitale.\nDurante la Guerra del Dominio, l'Impero Klingon si indebol\u00ec molto, anche perch\u00e9 prima di essa i Klingon avevano gi\u00e0 avuto conflitti con i Cardassiani e con la Federazione; inoltre durante la Guerra hanno anche avuto a che fare con i Breen, senza poter ricevere aiuto dalla Federazione n\u00e9 dai Romulani. Anche il loro panorama politico era in tumulto a causa dell'inefficiente condotta del Cancelliere Gowron durante la sua carica. Al momento della fine della Guerra, si pensa che i Klingon avevano perso un'ingente frazione delle loro forze militari: la Sezione 31 predisse che ci sarebbero voluti circa 10 anni prima che i Klingon fossero riusciti a ristabilirsi militarmente ed economicamente.\nL'effetto della Guerra sull'Impero Stellare Romulano \u00e8 per la maggior parte sconosciuto. Diversamente dai Klingon, dai Cardassiani e dalla Federazione, l'Impero Stellare Romulano (con l'eccezione della Tal Shiar) e le proprie forze militari sembrarono aver sofferto solo un modesto danno, dopotutto, grazie anche alla loro tarda entrata in scena ed alla resistenza delle flotte romulane. I Romulani disprezzarono la Federazione e non soffrirono mai abbastanza della perdita di territori e risorse, ed al contrario dei klingon, essi ebbero un'unit\u00e0 politica stabile ed anche una flotta intatta non toccata dai recenti conflitti.\nNell'episodio della serie \"\" \"Inter Arma Enim Silent Leges\", l'agente Sloan della Sezione 31 predisse che delle quattro maggiori potenze del Quadrante Alfa, le sole due che avrebbero potuto effettivamente guidare la politica del Quadrante sarebbero state solo la Federazione e l'Impero Stellare Romulano, i cardassiani erano stati infatti sconfitti ed i klingon avevano subito gravi danni ed erano in cerca di risorse per ristabilirsi in modo veloce. Presupponendo un lungo periodo di inattivit\u00e0 dell'Impero Klingon, Sloan si immischi\u00f2 negli affari interni romulani con l'intenzione di portarli a migliori rapporti con la Federazione nel dopo-guerra. Certamente egli non aveva nessun modo di pensare ad una salita al potere di Shinzon e la breccia lasciata dalla sua morte.\nAnche se non \u00e8 considerato un dato canonico, i libri sulla \"Voyager\" rivelano che due anni dopo la Guerra, la Federazione ancora risentiva dei suoi effetti."}
{"id": "887160", "revid": "1305772", "url": "https://it.wikipedia.org/wiki?curid=887160", "title": "Spadolini", "text": ""}
{"id": "887162", "revid": "1537043", "url": "https://it.wikipedia.org/wiki?curid=887162", "title": "Porto di Palermo", "text": "Il porto di Palermo \u00e8 uno dei maggiori porti per traffico passeggeri e per dimensioni del Mediterraneo. Si estende da est per alcuni chilometri da via Francesco Crispi (nei pressi dell'antico porticciolo della Cala), inglobando le zone marinare dell'Arenella e dell'Acqua Santa.\n\u00c8 sede dell'Autorit\u00e0 di sistema portuale del mare della Sicilia occidentale, che estende le sue competenze anche sugli scali di Porto Empedocle, Termini Imerese e Trapani.\nStoria.\nOrigini.\nLe origini del porto di Palermo si sovrappongono con quelle della citt\u00e0, perch\u00e9 fu proprio il porto a essere il fulcro centrale dello sviluppo della citt\u00e0. I navigatori fenici, che la fondarono, la scelsero per la conformazione della sua insenatura e i greci chiamavano la citt\u00e0 \"Panormos\", cio\u00e8 \u201ctutto porto\u201d. Fu al centro degli scambi commerciali per i Fenici, i Cartaginesi, i Romani e gli arabi, durante la dominazione musulmana della Sicilia.\nPassato.\nL'attuale porto di Palermo vede la sua nascita nel 1567 su volont\u00e0 del Vicer\u00e9 di Sicilia Garcia de Toledo quando l'antico porto della Cala diviene insufficiente e troppo angusto per le crescenti esigenze cittadine. Essendo il lato Sud della Cala occupato dalla passeggiata della marina si scelse come luogo di sviluppo per il nuovo porto il lato Nord della citt\u00e0 presso il nuovo quartiere di Santa Lucia (l'attuale Borgo vecchio), fondato da Carlo d'Aragona Tagliavia nel 1570, che proprio in funzione del porto and\u00f2 poi a sviluppare un carattere tipicamente marinaro.\nNel 1590 quando i lavori del Molo Nuovo furono ultimati, fu posto all'ingresso del porto un cippo in memoria dell'avvenuta costruzione. Il cippo, sormontato dall'aquila palermitana, presenta su uno dei quattro lati lo stemma del Vicer\u00e9 Garcia de Toledo, e su un altro lato la pi\u00f9 antica raffigurazione esistente del Genio di Palermo.\nL'area del porto and\u00f2 sempre pi\u00f9 espandendosi verso Nord con la creazione nell'XIX secolo dei cantieri navali fino a raggiungere il porto dell'Acquasanta.\nNei primi del Novecento venne collegato da un binario alla stazione centrale, questo binario venne successivamente eliminato e venne creato un collegamento pi\u00f9 largo e sotterraneo in modo da collegare anche la stazione Notarbartolo.\nPresente.\nEsso \u00e8 collegato con servizi regolari di navi-traghetto con Napoli, Livorno, Cagliari, Civitavecchia, Genova, Tunisi ed in maniera meno frequente con diverse altre localit\u00e0 italiane e del bacino del Mediterraneo. Inoltre \u00e8 collegato attraverso aliscafi alle isole Eolie e all'isola di Ustica. Esso ospita anche un notevole traffico merci con la movimentazione di container provenienti, via Gioia Tauro, da tutte le parti del mondo e destinati all'intero territorio siciliano. All'interno del porto esistono i cantieri navali di Palermo, fra i pochi esistenti nel Mediterraneo del sud. I Cantieri navali sono di propriet\u00e0 della Fincantieri, che riserva ai cantieri di Palermo il compito di costruire e ristrutturare le navi passeggeri e merci. \u00c8 uno dei porti pi\u00f9 importanti del mediterraneo per traffico crocieristico.\nFuturo.\n\u00c8 stato recentemente approvato il nuovo Piano Regolatore Portuale che prevede lo sviluppo del porto nei prossimi dieci anni, in questo piano vi \u00e8 una quasi dismissione del settore merci che verr\u00e0 spostato a Termini Imerese, mentre il porto di Palermo si svilupper\u00e0 nel settore turistico e crocieristico. In particolare con la creazione di un ampio parco urbano archeologico, club marini, l'eliminazione delle barriere che lo separano dalla citt\u00e0, il rifacimento della viabilit\u00e0 interna ma anche esterna e una nuova moderna stazione marittima. Per quanto concerne i collegamenti esterni al porto \u00e8 previta la creazione di un tunnel che passando colleghi il porto con la tangenziale, sono previste anche due rotatorie in corrispondenza degli ingressi al porto ed una stazione del servizio ferroviario metropolitano.\nA seguito una tabella che descrive come cambieranno gli spazi all'interno del porto, i numeri si intendono in metri quadrati:\nApprodi.\nAttualmente il porto dispone dei seguenti approdi operativi:\nCollegamenti principali.\nLe principali destinazioni del porto di Palermo sono:\nDati di traffico.\nSono ogni anno in forte aumento i dati di traffico dei crocieristi che transitano da Palermo, i dati lo portano ad essere il settimo scalo nazionale nel settore e il primo scalo della Sicilia avendo superato nel 2005 il Porto di Messina, i dati sulle merci si intendono in tonnellate:"}
{"id": "887163", "revid": "599013", "url": "https://it.wikipedia.org/wiki?curid=887163", "title": "De Mita", "text": ""}
{"id": "887166", "revid": "599013", "url": "https://it.wikipedia.org/wiki?curid=887166", "title": "Zoli", "text": ""}
{"id": "887169", "revid": "11959", "url": "https://it.wikipedia.org/wiki?curid=887169", "title": "Governatorato di Hadhramaut", "text": ""}
{"id": "887171", "revid": "785863", "url": "https://it.wikipedia.org/wiki?curid=887171", "title": "Episodi di Inuyasha", "text": "Di seguito vengono elencati gli episodi della serie di animazione giapponese Inuyasha, tratta dall'omonimo fumetto di Rumiko Takahashi, realizzata dallo studio di produzione Sunrise e andato in onda sull'emittente Yomiuri TV dal 16 ottobre 2000 al 29 marzo 2010 per un totale di 193 episodi. In Italia \u00e8 stata trasmessa in prima visione su MTV dal 6 novembre 2001 al 5 febbraio 2011 e distribuito in VHS e DVD da Dynit.\nLe modifiche rispetto al manga sono state pesanti, dall'inizio alla fine.\nSerie TV.\nPrima serie.\nLa prima serie \u00e8 composta da 6 stagioni televisive contando in totale 167 episodi. Ad eccezione della sesta, tutte le stagioni sono composte da 26 episodi. La serie \u00e8 andata in onda in Giappone dall'ottobre 2000 al settembre 2004 ed \u00e8 stata diretta da Masashi Ikeda fino all'episodio 44 e da Yasunao Aoki per i successivi.\nSeconda serie.\nLa seconda serie \u00e8 composta da una sola stagione, e ha debuttato in Giappone il 3 e il 5 di ottobre 2009 rispettivamente su Nippon Television e Yomiuri TV per concludersi a marzo 2010. La serie \u00e8 stata diretta da Yasunao Aoki.\nStagioni.\nGli episodi vengono suddivisi in stagioni, prendendo come riferimento per i nomi e per le divisioni i DVD ufficiali dell'edizione italiana. Tutti i DVD hanno tracce audio italiane e giapponesi con sottotitoli in italiano. Ogni stagione \u00e8 provvista di una sottopagina dedicata, nella quale \u00e8 possibile trovare informazioni pi\u00f9 approfondite quali sigle di apertura e di chiusura utilizzate, titoli, trame degli episodi e date di trasmissione."}
{"id": "887173", "revid": "88740", "url": "https://it.wikipedia.org/wiki?curid=887173", "title": "Tambroni", "text": ""}
{"id": "887174", "revid": "20768", "url": "https://it.wikipedia.org/wiki?curid=887174", "title": "Forlani", "text": ""}
{"id": "887175", "revid": "110157", "url": "https://it.wikipedia.org/wiki?curid=887175", "title": "Il pappagallino rognoso", "text": "Il pappagallino rognoso (\"El Periquillo Sarniento\", 1816) \u00e8 un romanzo, considerato l'opera principale di Jos\u00e9 Joaqu\u00edn Fern\u00e1ndez de Lizardi. \u00c8 la prima opera di carattere narrativo che viene scritta in America Latina quando il divieto di stampa di tali opere, imposta da Carlo V, viene abolita dalla corte di Cadice. Il romanzo \u00e8 di chiaro stampo picaresco e allo stesso tempo didattico. L'autore cerca di far capire ai propri figli e ai lettori quali siano le cose da non fare e quali siano le persone da non seguire. Alla fine, infatti, il protagonista (Perdo Sarmiento) si ammaler\u00e0 di scabbia, che \u00e8 la malattia che metaforicamente indica che chi non persegue una certa morale, viene punito. \nL'autore.\nLizardi \u00e8 l'iniziatore del romanzo nell'America Latina dopo che la libert\u00e0 di stampa e il commercio dei libri che trattavano di narrativa, venne ripristinato dalla corte di Cadiz. Lizardi fu il fautore del primo giornale del Messico, \"Il Pensatore Messicano\" (che oggi \u00e8 anche il suo pseudonimo). Il giornale venne pi\u00f9 volte censurato e Lizardi fu pi\u00f9 volte carcerato per la forte satira presente nelle pagine. Il giornale si lega molto al romanzo per il suo aspetto satirico nel quale nessuno \u00e8 risparmiato. Anche al termine della rivoluzione messicana Lizardi riprender\u00e0 i suoi scritti satirici. \nTrama.\nL'opera tratta della vita di Pedro Sarmiento e di come egli si adatti ai vizi e ai piaceri della societ\u00e0 adattandosi a ci\u00f2 che incontra, come un pappagallo (che imita). Proprio per questo motivo egli, ignorante ed inconscio, sar\u00e0 colpito dalla scabbia (la scarna). Da qui infatti deriva il gioco di parole del cognome e della malattia (in spagnolo)."}
{"id": "887176", "revid": "51236", "url": "https://it.wikipedia.org/wiki?curid=887176", "title": "La battaglia delle band", "text": ""}
{"id": "887177", "revid": "106324", "url": "https://it.wikipedia.org/wiki?curid=887177", "title": "Pidocchi", "text": ""}
{"id": "887178", "revid": "287204", "url": "https://it.wikipedia.org/wiki?curid=887178", "title": "Sokkmimir", "text": ""}
{"id": "887179", "revid": "122221483", "url": "https://it.wikipedia.org/wiki?curid=887179", "title": "Ghost Whisperer", "text": ""}
{"id": "887183", "revid": "125811337", "url": "https://it.wikipedia.org/wiki?curid=887183", "title": "Borgo Santa Lucia", "text": "Borgo Santa Lucia (o, pi\u00f9 semplicemente, Santa Lucia) \u00e8 uno storico rione di Napoli. Esso sorge nel quartiere San Ferdinando, attorno all'omonima via che prende il nome dal santuario parrocchiale di Santa Lucia a Mare, la cui presenza \u00e8 attestata sul litorale fin dal IX secolo, sebbene la leggenda la voglia fondata da una nipote di Costantino. I suoi abitanti sono chiamati \"luc\u00ecani\".\nTerritorio.\nIl territorio sul quale sorge il rione corrisponde a quello tradizionalmente amministrato dalla Parrocchia. Esso si estende sulle vie Santa Lucia ed Orsini con le loro traverse, sull'isolotto di Megaride col Borgo Marinari ed il Castel dell'Ovo, nonch\u00e9 - verso Piazza Vittoria - su via Chiatamone e su un tratto di via Partenope, almeno fino alla sede del giornale Il Mattino.\nDall'altro lato, verso Palazzo Reale, nel rione sono compresi il Molosiglio e via Cesario Console, anticamente nota come \"Rua dei Provenzali\" (cos\u00ec come il borgo era conosciuto col toponimo di \"Porto dei Provenzali\"). Alle spalle, ne fa parte il cosiddetto Pallonetto di Santa Lucia, che sta alle pendici di Monte Echia e si sviluppa sin quasi a Monte di Dio. Sul mare, \u00e8 di pertinenza del borgo l'omonima rada, racchiusa fra i gi\u00e0 citati porticcioli del Molosiglio e del Borgo Marinari.\nNel 1994, all'epoca del G7 di Napoli, i confini della zona rossa vennero a coincidere, grosso modo, coi confini del Borgo, negli alberghi del quale erano alloggiati i capi di Stato e di governo delle nazioni partecipanti.\nStoria.\nLa storia di Santa Lucia si identifica con la storia di Napoli. Parth\u00e8nope fu fondata sul Monte Echia dai Cumani nell'VIII secolo a.C.\nIn epoca romana preimperiale, qui vi si sarebbe trasferito il generale romano Lucio Licinio Lucullo, che avrebbe innalzato la sua imponente e sfarzosa villa, conosciuta come \"Oppidum Lucullianum\", dove poi avrebbe terminato i suoi giorni l'ultimo imperatore romano Romolo Augusto.\nIn epoca imperiale la zona sarebbe divenuta celebre per essere vicina alle grotte platamonie, ove si tenevano riti magici e nelle quali si ritiene siano ambientati alcuni passi del \"Satyricon\" di Petronio Arbitro, mentre in epoca medievale decadde profondamente e la villa di Licinio Lucullo venne riconvertita in monastero dai basiliani che, in epoca ducale, presero a gestire la chiesa.\nIn epoca normanna il monastero fu completamente trasformato divenendo una munitissima fortezza a guardia del golfo. In epoca angioina il porto fu dato in concessione ai provenzali, concittadini dei re, e crebbe molto la sua importanza militare e commerciale. Nel 1588, madre Eusebia Minadoa avoc\u00f2 al suo ordine femminile il santuario, facendolo integralmente ricostruire.\nI vicer\u00e9 spagnoli, fra il '600 ed il '700, tennero in particolare considerazione il luogo, decidendo di abbellirlo con numerosi interventi, fra i quali il pi\u00f9 importante fu quello affidato nel 1599 dal vicer\u00e9 Enrico di Gusman conte di Olivares a Domenico Fontana il quale con la sistemazione della vecchia rua dei Provenzali, che venne rettificata e chiamata \"strada Gusmana\" per l'azione del vicer\u00e9, trasform\u00f2 un borgo di pescatori e commercianti in uno dei siti pi\u00f9 prestigiosi dell'epoca. Con l'arrivo dei Borbone a Napoli, i luc\u00ecani divennero intimi dei re, che se ne servirono come artigiani e fornitori della real casa (famoso, in proposito, l'aneddoto dell'ostricaro fisico).\n\u201cFino al 1600 questa strada era ingombra tutta di poveri abitati di pescatori, formando piuttosto una rozza borgata che una via di citt\u00e0 Capitale. Gusmano di Olivares, vicer\u00e9 spagnolo, cominci\u00f2 a togliere via quelle casucce ed a facilitarne la discesa. Quel tratto di strada che dalla reggia viene gi\u00f9 fino al mare, era gi\u00e0 denominato via Gusmana dal suo nome; ma avendo messo una statua di Giove Terminale fu detta del gigante. Ebbe poi il nome di Santa Lucia da una chiesa intitolata a questa Vergine che fu demolita per allivellare la strada.\u201d\nLa localit\u00e0 divenne meta rinomata del turismo d'\u00e9lite organizzato nel cosiddetto \"Grand Tour\", e nel corso del settecento i principi di Francavilla vi costruirono un casino fra il mare e via Chiatamone, di cui furono ospiti molti personaggi celebri (fra cui Giacomo Casanova) e che poi pass\u00f2 prima in propriet\u00e0 della famiglia reale e, poi, di Alessandro Dumas; dell'antico luogo di delizie, tanto apprezzato dalla regina Maria Carolina, \u00e8 oggi visibile solo un'ala superstite che si erge ancora alle spalle del centro congressi universitario.\nSempre in zona, ospitato in un palazzo settecentesco tuttora esistente, si trovava il famoso albergo dell'Aquila Nera. Ivi soggiorn\u00f2 e mor\u00ec in esilio, il 7 marzo 1802, Maria Clotilde Adelaide, regina di Sardegna e sorella degli ultimi tre re di Francia appartenenti al ramo principale dei Borbone.\nNel rione visse l'ammiraglio Francesco Caracciolo, prima valente ufficiale della Marina Borbonica e poi martire della repubblica napoletana del '99, che, per ordine dell'ammiraglio Nelson e proprio di fronte al lungomare, fu barbaramente impiccato e gettato in mare; il corpo, risalito a galla e recuperato dai popolani di Santa Lucia, ottenne cristiana sepoltura nell'altra chiesa del rione, quella di Santa Maria della Catena, dove un epitaffio, posto nel 1881, ricorda l'episodio.\nUn altro marinaio, il Principe Luigi Carlo di Borbone, Conte dell'Aquila e fratello di Ferdinando II, abit\u00f2 a Santa Lucia: alla met\u00e0 dell'ottocento ivi ebbe la sua residenza principale, presso Palazzo Campofranco, dove visse fino all'arrivo dei Mille assieme alla consorte, la principessa Gennara di Braganza.\nNel 1845 il livello del lungomare venne notevolmente alzato e ci\u00f2 provoc\u00f2 l'interramento della fabbrica cinquecentesca del santuario, sul quale venne edificata una nuova chiesa. Nel 1943, durante la Seconda guerra mondiale, sia la chiesa superiore che quella inferiore vennero quasi completamente distrutte dai bombardamenti alleati. Terminato il conflitto, nel 1945, grazie alle generose offerte dei parrocchiani, in pochi mesi venne eretta la nuova chiesa, su modello di quella ottocentesca.\nTra le tante tradizioni Santa Lucia vanta una particolare usanza oggi quasi dimenticata: La festa detta della \u201cNzegna\u201d:\nDa il Mattino del 9 agosto 1902: \u201c Tranne che dai marinai, e forse sconosciuta a molti Napoletani la strana usanza del popolino di Santa Lucia, in occasione della festa detta \u201cd' \u2018a Zegna\u201d che ricorre il 28 agosto, giorno di S.Agostino. Secondo questa pericolosa usanza, dall'alba del 28 agosto tutte le persone, gli innocui in special modo, che per loro sfortuna sono presi dai festaiuoli sulle banchine di Santa Lucia nuova e Santa Lucia vecchia, sono gettati irrimediabilmente in mare. L'anno scorso, se non andiamo errati, questa sorte tocco ad un prete, un militare, ed a parecchi scugnizzi\u201d. Ci sono prove che la festa si sia svolta fino agli inizi degli anni 50 del novecento. I partecipanti portavano costumi di epoca Borbonica, e venivano scelte ogni anno tra gli abitanti del quartiere le controfigure di Ferdinando IV e Carolina, che in occasione della giornata sfilavano in carrozza con gli abiti reali per le strade del rione, tra gli applausi e le ironiche acclamazioni degli spettatori.\nSanta Lucia oggi.\nDopo l'unit\u00e0 d'Italia anche Santa Lucia, al pari del resto della citt\u00e0, conobbe il suo risanamento, che provoc\u00f2 una profonda trasformazione. Fra gli interventi, quelli pi\u00f9 incisivi sul tessuto urbano consistettero nella colmata a mare, il cui progetto fu presentato dall'ingegnere Luigi Lops nel 1883, modificato nel 1885 e approvato nel 1886. L'opera fu realizzata tra il 1895 e il primo decennio del XX secolo e port\u00f2 alla creazione dell'attuale Rione Orsini (1919), all'apertura di un nuovo tratto di Via Partenope (poi intitolato all'irredentista Nazario Sauro) che ridusse Via Santa Lucia a strada interna, e all'edificazione delle case popolari al Borgo Marinari. Il mutamento dei luoghi, voluto dai nuovi amministratori, fu attaccato dagli intellettuali dell'epoca, secondo i quali il fascino della zona sarebbe stato irrimediabilmente danneggiato.\nFra i critici furono in prima fila Matilde Serao (che denunci\u00f2 il risanamento come un'operazione di facciata) e Ferdinando Russo, che pi\u00f9 tardi avrebbe composto i famosi versi di \"\u2018O luc\u00ecano d\u2019 'o Rre\". La stampa enfatizz\u00f2 questi giudizi provocando l'arrivo di numerosi pittori e fotografi, che si affollarono sul posto con l'intento di catturare le ultime immagini prima della metamorfosi.\nL'intervento, nonostante le critiche, accentu\u00f2 ancor di pi\u00f9 il carattere turistico e residenziale dell'area, dove ora sorgono i pi\u00f9 panoramici alberghi partenopei. Fra questi si possono citare l'Excelsior dal delizioso aspetto liberty, il Santa Lucia progettato da Giovan Battista Comencini ed il Vesuvio, fatto costruire dai finanziari belgi Ermanno e Oscar Du Mesnil, ultima residenza del tenore Enrico Caruso. Nel 1960 Ian Fleming, in visita alla citt\u00e0 per il reportage Thrilling Cities, soggiorn\u00f2 presso uno degli alberghi sul lungomare ed ivi si incontr\u00f2 con Lucky Luciano per intervistarlo.\nAll'interno sorgono altri edifici di pregio, costruiti dopo il risanamento e sopravvissuti alla guerra, fra i quali si segnalano: il palazzo delle Ferrovie, progettato da Arturo Tricomi e costruito tra il 1917 e il 1920, dal 2004 sede degli uffici della giunta della Regione Campania, detto comunemente \"Palazzo Santa Lucia\" per il fatto che sorge lungo l'omonima via; centro congressi dell'Universit\u00e0 Federico II di Camillo Guerra, inaugurato incompiuto negli anni venti e terminato nel decennio successivo da Roberto Pane; palazzo Galli, opera dell'architetto eclettico Gino Copped\u00e8; i due palazzi gemelli eretti sul lungomare dall'architetto Benedetto Nervi, in uno dei quali si trova l'Istituto di lingua e cultura spagnola Cervantes. Fra le altre istituzioni culturali che hanno sede nel Borgo si segnala la \"Fondazione Mezzogiorno Europa\". Infine \u00e8 da ricordare il monumento a Umberto I, opera di Achille D'Orsi del 1910 collocata nella \"rotonda\" lungo via Nazario Sauro.\nOggi inoltre sulla rada si affacciano alcuni fra i pi\u00f9 prestigiosi circoli nautici napoletani; presso di essi, nel 1960, vennero ospitati gli atleti e le squadre partecipanti alle gare di vela delle Olimpiadi di Roma, che si svolsero interamente nel golfo di Napoli, con partenza ed arrivo a Santa Lucia. In un noto programma d'archivio sui giochi, spesso messo in onda dal canale Raisport, si pu\u00f2 riconoscere l'allora principe ereditario Costantino di Grecia che lavora sulla sua barca all'ombra del Borgo.\nInfluenza culturale.\nSanta Lucia ha influenzato, negli anni, decine di artisti; in particolar modo i pittori, che hanno immortalato paesaggi, scorci e vedute del borgo e scene di vita popolare in decine di quadri, soprattutto prima che la zona fosse trasformata dalla colmata a mare. Fra di essi si annoverano van Wittel, Bonavia, Fabris, Kiprenskij, Vittozzi, Vervloet, Pitloo, Pistorius, Carelli, Ruspini, Vianelli, Caffi, Candido, Achenbach, Solari, Fergola, Dalbono, Richet, Caprile, Pratella, Migliaro, Cangiullo.\nTestimonianze dell'antico aspetto emergono anche dalle litografie di C.W. Allers, che raffigur\u00f2 scorci ed abitanti del Borgo, inserendone i ritratti nella celebre opera intitolata \"La bella Napoli\". Fra gli scultori che vennero folgorati da Santa Lucia si ricorda Vincenzo Gemito, che trasse ispirazione dagli scugnizzi del Borgo per creare \"Il pescatorello\", \"L'acquaiolo\", la \"Testa di Licco\" ed altre figure.\nLa poesia del luogo ha anche ispirato due fra le pi\u00f9 celebri melodie della canzone napoletana: la famosissima \"Santa Lucia\" (oggi, tra l'altro, considerata l'inno ufficioso di Svezia) e \"Santa Lucia luntana\", simbolo, quest'ultima, degli emigranti napoletani che partivano alla volta delle Americhe, che le davano l'ultimo sguardo mentre affollavano i ponti delle navi appena salpate dal vicino porto. Pi\u00f9 di recente, il brano intitolato \"'A Luc\u00ecana\", scritto nel 1953 per Renato Carosone (e da questi portato al successo internazionale), ha immortalato nel testo un profilo tipico delle donne luc\u00ecane, che la adottarono quasi come loro inno.\nA teatro il Borgo \u00e8 protagonista della commedia \"Santa Lucia Nova\", due atti in versi, prosa e musica di Raffaele Viviani. La \"pi\u00e8ce\", rappresentata per la prima volta nel 1919, affronta i temi della trasformazione dei luoghi e dell'illusoria permeabilit\u00e0 del tessuto sociale, in un momento molto particolare come quello immediatamente seguente alla fine della Grande Guerra; in tale contesto l'autore mette a confronto il ceto dei vitaioli della media borghesia in ascesa coi vecchi frequentatori - nobili in via di decadenza - e con gli abitanti del luogo (barcaioli, pescatori, marinari e acquaioli, che mal si adattano ai nuovi tempi).\nSanta Lucia e, soprattutto, il Pallonetto, ritornano per cenni in molte opere di Giuseppe Marotta, scrittore celeberrimo per \"L'oro di Napoli\" ed autore anche de \"Il teatrino del Pallonetto\", in cui narra le vicende del suo \"alter ego\" don Vito Cacace, che leggeva le notizie del giornale agli allora analfabeti abitanti, carpendone i coloriti commenti; dal medesimo Marotta sono dedicate a Santa Lucia, e ai luc\u00ecani, anche pagine de \"Gli alunni del sole\" e de \"Gli alunni del tempo\".\nSotto il profilo cinematografico Santa Lucia entr\u00f2 prestissimo nella storia della settima arte, proprio grazie ai fratelli Lumi\u00e8re, che decisero di inserire una ripresa della strada fra quelle scelte per un breve filmato sulla citt\u00e0 di Napoli, risalente al 1898. Al borgo \u00e8 intitolato il film culto \"I contrabbandieri di Santa Lucia\", ispirato alle attivit\u00e0 illecite per cui i pescatori del Pallonetto divennero noti in tutto il mondo, fra l'immediato dopoguerra e la fine degli anni ottanta. Forse anche per questo motivo, poco tempo prima, Vittorio De Sica si era persuaso a girare le vicende di \"Adelina\", primo episodio del film \"Ieri, oggi, domani\", fra i gradoni e le casupole della parte pi\u00f9 popolare del rione. Santa Lucia venne ripresa anche da Francesco Rosi nella pellicola \"Lucky Luciano\": in alcune scene il famoso capomafia americano - \"in esilio\" a Napoli - \u00e8 seduto ai tavoli del Bar California, famoso locale dell'epoca che era solito frequentare."}
{"id": "887185", "revid": "36426", "url": "https://it.wikipedia.org/wiki?curid=887185", "title": "Elettrolisi dell'acqua", "text": "Lelettrolisi dell'acqua \u00e8 un processo elettrolitico nel quale il passaggio di corrente elettrica causa la scomposizione dell'acqua in ossigeno ed idrogeno gassoso.\nDal punto di vista etimologico, il termine \"elettrolisi\" \u00e8 composto dal prefisso \"elettro-\" (elettricit\u00e0) e da \"lisi\" (separazione). L'etimologia del termine \u00e8 connessa con il meccanismo del processo di elettrolisi dell'acqua, che consiste appunto nel \"rompere\" la molecola di acqua nei suoi elementi costituenti (idrogeno e ossigeno).\nStoria.\nNel 1790 gli studiosi Jan Rudolph Deiman e Adriaan Paets van Troostwijk riuscirono a decomporre l'acqua generando delle scintille con l'ausilio di fili d'oro purissimo.\nNel 1800 Alessandro Volta annuncia in una lettera a Joseph Banks (presidente della Royal Society di Londra) l'invenzione della sua pila (detta appunto \"pila di Volta\").\nNello stesso anno, Joseph Banks mostr\u00f2 la lettera di Volta a Anthony Carlisle, il quale assieme a William Nicholson costru\u00ec la pila secondo lo schema di Volta; dopo avere costruito la pila, nel tentativo di misurare la carica posseduta dai piatti della pila, Carlisle e Nicholson versarono un po' di acqua sugli elettrodi e si accorsero che si aveva sviluppo di gas.\nQualche mese dopo, i chimici inglesi William Nicholson e Johann Wilhelm Ritter ripeterono l'esperimento di Carlisle e Nicholson sull'elettrolisi, riuscendo a separare l'acqua in idrogeno e ossigeno.\nNel 1866 August Wilhelm von Hofmann inventa il voltametro di Hofmann, un'apparecchiatura per lo svolgimento dell'elettrolisi dell'acqua che permette anche la misurazione della quantit\u00e0 di ossigeno e idrogeno sviluppati durante il processo. Dalla misurazione della quantit\u00e0 di gas prodotti \u00e8 possibile risalire alla quantit\u00e0 di elettricit\u00e0 circolata nella cella elettrolitica (sfruttando le leggi di Faraday sull'elettrolisi).\nNel 1888 Dmitry Lachinov mise a punto un metodo che permise di svolgere l'elettrolisi dell'acqua anche in ambito industriale.\nDescrizione.\nLa cella elettrolitica \u00e8 in genere composta da due elettrodi di un metallo inerte (ad esempio platino), immersi in una soluzione elettrolitica e connessi ad una sorgente di corrente (ad esempio una batteria da 6 volt).\nLa corrente elettrica dissocia la molecola d'acqua negli ioni H+ e OH-.\nAl catodo gli ioni idrogeno (H+) acquistano elettroni in una reazione di riduzione che porta alla formazione di idrogeno gassoso\nAll'anodo, gli ioni idrossido (OH-) subiscono ossidazione, cedendo elettroni:\nSi former\u00e0 quindi un volume di idrogeno quasi doppio del volume di ossigeno, in quanto secondo la legge dei gas perfetti il numero di moli e il volume sono in proporzionalit\u00e0 diretta e un egual numero di ioni H+ e OH- devono essere ridotti/ossidati agli elettrodi.\nFunzionamento.\nLa corrente esce dall'alimentatore e riesce a fluire nei due cilindri grazie al liquido presente nel voltametro di Hoffman (soluzione elettrolitica). Come conseguenza del passaggio di corrente, si nota un fenomeno di effervescenza, cio\u00e8 il formarsi di bolle di gas alla base dei due cilindri, in corrispondenza degli elettrodi: l'acqua si scinde nei due gas costituenti, idrogeno ed ossigeno.\nL'idrogeno appare al catodo (l'elettrodo caricato negativamente da cui gli elettroni vengono immessi nell'acqua), mentre allanodo (l'elettrodo caricato positivamente, in cui vengono assorbiti gli elettroni provenienti dall'acqua) si sviluppa ossigeno.\nEssendo leggeri, i gas si accumulano nella parte superiore dei rispettivi cilindri, all'aumentare dell'energia potenziale (agendo sulla manopola dell'alimentatore) si nota un corrispondente aumento della quantit\u00e0 di gas sviluppati.\nIn condizioni ideali, si pu\u00f2 notare che la quantit\u00e0 di idrogeno \u00e8 approssimativamente doppia di quella dell'ossigeno, poich\u00e9 il livello del liquido nei cilindri si abbassa a causa della pressione del gas contenuto nella parte superiore. Per verificare che il gas sviluppatosi al catodo sia proprio l'idrogeno (estremamente infiammabile), bisogna avvicinare un fiammifero acceso al rubinetto aperto del cilindro catodico e si osserva effettivamente una fiamma.\nSpontaneit\u00e0 del processo.\nLa decomposizione dell'acqua in idrogeno ed ossigeno in condizioni standard \u00e8 una reazione sfavorita in termini termodinamici, poich\u00e9 entrambe le semireazioni che intervengono hanno potenziali negativi.\nUtilizzando l'equazione formula_1, l'energia libera di Gibbs per il processo in condizioni standard vale 474,4 kJ/mol, il che traduce la non spontaneit\u00e0 della reazione.\nIn realt\u00e0 scritto come sopra \u00e8 fuorviante: la differenza di potenziale da applicare (a qualsiasi pH) per dissociare l'acqua \u00e8 1.229 V a 25\u00a0\u00b0C perch\u00e9 non si pu\u00f2 essere in condizioni standard con entrambe le reazioni come su scritte: se [H+] = 1.0 M per lo ione H+ sar\u00e0 E0rid= 0 V e [OH-] \u00e8 determinata dalla costante di autodissociazione dell'acqua Kw = [H+] x [OH-] = 1.0 x 10\u221214.\nQueste considerazioni rendono il processo \"impossibile\" senza la somministrazione di energia dall'esterno con l'applicazione di un potenziale elettrico agli elettrodi.\nSelezione dell'elettrolita.\nSe un elettrolita solubile viene aggiunto all'acqua, la sua conduttivit\u00e0 aumenta considerevolmente, a causa della dissociazione dell'elettrolita in cationi ed anioni, con conseguente aumento della concentrazione degli ioni in soluzione.\nLa scelta dell'elettrolita richiede cura perch\u00e9 gli anioni ed i cationi introdotti possono entrare in competizione con il processo di elettrolisi dell'acqua. Un anione con un potenziale standard di riduzione inferiore a quello dell'idrossido (OH-) sar\u00e0 ossidato al suo posto e non ci sar\u00e0 sviluppo di ossigeno all'anodo. Analogamente se viene introdotto un catione con un potenziale standard pi\u00f9 grande del H3O+ si ridurr\u00e0 al suo posto e non ci sar\u00e0 sviluppo di idrogeno al catodo.\nI seguenti cationi hanno un potenziale di riduzione inferiore a H3O+ e sono quindi adatti come cationi per l'elettrolita: Li+, Rb+, K+, Cs+, Ba2+, Sr2+, Ca2+, Na+, e Mg2+. Sodio e litio sono i pi\u00f9 usati perch\u00e9 formano sali solubili ed hanno un basso costo.\nL'utilizzo di composti acidi come elettroliti non genera competitivit\u00e0 al catodo, in quanto i cationi liberati (H3O+) sono i medesimi di quelli generati dalla dissociazione dell'acqua; analogamente l'uso di basi, liberando gli anioni ossidrile, non crea competitivit\u00e0 all'anodo.\nL'anione pi\u00f9 utilizzato \u00e8 l'anione solfato (SO42-) poich\u00e9 \u00e8 molto difficile da ossidare.\nAcidi forti come l'acido solforico (H2SO4) e basi forti come l'idrossido di sodio (o soda caustica, NaOH) e l'idrossido di potassio (KOH) sono spesso usati come elettroliti."}
{"id": "887186", "revid": "115182593", "url": "https://it.wikipedia.org/wiki?curid=887186", "title": "Porto turistico", "text": "Si definisce porto turistico (detto anche marina se di piccole dimensioni) quel particolare tipo di infrastruttura portuale costruita o dedicata ad un uso prettamente diportistico, dotata di attrezzature di rimessaggio, riparazione e rifornimento dei natanti di varia stazza di tipo turistico, amatoriale o sportivo.\nUn porto turistico \u00e8 un porto attrezzato al ricovero di natanti che possono andare dal piccolo cabinato al grande yacht. Per la sua specifica funzione si trova in genere in localit\u00e0 caratterizzate da attivit\u00e0 di turismo. Pu\u00f2 essere \"naturale\", se \u00e8 ricavato da insenature rocciose, piccoli fiordi o baie, oppure artificiale se costruito interamente con varie tipologie costruttive (calcestruzzo, prefabbricati, strutture galleggianti o pontili sospesi).\nPer assolvere alla sua specifica funzione deve essere dotato di tutte le attrezzature per l'assistenza ed il rifornimento sia di carburante ed acqua potabile, che di generi alimentari per i rifornimenti di bordo (cambusa). Di solito \u00e8 presente un certo numero di gru di alaggio o piccoli bacini di carenaggio per i natanti pi\u00f9 grande dimensione.\nNelle adiacenze dei porti turistici pi\u00f9 importanti sono spesso presenti strutture alberghiere e di ristorazione.\nCon lo sviluppo delle flotte di natanti da diporto, anche i porti turistici si sono sviluppati aumentando di numero e servizi offerti.\nProgettazione.\nI porti di questa categoria non hanno bisogno di essere dotati di fondali estremamente profondi, a differenza dei porti commerciali. Questo fa s\u00ec che le opere di difesa a mare possano essere di dimensioni pi\u00f9 contenute. La progettazione del porto turistico prevede differenti scelte molto complesse, a differenza di quello commerciale, dovr\u00e0 svolgere un ruolo importante per la collettivit\u00e0, anche da un punto di vista ambientale. \nLe scelte delle strutture a mare dovranno essere fatte basandosi sulle conoscenze del moto ondoso nonch\u00e9 delle dinamiche dei litorali. Un porto di questo genere prevede solitamente aree di manutenzione e riparazione delle imbarcazioni, punti di rifornimento del carburante."}
{"id": "887187", "revid": "110157", "url": "https://it.wikipedia.org/wiki?curid=887187", "title": "Bad Radkersburg", "text": "Bad Radkersburg (fino al 1977 Radkersburg; in sloveno Radgona) \u00e8 un comune austriaco di 3 115 abitanti nel distretto di S\u00fcdoststeiermark, in Stiria; ha lo status di citt\u00e0 (\"Stadt\"). Fino al 31 dicembre 2011 \u00e8 stato il capoluogo del distretto di Radkersburg, poi accorpato a quello di Feldbach per costituire il nuovo distretto di S\u00fcdoststeiermark; il 1\u00ba gennaio 2015 ha inglobato il comune soppresso di Radkersburg Umgebung.\nSorge al confine con la Slovenia: il fiume Mura la divide dalla citt\u00e0 slovena di Gornja Radgona. Per un tratto \u00e8 cinta da mura medievali che racchiudono il borgo. Sede di famose terme, conta numerose strutture ricettive e, circondata da boschi e campagne, \u00e8 meta di cicloturismo."}
{"id": "887188", "revid": "767487", "url": "https://it.wikipedia.org/wiki?curid=887188", "title": "Parlami d'amore (film 2008)", "text": "Parlami d'amore \u00e8 un film del 2008 diretto da Silvio Muccino, qui al suo debutto come regista. Il film \u00e8 tratto dal romanzo omonimo scritto da Muccino a quattro mani con la sceneggiatrice Carla Vangelista.\nTrama.\nUna notte, a Roma, due automobili si scontrano. A bordo ci sono Sasha, un irrequieto ragazzo di venticinque anni appena uscito da una comunit\u00e0 di recupero che ha come unico affetto stabile Oliva, un cane, e Nicole, una matura psicologa francese in piena crisi matrimoniale. Nonostante le circostanze, tra i due nasce in breve una complicit\u00e0 che nei giorni successivi si rafforza sempre di pi\u00f9. Sasha \u00e8 da sempre innamorato di Benedetta, viziata e ricchissima figlia di uno dei benefattori della comunit\u00e0 in cui il ragazzo \u00e8 cresciuto, e chiede aiuto a Nicole per conquistarla. Nicole acconsente e insegna a Sasha alcuni trucchi di approccio e seduzione.\nParallelamente si assiste ai drammi interiori dei due protagonisti: Sasha \u00e8 ossessionato dalla paura di fare prima o poi la fine dei genitori, entrambi tossicodipendenti e ormai morti, mentre Nicole non riesce a superare il dolore per la perdita del suo primo amore, Thierry, di cui si sente responsabile. Sasha \u00e8 costretto a riaprire i conti con il passato quando nella sua vita si ripresenta Fabrizio, suo cugino ed ex tossicodipendente, che gli chiede del denaro per potersi rifare una vita. Sasha si fa dare un prestito da Nicole, senza per\u00f2 dirle il vero motivo, e Fabrizio lo convince a cercare di aumentare la somma con una mano di poker. Sasha \u00e8 un abilissimo giocatore grazie agli insegnamenti di Riccardo, suo mentore e figura paterna ai tempi in cui il ragazzo viveva alla comunit\u00e0 ma che un giorno se ne and\u00f2, abbandonandolo. Da allora Sasha non gioca pi\u00f9, ma per aiutare Fabrizio decide di riprendere in mano le carte.\nGrazie agli agganci di Benedetta, Sasha entra in un giro clandestino di giocatori di poker e alla sua prima sera al tavolo fa piazza pulita. Benedetta \u00e8 conquistata dal talento di Sasha e i due ragazzi iniziano finalmente una relazione. Sasha, esaltato, inizia una vita sfrenata e dissoluta fatta di feste, vincite e sesso, ma ben presto inizia a sentirsi vuoto e insoddisfatto. Nicole, nel frattempo, incontra Amelie, la madre di Thierry, che la invita a tornare per un po\u2019 in Francia per cercare di superare il suo dolore. Nicole, dopo aver riflettuto a lungo, accetta e parte senza comunicarlo a Sasha.\nSasha viene avvicinato nuovamente da Fabrizio, che gli chiede altri soldi, ma il ragazzo capisce che il cugino ha ripreso a drogarsi e rifiuta di aiutarlo; Fabrizio, allora, si toglie la vita buttandosi sotto un\u2019automobile in corsa. Sasha si convince di essere destinato a fare la stessa fine e cerca conforto in Nicole, ma scopre che \u00e8 partita, restandone deluso e sconvolto. Fabrizio durante una partita, essendo ormai a corto di denaro, finisce per giocarsi il suo cane, Oliva. Ma la mattina dopo, tornato in s\u00e9, corre a riprenderlo.\nDopo qualche tempo, Nicole torna a Roma e incontra Sasha. Il ragazzo sfoga su di lei tutta la propria rabbia e la propria frustrazione e i due si lasciano in malo modo. La lite ha per\u00f2 costretto i due protagonisti a confrontarsi con i propri problemi, portando entrambi ad una drastica decisione: Nicole si separa dal marito e Sasha lascia Benedetta, attirandosi l\u2019odio della ragazza.\nSasha decide di uscire dal giro, ma ha contratto pesanti debiti di gioco e gli viene imposto di vincere un\u2019ultima partita; il suo avversario \u00e8 proprio Riccardo. Sasha, pieno di rancore, lo accusa di essere un vigliacco e di averlo lasciato solo; Riccardo ammette serenamente tutti i propri errori, ma osserva anche che Sasha, continuando a provare rabbia per un passato che non pu\u00f2 comunque essere cancellato anzich\u00e9 cercare di guardare avanti, non si sta comportando meglio di lui. Sasha, alla fine, si rende conto che se vuole essere davvero libero deve buttarsi tutto alle spalle e come prima cosa perde di proposito la partita, chiudendo definitivamente con il poker.\nSasha e Nicole si scoprono innamorati l'uno dell'altra e trascorrono una notte di passione. La mattina dopo, Nicole passeggia per le vie di Roma, in preda ai dubbi: sente che la differenza di et\u00e0 tra lei e Sasha \u00e8 troppo grande e che la loro storia non potr\u00e0 funzionare. Sasha la raggiunge e la esorta a dare retta solo al proprio cuore chiedendole di \"parlargli d\u2019amore\", proprio come aveva fatto quando l\u2019aveva aiutato a sedurre Benedetta; finalmente liberi dai propri demoni, Sasha e Nicole si baciano alla luce del sole.\nAccoglienza.\nIncassi.\nUscito nelle sale italiane il 14 febbraio 2008, giorno di San Valentino, il film ha incassato complessivamente \u20ac 7.490.612, classificandosi al ventesimo posto nella graduatoria dei film realizzati in Italia e distribuiti nel corso del 2008.\nColonna sonora.\nDella colonna sonora fa parte anche il brano \"Tear Down These Houses\" scritto ed interpretato da Skin su musiche di Andrea Guerra con alla chitarra Luigi Schiavone. Del brano \u00e8 stato realizzato un videoclip diretto da Marco Salom, che vede la partecipazione, oltre a Skin, di Muccino e della Crescentini."}
{"id": "887189", "revid": "122127614", "url": "https://it.wikipedia.org/wiki?curid=887189", "title": "Chiesa di Santa Maria al Paradiso", "text": "La chiesa di Santa Maria al Paradiso \u00e8 un luogo di culto cattolico situato nel centro storico di Milano, lungo corso di porta Vigentina, sede dell'omonima parrocchia. La chiesa contiene incastonato il millenario Tredesin de Mars oggetto di numerose leggende e pietra pi\u00f9 antica di tutta Milano.\nStoria.\nLa prima pietra fu posta il 27 giugno 1590 dall'Arcivescovo di Milano Gaspare Visconti, ed era originariamente una chiesa conventuale dei frati del Terzo Ordine Regolare di San Francesco: quattro progetti di Martino Bassi per la chiesa e il convento del Paradiso conservati presso la Biblioteca Ambrosiana sono da considerarsi fonti per l'edificazione della chiesa.\nNel 1783 giunsero a Santa Maria del Paradiso i Serviti che portarono con loro la \"Santa Lucia\" attribuita a Francesco Fabbrica collocata nella seconda cappella a sinistra e la pietra, posta al centro della navata, in cui per tradizione il 13 marzo del 51 d.C. San Barnaba piant\u00f2 la croce quando venne a Milano ad annunciare il Cristianesimo. La presenza di questa pietra nella chiesa \u00e8 origine della festa del Tredesin de Mars (in dialetto milanese: del 13 marzo) ancora viva nel quartiere.\nNel 1827 l'organaro milanese Antonio Brunelli install\u00f2 un suo strumento a trasmissione meccanica nella chiesa: lo strumento \u00e8 conservato ancora oggi. Nel 1897 viene realizzata la facciata, mentre nel 1962 la chiesa \u00e8 elevata a parrocchia.\nDescrizione.\nFacciata.\nLa facciata della chiesa \u00e8 Ottocentesca: fu costruita su progetto dell'architetto Ernesto Pirovano (1866-1934) nel 1897 che forse si ispir\u00f2 alla chiesa tardo cinquecentesca di San Bernardo, ora semidistrutta, che fino al 1971 sorgeva quasi di fronte a Santa Maria del Paradiso. La facciata, in stile neobarocco, \u00e8 bipartita in due ordini sovrapposti da un cornicione; sia in quello inferiore, sia in quello superiore, vi sono delle paraste in stucco con capitelli ionici e corinzi. Nell'ordine inferiore, si aprono i tre portali d'accesso alla chiesa con due bassorilievi, opera anch'essi di Ernesto Pirovano, raffigurnati \"Nozze della Vergine\" e \"Nativit\u00e0 di Ges\u00f9\". Nell'ordine superiore, invece, vi sono tre finestroni, di cui quello centrale a serliana e, agli estremi della facciata, due statue di angeli. Sul lato sinistro della chiesa, in prossimit\u00e0 dell'abside, vi \u00e8 l'alta torre campanaria in mattoni con orologio e cella campanaria rivestita con intonaco bianco.\nInterno.\nL'interno della chiesa \u00e8 a navata unica coperta da volta a botte con quattro cappelle per lato. Nella navata, si conservano tracce delle originarie decorazioni seicentesche: la fascia dipinta con putti e festoni e, nel sottarco della terza cappella a sinistra, i medaglioni a stucco e tempera con i Misteri gaudiosi e altre scene della vita di Maria. Sulla volta della navata, invece, \u00e8 raffigurata l\"Assunzione di Maria\", opera di Ferdinando Porta che l realizz\u00f2 nel XVIII secolo occultando l'originale dipinto di Andrea Pellegrini.\nNelle cappelle laterali sono distribuiti dipinti, molti dei quali collocati nella chiesa fin dalle origini: nelle prime due cappelle a destra due opere di Girolamo Chignoli il \"Miracolo degli angeli che arano al posto di Sant'Isidoro\" e \"San Bonaventura\", nella quarta cappella la \"Sant'Anna\" attribuita a Francesco Fabbrica e a sinistra, nella prima cappella, \"San Carlo che comunica gli appestati\" di Andrea Porta. \nLa terza cappella a destra, dedicata al Crocefisso, \u00e8 pi\u00f9 profonda delle altre e coronata da una cupoletta e venne edificata tra il 1733 e il 1737.\nIl presbiterio \u00e8 dominato dall'altar maggiore in marmo, risalente agli inizi del Novecento. Nell'ancona, entro una nicchia rettangolare con timpano sorretto da due colonne corinzie,vi \u00e8 una statua lignea dipinta raffigurante l\"Addolorata\". Nell'abside semicircolare, vi \u00e8 il coro ligneo intagliato, che risale alla fine del XVI secolo.\nNella nicchia sulla parete destra del presbiterio, vi \u00e8 l'organo a canne costruito nel 1827 da Antonio II Brunelli. Lo strumento, a trasmissione meccanica, \u00e8 racchiuso in una cassa lignea con mostra composta da 33 canne del registro di principale. L'organo ha un'unica tastiera di 52 tasti con prima ottava scavezza ed una pedaliera a leggio di 17 pedali."}
{"id": "887190", "revid": "1892728", "url": "https://it.wikipedia.org/wiki?curid=887190", "title": "La paura fa novanta IV", "text": ""}
{"id": "887193", "revid": "139562", "url": "https://it.wikipedia.org/wiki?curid=887193", "title": "Vincenzo Perugia", "text": ""}
{"id": "887194", "revid": "767487", "url": "https://it.wikipedia.org/wiki?curid=887194", "title": "Aleksandr F\u00ebdorovi\u010d Pole\u0161\u010duk", "text": "Biografia.\nAleksandr Pole\u0161\u010duk \u00e8 nato nell'Oblast' di Irkutsk in Unione Sovietica, \u00e8 sposato con Irina Petrovna \u010cistijakova e ha una figlia. Nel 1987 si \u00e8 diplomato in ingegneria meccanica all'Istituto dell'Aviazione di Mosca (\"Moskovskij Aviatcionnyj Institut\").\nNel febbraio del 1989 \u00e8 stato selezionato come cosmonauta, dal settembre 1989 al gennaio 1991 ha seguito il corso di addestramento generale per lo spazio. Dal febbraio 1991 al marzo 1992 ha seguito il corso avanzato per missioni su Sojuz e dirette verso la stazione spaziale russa Mir.\nIl 24 gennaio 1993 \u00e8 partito alla volta della Mir con la missione Sojuz TM-16 durante la quale ha compiuto delle passeggiate spaziali per un totale di 9 ore e 58 minuti. Il 22 luglio e rientrato sulla Terra atterrando in Kazakistan. \u00c8 stato ingegnere di volo di riserva della missione Sojuz TM-21."}
{"id": "887211", "revid": "709565", "url": "https://it.wikipedia.org/wiki?curid=887211", "title": "Potenza (storia)", "text": "Nel linguaggio storico-diplomatico e giornalistico il termine potenza indica uno degli stati che partecipano al sistema delle relazioni internazionali (ad esempio: \"le potenze europee colonizzarono l'Africa durante il XIX secolo\"; \"le potenze balcaniche hanno partecipato alla conferenza di pace di Londra\"). Il termine \u00e8 strettamente correlato alla politica di potenza perseguita da molti stati europei nel corso della storia moderna e contemporanea ed \u00e8 stato utilizzato soprattutto nel corso dell'Ottocento e del Novecento. Sempre correlato a questo termine \u00e8 il concetto della politica dell'equilibrio tra le potenze, che ha un corrispettivo nel termine inglese \"balance of power\". Al di fuori del linguaggio storico, il termine potenza, usato per indicare gli stati odierni, \u00e8 entrato progressivamente in disuso, almeno in Italia, dalla fine della seconda guerra mondiale. Le grandi potenze sono state i principali e pi\u00f9 potenti stati protagonisti delle relazioni internazionali, finch\u00e9 il termine \u00e8 stato superato con la formazione delle superpotenze nel corso della guerra fredda ed il bipolarizzarsi del sistema degli affari internazionali."}
{"id": "887214", "revid": "110157", "url": "https://it.wikipedia.org/wiki?curid=887214", "title": "Contea di Palm Beach", "text": "La contea di Palm Beach (in inglese \"Palm Beach County\") \u00e8 una contea della Florida, negli Stati Uniti. Il suo capoluogo amministrativo \u00e8 West Palm Beach. \u00c8 una delle tre contee che compongono l'Area metropolitana di Miami.\nGeografia fisica.\nLa Contea di Palm Beach ha un'area totale di 6.181\u00a0km\u00b2 dei quali il 17,27% sono coperti d'acqua. Confina con:\nStoria.\nLa Contea di Palm Beach fu creata nel 1909. Prende il nome dalla sua prima comunit\u00e0 di coloni denominata \"Palm Beach\" per la notevole presenza di palme e spiagge. La contea fu creata dalla parte nord della \"Contea di Dade\". Di seguito la parte sud della Contea di Palm Beach fu divisa per creare l'odierna Contea di Broward nel 1915. \"Henry Flager\" ebbe un ruolo importante all'inizio del secolo XX favorendo l'estensione della ferrovia della \"East Coast\" attraverso la contea. La contea di Palm Beach, nello specifico la citt\u00e0 di Boca Raton, fu la citt\u00e0 del primo attacco di antrace nel 2001."}
{"id": "887217", "revid": "183694", "url": "https://it.wikipedia.org/wiki?curid=887217", "title": "La Dama Bianca (dipinto rupestre)", "text": "La Dama Bianca (in inglese The White Lady, in tedesco Weisse Dame) \u00e8 un celebre dipinto rupestre situato in Namibia, sui monti Brandberg, nella zona del Damaraland. L'archeologia moderna attribuisce in genere il dipinto ai boscimani (San), ma altri dettagli della sua origine non sono noti. In passato, la Dama Bianca ha suscitato molte controversie e sono state formulate numerose teorie contrastanti per spiegare la sua presenza nel Brandberg.\nDescrizione.\nIl dipinto si trova nel cuore del Massiccio Brandberg, grosso modo sulla strada fra Khorixas e Henties Bay, nei pressi della cittadina di Uis. Il sito \u00e8 raggiungibile solo a piedi, al termine di un percorso di circa 40 minuti che segue una stretta valle nota come Gola di Tsisab (\"Tsisab Gorge\").\nNel Brandberg si contano circa un migliaio di pareti rocciose dipinte, per un totale di oltre 45000 figure, soprattutto di uomini e animali. Il complesso pittorico della Dama Bianca si trova in una grotta chiamata \"Maack Shelter\" (\"rifugio di Maack\") dal nome del cartografo che per primo trov\u00f2 il dipinto in epoca coloniale tedesca. Il complesso pittorico della Dama Bianca comprende numerosi soggetti, sia umani che animali (probabilmente orici) e misura approssimativamente 5,5 x 1,5 m. La \"Dama Bianca\" \u00e8 la figura umana meglio delineata; misura 39,5 x 29 cm.\nSi ritiene che il gruppo della Dama Bianca rappresenti complessivamente una danza rituale, e che la figura predominante - la \"Dama\" - sia in realt\u00e0 uno sciamano. Lo sciamano indossa coperture decorative alle braccia, ai gomiti, alle ginocchia, al bacino e al petto, e forse anche un indumento decorativo al pene. In una mano regge un arco, e nell'altra quello che potrebbe essere un sonaglio o una specie di calice. Tutte le altre figure umane indossano qualche tipo di calzatura, e uno degli orici \u00e8 stato rappresentato con gambe evidentemente umane. Un'altra interpretazione \u00e8 che la Dama sia un giovane col corpo cosparso d'argilla bianca secondo una procedura rituale, forse connessa alla circoncisione.\nI materiali usati per realizzare il dipinto sono probabilmente quelli tipici della pittura boscimane, ovvero principalmente polveri di pietra ferrosa ed ematite, ocra, carbone, manganese, e carbonato di calcio, miscelati con bianco d'uovo e altri liquidi di origine organica come aggreganti.\nTutto il complesso pittorico ha subito un notevole deterioramento dai tempi del suo ritrovamento. In passato, i turisti talvolta bagnavano la roccia per far risaltare meglio i colori nelle fotografie, e l'immagine si \u00e8 rapidamente sbiadita. Oggi l'intero sito \u00e8 un'area protetta, con lo status di \"patrimonio nazionale\" della Namibia, e pu\u00f2 essere visitato solo insieme a guide autorizzate.\nRitrovamento e interpretazioni.\nIl dipinto venne scoperto nel 1918 dall'esploratore e topografo tedesco Reinhard Maack, che stava cartografando il Brandberg per conto delle autorit\u00e0 coloniali tedesche. Maack fu impressionato dal disegno, e ne fece diverse copie, che in seguito invi\u00f2 in Europa. Egli descrisse la figura con l'arco come un \"guerriero\", e annot\u00f2 nei suoi appunti che \"lo stile mediterraneo ed egizio di queste figure \u00e8 sorprendente\".\nNel 1929, gli appunti di Maack giunsero nelle mani dell'abate francese Henri Breuil, antropologo e archeologo (ricordato tra l'altro per i suoi ritrovamenti nelle grotte di Lascaux), che era in visita a Citt\u00e0 del Capo. Sulla base dei disegni di Maack, Breuil osserv\u00f2 che il dipinto aveva forti analogie con alcune figure di atleti ritrovate a Cnosso, e sugger\u00ec che potesse essere opera di un gruppo di coloni provenienti dal Mediterraneo orientale. Fu ancora Breuil a interpretare il soggetto del dipinto come \"dama\", lettura da cui deriva il nome attuale con cui l'opera \u00e8 nota. Breuil riusc\u00ec a visitare il sito nel 1945, e negli anni successivi pubblic\u00f2 le sue osservazioni e congetture prima in Sudafrica e poi in Europa.\nIl lavoro di Breuil diede origine a una serie di teorie che attribuivano il dipinto a una misteriosa presenza di popoli di origine europea o mediorientale in Namibia in tempi antichi. Alcuni autori sostennero in particolare che esso poteva risalire a un'antica colonia fenicia, teoria che \u00e8 stata ripresa anche da autori recenti come lo storico zulu Credo Mutwa.\nNella seconda met\u00e0 del XX secolo la maggior parte delle teorie sulle influenze mediterranee nello sviluppo dell'Africa subsahariana vennero gradualmente abbandonate. La paternit\u00e0 del dipinto della Dama Bianca venne quindi attribuita pi\u00f9 semplicemente ai boscimani (che popolavano l'area fin dalla preistoria, e a cui erano gi\u00e0 stati attribuiti in modo meno controverso gli altri dipinti del Brandberg e l'arte rupestre presente in altri siti del Damaraland, come Twyfelfontein).\nAlle diverse teorie sulla paternit\u00e0 dell'opera sono state associate nel tempo ipotesi molto diverse sulla sua datazione. L'analisi cromatografica ha determinato che il dipinto non pu\u00f2 avere meno di 1800 anni, in quanto risulta totalmente privo delle proteine originariamente presenti nei pigmenti utilizzati per dipingerlo."}
{"id": "887219", "revid": "767487", "url": "https://it.wikipedia.org/wiki?curid=887219", "title": "Et\u00e0 di ferro", "text": "Et\u00e0 di ferro (\"Age of Iron\") \u00e8 un romanzo dell'autore Premio Nobel 2003 J. M. Coetzee pubblicato nel 1990. Con la traduzione di Carmen Concilio, fu pubblicato dalla casa editrice Donzelli nel 1995 e da Einaudi nel 2006.\nTrama.\n\"Et\u00e0 di ferro\" prende la forma di un memoriale scritto dalla protagonista, l'insegnante in pensione Elizabeth Curren, per la figlia, lontana. \u00c8 una lettera di confessione, per un crimine senza nome, che come una nebbia avvolge la protagonista, al quale non riesce a trovare un nome: \"I cannot touch it, trap it, put a name to it\". La signora Curren si trova coinvolta in eventi storici violenti, destabilizzanti, davanti ai quali non riesce a reagire, n\u00e9 a capire come dovrebbe comportarsi. \u00c8 il Sudafrica divorato dall'apartheid la causa dell'incapacit\u00e0 di vivere, di raccontare, di trovare le parole esatte per descrivere l'odio e la violenza nei quali si \u00e8 immersi. Coeztee costruisce il romanzo sul parallelismo velato tra la signora Curren ed il Sudafrica stesso, entrambi lacerati da un cancro invisibile, entrambi incapaci di descrivere e capire il proprio dolore, in un mondo dove le parole hanno perso senso, dove ogni buona azione sembra inutile e dove qualsiasi lotta \u00e8 destinata a fallire.\nLa signora Curren vive nel dolore e, contemporaneamente, in un dolore pi\u00f9 grande di lei, alimentato da giovani vittime, da ragazzi perseguitati dalla polizia, dall'indifferenza dei mass media, da chi preferisce il silenzio alla dura realt\u00e0. Ed il crimine della signora Curren potrebbe essere proprio l'indifferenza, la sua incapacit\u00e0 di agire attivamente contro il mondo che la circonda. Le sue confessioni saranno la sua eredit\u00e0 morale, per la figlia che ha lasciato il paese, il suo tentativo di riscatto e riabilitazione morale. Il messaggero di questa epistola sar\u00e0, forse, il signor Vercueil, un barbone, compagno degli ultimi giorni della signora Curren. Figura enigmatica e ambigua, non sveler\u00e0 mai il suo ruolo, in quel tempo, in quei momenti, n\u00e9 il suo compito. Sar\u00e0 estraneo e allo stesso tempo legato alla signora Curren, latore della lettera ma anche parassita, ignavo, silenzioso e derelitto testimone del mondo.\nCoeztee lascia insoluta la domanda: quanta responsabilit\u00e0 deve avere un individuo davanti ad una societ\u00e0 corrotta e malata?"}
{"id": "887220", "revid": "36426", "url": "https://it.wikipedia.org/wiki?curid=887220", "title": "Vescovo di Conversano", "text": ""}
{"id": "887221", "revid": "126257", "url": "https://it.wikipedia.org/wiki?curid=887221", "title": "Piero Braglia", "text": "Carriera.\nGiocatore.\nCresciuto calcisticamente nelle giovanili del Barbanella Grosseto, da qui, sempre nelle giovanili, \u00e8 passato al Follonica e quindi alla . Ha poi militato in Serie C nel e nella . \u00c8 tornato quindi alla Fiorentina, con cui ha esordito nella massima serie il 20 marzo 1977 a Catanzaro, in -Fiorentina (0-1).\nDopo un anno da titolare in viola, nella stagione 1977-1978, nell'autunno 1978 viene ceduto al neopromosso in massima serie. In Calabria disputa cinque stagioni in Serie A e una in Serie B.\nNel 1984, dopo la doppia retrocessione dei calabresi dalla Serie A alla Serie C1, passa alla in Serie B, dove resta una stagione, quindi si trasferisce al , dove disputa altre due annate fra i cadetti, chiuse con la retrocessione della stagione 1986-1987. Torna quindi in Toscana per chiudere la carriera di calciatore con la .\nIn carriera ha totalizzato complessivamente 140 presenze in Serie A e 113 presenze e 5 reti in Serie B.\nAllenatore.\nInizi.\nVince un Campionato Interregionale nella stagione 1990-1991 (successivamente Serie D) con la formazione della Colligiana, perdendo poi lo spareggio per l'ammissione alla Serie C2 con l'Avezzano.\nNella stagione 1994-1995 vince il campionato di Serie C2 1994-1995 con il . Poi passato in Serie C1, prima con il Chieti (con cui disputa due campionati sfiorando i play-off in entrambe le occasioni) e poi, nel campionato 2003-2004 con il , riportando la squadra calabrese in Serie B dopo quattordici anni. Nella stagione 2006-2007 guida il , riportandolo in Serie B dopo tredici anni, superando nella finale play-off il .\nNella stagione 2007-2008 diviene l'allenatore della Lucchese in Serie C1 girone B. Dopo che la squadra si era mantenuta per tutta la stagione in zona play off, alla fine del campionato si classifica all'8\u00ba posto. Il pessimo finale di stagione \u00e8 da imputarsi al precipitare della situazione societaria che porter\u00e0 il glorioso sodalizio rossonero al fallimento.\nIl 6 giugno 2008 firma con il Frosinone in Serie B. Con i ciociari conquista l'11\u00ba posto finale. A fine stagione non viene riconfermato.\nIl 5 luglio 2009 il ingaggia Braglia che, secondo il contratto, sarebbe dovuto rimanere in riva allo Ionio fino alla fine del campionato, con opzione per l'anno successivo. Il 22 settembre 2009, dopo cinque giornate di campionato, il neo-presidente del Vincenzo D'Addario lo solleva dall'incarico.\nJuve Stabia.\nIl 28 giugno 2010 diventa l'allenatore della , che dopo la disputa dei play-off 2010-2011, riporter\u00e0 la squadra di Castellammare di Stabia dopo quasi sessant'anni in Serie B. Durante la stagione porta la squadra al 5\u00ba posto permettendo la partecipazione ai play-off. In semifinale la squadra guidata da Braglia incontra il Benevento: vince in casa per 1-0, pareggia il ritorno al Ciro Vigorito per 1-1 e permette alla di raggiungere la finale dopo dodici anni. In finale incontra l'Atletico Roma e dopo un pareggio in casa per 0-0, il 19 giugno vincendo per 0-2 allo Stadio Flaminio conquista la promozione in Serie B. Nella stessa stagione la squadra gialloblu vince anche la Coppa Italia Lega Pro.\nPer la stagione 2011-2012 viene riconfermato alla guida delle \"vespe\" in Serie B, dove riesce a ottenere il record di quattro vittorie consecutive da neopromossa, impresa nella quale nessuno era riuscito prima, sconfiggendo in casa l' e il e vincendo in trasferta al Granillo di Reggio Calabria, oltre al San Francesco di Nocera Inferiore nel derby campano di Serie B. La finisce al 9\u00ba posto. Fino a gennaio ha a disposizione tale Simone Zaza che viene impiegato con il contagocce, non avendone capito le enormi potenzialit\u00e0, che esploderanno a Viareggio e ad Ascoli.\nLa stagione 2012-2013 lo vede ancora alla guida della societ\u00e0 campana. Il 6 ottobre 2012, in occasione di Pro Vercelli-, terminata 4-1 per le vespe stabiesi, il tecnico toscano festeggia le 100 panchine alla guida della compagine stabiese.\nIl 23 novembre 2013 viene sollevato dall'incarico di allenatore della Juve Stabia assieme al suo vice Mauro Isetto dopo l'ennesima sconfitta (2-3 col ), la decima in quindici partite di campionato giocate che costa alla squadra l'ultimo posto solitario in classifica. Il 24 febbraio 2014, a seguito dell'esonero di Fulvio Pea, ritorna alla guida delle \"vespe\"; ma non riesce ad evitare la retrocessione della squadra campana.\nRitorno a Pisa.\nIl 16 giugno 2014 viene ufficializzato il suo ritorno al , dopo 7 anni dall'ultima storica promozione della squadra toscana in serie B. Il 16 marzo 2015 viene esonerato.\nLecce.\nIl 12 ottobre 2015 comincia l'avventura come allenatore del Lecce, con cui sottoscrive un contratto valevole fino alla fine della stagione. Con i giallorossi ottiene 18 risultati utili consecutivi, ma un mese di aprile negativo pregiudica il piazzamento della squadra, che si classifica terza e disputa i play-off. Il Lecce viene eliminato in semifinale dal Foggia. Al termine della stagione la dirigenza non gli rinnova il contratto.\nAlessandria.\nIl 15 giugno 2016 firma un contratto annuale con l'Alessandria in Lega Pro. \u00c8 esonerato il 15 aprile 2017, a tre giornate dal termine, a causa del crollo improvviso di risultati che conduce al sorpasso della Cremonese in vetta al girone A di Lega Pro, dopo un lungo dominio della squadra piemontese.\nCosenza.\nIl 27 settembre 2017 viene chiamato a guidare il Cosenza al posto dell'esonerato Gaetano Fontana dopo un avvio difficile per i calabresi, che nelle prime 5 giornate di Serie C hanno ottenuto solamente 2 punti, frutto di due pareggi e tre sconfitte. Braglia conduce dapprima la squadra al quinto posto nel girone C della Serie C e poi alla vittoria dei play-off per la promozione, ottenuta dopo aver disputato nove partite di spareggio. Il 16 giugno 2018, nella finale dello Stadio Adriatico di Pescara, la squadra del tecnico toscano vince per 3-1 contro il Siena, tornando in Serie B dopo 15 anni. Nel 2018-2019 Braglia conduce la squadra calabrese al decimo posto finale in serie cadetta e guadagna la fiducia del club, che gli rinnova il contratto anche per il campionato seguente. Il 10 febbraio 2020, a causa di cinque sconfitte consecutive, con il Cosenza al terzultimo posto della classifica dopo 23 giornate di campionato, viene sollevato dall'incarico dopo 107 partite alla guida della squadra silana.\nAvellino.\nIl 13 luglio 2020 \u00e8 chiamato dall'Avellino come nuovo allenatore, in sostituzione dell'esonerato Ezio Capuano. Braglia \u00e8 affiancato dal direttore sportivo Salvatore Di Somma, con cui aveva gi\u00e0 condiviso il lavoro in precedenti esperienze. Con i campani ottiene il terzo posto nel girone C di Serie C e accede ai play-off, nei quali, dopo aver eliminato Palermo e S\u00fcdtirol, viene eliminato in semifinale dal Padova. Confermato anche per la stagione successiva, il 16 febbraio 2022, dopo la sconfitta per 1-0 contro la Virtus Francavilla, viene esonerato insieme al suo staff e a Di Somma lasciando la squadra al quarto posto con 45 punti.\nStatistiche.\nStatistiche da allenatore.\n\"Statistiche aggiornate al 16 febbraio 2022\"."}
{"id": "887223", "revid": "51236", "url": "https://it.wikipedia.org/wiki?curid=887223", "title": "Il campeggio dei matematici", "text": ""}
{"id": "887224", "revid": "77358", "url": "https://it.wikipedia.org/wiki?curid=887224", "title": "Governatorato di Al Dali'", "text": ""}
{"id": "887232", "revid": "767487", "url": "https://it.wikipedia.org/wiki?curid=887232", "title": "Tony Laureano", "text": "Ha suonato con band come Nile, Angelcorpse, Malevolent Creation, Belphegor, 1349 e Dimmu Borgir fra gli altri, ed \u00e8 un sessionman molto richiesto."}
{"id": "887235", "revid": "729019", "url": "https://it.wikipedia.org/wiki?curid=887235", "title": "S/2003 J 19", "text": "S/2004 J 19 \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003. In attesa della promulgazione di un nome definitivo da parte dell'Unione Astronomica Internazionale l'oggetto \u00e8 tuttora noto mediante la sua designazione provvisoria.\nIl satellite \u00e8 caratterizzato da un movimento retrogrado ed appartiene al gruppo di Carme, composto da satelliti retrogradi ed irregolari che orbitano attorno a Giove ad una distanza compresa fra 23 e 24 milioni di chilometri, con una inclinazione orbitale pari a circa 165\u00b0"}
{"id": "887236", "revid": "77358", "url": "https://it.wikipedia.org/wiki?curid=887236", "title": "Governatorato di Al Bayda'", "text": ""}
{"id": "887237", "revid": "106908", "url": "https://it.wikipedia.org/wiki?curid=887237", "title": "Vergogna (romanzo)", "text": "Vergogna (\"Disgrace\") \u00e8 un romanzo di J. M. Coetzee, premio Nobel 2003, pubblicato nel 1999; in Italia \u00e8 stato pubblicato dalla casa editrice Einaudi nel 2000, con traduzione di Gaspare Bona. Grazie a questo romanzo l'autore si \u00e8 aggiudicato il Booker Prize per la seconda volta. Il romanzo \u00e8 anche stato scelto, in occasione del quarantesimo anniversario di fondazione del premio, tra i finalisti del premio Best of the Booker.\nTrama.\nIl protagonista, David Lurie, insegna scienze della comunicazione alla Cape Town University, \u00e8 stato sposato e divorziato per due volte, ha una figlia con la quale non ha rapporti e conduce la sua vita all'insegna di un'irresponsabilit\u00e0 adolescenziale e gaudente, accompagnata dall'immancabile presenza di eros. Sar\u00e0 proprio questo suo comportamento, dominato da un'instancabile curiosit\u00e0 sessuale, a causare la \"disgrace\", a portarlo a scontrarsi con l'ambiente ipocrita che lo circonda, a costringerlo a lasciare l'universit\u00e0.\nDavid, accusato di molestie sessuali da Melanie, una sua allieva, giudicato da quello che sembra un tribunale d'inquisizione governato dal politically correct, suoi stessi colleghi, che altro non desidera se non una sua umiliante confessione, decide di andarsene.\nLasciata la citt\u00e0, non da vittima, David va a stare dalla figlia, Lucy, che abita in campagna, lontana dalla metropoli, dalla vita civilizzata alla quale era abituato. Cos\u00ec piomba in un mondo inospitale, in un orizzonte crudo ed ancestrale in cui bisogna lottare per la sopravvivenza, in cui il darwinismo sociale si manifesta in tutta la sua drammatica violenza. Lucy \u00e8 da sola, in un mondo di uomini, a lottare per una fattoria circondata da terra aspra ed infeconda, a badare ai suoi cani, e non chiede aiuto, non ha bisogno di David, di suo padre. \u00c8 la sua sfida con il mondo, \u00e8 un primordiale bisogno di lotta, e vuole combattere da sola, come ha sempre fatto.\nDavid deve adattarsi e cerca di aiutare come pu\u00f2, assistendo una veterinaria, coltivando la terra, assecondando Lucy nelle sue scelte. Sono lontane le sue abitudini, ormai, i sonetti shakespeariani e le poesie di Wordsworth e persino il suo Byron ha perso significato, con i suoi amori, con i suoi versi cos\u00ec adatti al corteggiamento, che l\u00ec sono semplicemente inutili. Ma sono altri fatti a sconvolgerlo, a infierire su di lui e sul suo corpo, come sulla figlia, a marchiarli per sempre. Ma la 'disgrace' \u00e8 anche l'occasione per ricominciare, sia per Lucy che per David, da un ground zero 'with nothing' 'like a dog'."}
{"id": "887238", "revid": "219110", "url": "https://it.wikipedia.org/wiki?curid=887238", "title": "Palazzo Tobler sul Lungarno", "text": "Palazzo Tobler sul Lungarno \u00e8 un palazzo di Pisa situato sul Lungarno Pacinotti 50.\nStoria e descrizione.\nL'edificio venne edificato unendo due antiche torri medievali, databili tra la seconda met\u00e0 dell'XI e la prima met\u00e0 del XII secolo, separate dal vicolo Ricucchi ma collegate nella parte superiore da due grandi archi a cavalcavia: di quello anteriore se ne possono vedere ancora le tracce sopra il portale principale, nonostante la facciata sia stata ricostruita nel 1961 in seguito ai danni del periodo bellico, con materiali originali.\nAppartenne alla famiglia pisana dei Ricucchi famosa per via di Cucco Ricucchi, quindi a Maria Beatrice d\u2019Este, poi a quella di Oscar Tobler, ai Supino e infine alla Scuola Normale Superiore."}
{"id": "887239", "revid": "767487", "url": "https://it.wikipedia.org/wiki?curid=887239", "title": "Schermata nera di errore", "text": "La schermata nera di errore (in inglese \"Black Screen of Death\", abbreviato in \"BlSoD\", detta anche in italiano schermo nero della morte) \u00e8 una schermata di avviso di errore informatico critico, presente in diversi sistemi operativi. La si vede soprattutto nei sistemi pi\u00f9 datati, come Windows 3.x.\nWindows 3.x.\nIn Windows 3.1, la schermata nera della morte viene mostrata quando un'applicazione DOS non si avvia correttamente. Tutto lo schermo diventa nero, con delle scritte e un cursore lampeggiante nell'angolo in alto a sinistra dello schermo. L'unico modo per uscire dalla schermata nera \u00e8 riavviare forzatamente il sistema (CTRL+ALT+CANC o altri comandi non hanno alcun effetto, occorre proprio scollegare e ricollegare l'alimentazione). La schermata nera \u00e8 stata rimpiazzata dalla schermata blu d'errore (\"blue screen of death\") nelle versioni pi\u00f9 recenti di Windows 3.x. Anche in tali versioni esiste comunque una schermata nera per gli errori durante l'avvio del sistema operativo, che con Windows Vista diventer\u00e0 rossa. La schermata blu d'errore appare in tutte le versioni di Windows, comprese quelle attuali.\nOS/2.\nIn OS/2, la schermata nera di errore, o il \"TRAP screen\" appare quando il kernel incappa in un errore che non pu\u00f2 essere ripristinato autonomamente. Questo capita in caso di overclocking dell'hardware, o di disfunzioni hardware. A volte pu\u00f2 capitare anche in caso di errore software. OS/2 mostra il BlSoD anche in caso di \"errore grave\". Capita quando un'applicazione va in crash o quando l'accesso a un drive \u00e8 impossibile (disco non inserito...). L'utente pu\u00f2 uscire dalla schermata nera riavviando (CTRL-ALT-CANC) o facendo un \"dump\" di memoria (CTRL-ALT-BLOCNUM due volte), che crea una copia del contenuto della RAM al momento dell'errore.\nWindows.\nWindows 95, 98, 2000, ME, XP, e Vista mostrano anch'essi il BlSoD quando il sistema operativo non pu\u00f2 essere avviato. Ci\u00f2 pu\u00f2 essere dovuto alla mancanza di uno o pi\u00f9 file di base. A volte l'utente \u00e8 costretto a reinstallare Windows. A partire da Windows Vista la BlSoD negli errori del bootstrap viene sostituita da una schermata rossa di errore."}
{"id": "887244", "revid": "77358", "url": "https://it.wikipedia.org/wiki?curid=887244", "title": "Governatorato di Al Hudaydah", "text": ""}
{"id": "887245", "revid": "339392", "url": "https://it.wikipedia.org/wiki?curid=887245", "title": "Virtual PC Express", "text": ""}
{"id": "887247", "revid": "77358", "url": "https://it.wikipedia.org/wiki?curid=887247", "title": "Governatorato di Al Jawf", "text": ""}
{"id": "887249", "revid": "30677", "url": "https://it.wikipedia.org/wiki?curid=887249", "title": "Pompieri", "text": ""}
{"id": "887250", "revid": "287204", "url": "https://it.wikipedia.org/wiki?curid=887250", "title": "Donald Pettit", "text": "Pettit \u00e8 nato nello stato dell'Oregon, \u00e8 sposato ed ha due figli. Nel 1978 ha conseguito un bachelor of science in ingegneria chimica presso l'Universit\u00e0 dell'Arizona.\nNel 1996 \u00e8 stato selezionato come candidato astronauta. \u00c8 stato specialista di missione nell'equipaggio Expedition 6 che, fra il 2002 ed il 2003, \u00e8 stato nella Stazione Spaziale Internazionale (partito con la missione STS-113 dello Shuttle e rientrato con la Sojuz TMA-1). Nel corso dei 161 giorni della missione Pettit ha compiuto due passeggiate spaziali per aiutare ad installare dell'equipaggiamento scientifico esterno. Successivamente \u00e8 stato scelto come specialista di missione a bordo dell\"'Endeavour\", nella missione STS-126.\nCuriosit\u00e0.\nNel 2012 \u00e8 divenuto famoso sul web per aver girato uno spot per l'uscita della versione NASA di Angry Birds, a bordo della stazione spaziale internazionale."}
{"id": "887255", "revid": "767487", "url": "https://it.wikipedia.org/wiki?curid=887255", "title": "Consiglio nazionale degli sloveni, croati e serbi", "text": "Il Consiglio nazionale degli sloveni, croati e serbi (in lingua croata: \"Narodno vije\u0107e Slovenaca, Hrvata i Srba\" - in sloveno \"Narodni svet Slovencev, Hrvatov in Srbov\" - in serbo \"\u041d\u0430\u0440\u043e\u0434\u043d\u043e \u0432\u0438\u0458\u0435\u045b\u0435 \u0421\u043b\u043e\u0432\u0435\u043d\u0430\u0446\u0430, \u0425\u0440\u0432\u0430\u0442\u0430 \u0438 C\u0440\u0431\u0430\") era l'organo governativo dello Stato degli sloveni, dei croati e dei serbi ed era composto da Anton Koro\u0161ec, da Svetozar Pribi\u0107evi\u0107 e dal dottor Ante Paveli\u0107.\nIl 29 ottobre 1918 il Consiglio nazionale degli sloveni, croati e serbi ruppe ogni relazione con l'Austria e l'Ungheria, stabilendo il nuovo Stato degli sloveni, croati e serbi, riconosciuto soltanto dall'imperatore Carlo, ma non dalla comunit\u00e0 internazionale che sino alla fine della prima guerra mondiale (4 novembre 1918 con l'Italia) invece ne ignorava l'esistenza."}
{"id": "887259", "revid": "879165", "url": "https://it.wikipedia.org/wiki?curid=887259", "title": "Tito Boeri", "text": "Biografia.\nFiglio del neurologo Renato Boeri e dell'architetto Maria Cristina Mariani Dameno, fratello di Sandro e di Stefano, rispettivamente giornalista e architetto, si \u00e8 laureato in Economia nel 1983 presso l'Universit\u00e0 Bocconi, dove in seguito \u00e8 stato docente ordinario e prorettore per la ricerca.. Nel 1990 ha ottenuto il PhD in economia alla New York University. Nell'universit\u00e0 milanese \u00e8 stato il primo professore a introdurre un corso interamente in lingua inglese.\nProfessore ordinario di economia del lavoro, svolge le proprie attivit\u00e0 di ricerca presso l'IGIER dell'Universit\u00e0 Bocconi. \u00c8 stato direttore della Fondazione Rodolfo Debenedetti, istituzione volta a promuovere la ricerca nel campo della riforma dei sistemi di welfare e dei mercati del lavoro in Europa, fino al momento della sua nomina a presidente dell'INPS.\n\u00c8 stato consulente del Fondo monetario internazionale, della Banca Mondiale, della Commissione europea e del governo italiano, nonch\u00e9 \"senior economist\" all'OCSE dal 1987 al 1996. \u00c8 inoltre \"research fellow\" del CEPR, del William Davidson Institute dell'Universit\u00e0 del Michigan, del Netspar dell'Universit\u00e0 di Tilburg e dell'IZA - Institut zur Zukunft der Arbeit (Istituto per il Futuro del Lavoro) a Bonn. \u00c8 membro del Consiglio della European Economic Association.\nHa collaborato con \"Il Sole 24 ORE\", \"La Stampa\" e poi \"la Repubblica\". Con il contributo di altri economisti, tra i quali Pietro Garibaldi, ha fondato i siti \"lavoce.info\" (rivista online su cui si confrontano le opinioni sull'economia italiana e internazionale) e Voxeu.org, ed \u00e8 direttore scientifico del Festival dell'economia di Trento.\nIl Consiglio dei Ministri del 24 dicembre 2014 lo ha nominato presidente dell'INPS, ha continuato la sua carica di presidente fino al 16 febbraio 2019, quando il Governo Conte I lo sostituisce con Pasquale Tridico.\nIl 6 giugno 2019 riprende a collaborare con il quotidiano \"la Repubblica\".\nProposte di riforma del mercato del lavoro.\nBoeri ha sostenuto la necessit\u00e0 di riforma del sistema del mercato del lavoro italiano attraverso l'adozione di diverse misure.\nHa proposto l'introduzione del salario minimo orario e di un contratto unico a tempo indeterminato a tutele progressive per ridurre il precariato e risolvere il dualismo tipico del mercato del lavoro italiano.\nHa perorato, inoltre, l'opportunit\u00e0 di un diritto automatico e uniforme alle prestazioni sociali, in maniera analoga ai sistemi di tutele previsti degli ordinamenti degli altri Paesi europei occidentali.\nLe sue tesi sono presentate in vari saggi, oltre che in numerose consulenze televisive."}
{"id": "887265", "revid": "36426", "url": "https://it.wikipedia.org/wiki?curid=887265", "title": "Palazzo delle Vedove", "text": "Il Palazzo delle Vedove \u00e8 un palazzo di Pisa situato tra via di Santa Maria e via Trento.\nStoria e descrizione.\nAnticamente era qui presente la \"domus\" dei Bocci, strategicamente costruita nei pressi del \"Ponte Nuovo\", poi crollato all'inizio del XV secolo. L'antico palazzo era stato costruito tra il XII e il XIV secolo con una forma allungata a base rettangolare, con una struttura molto alterata dal rifacimento cinquecentesco, ma ancora leggibile sulle pareti esterne, per la messa in luce dei primitivi elementi e aperture medievali in parte distrutti per far posto alle nuove finestre rettangolari. \u00c8 particolarmente interessante il prospetto su via Trento, dove si pu\u00f2 vedere una quadrifora in marmo di pregevole fattura, tagliata al centro per l'inserimento di un'apertura rettangolare.\nSu via Santa Maria si vedono ben sei campate che al pian terreno presentavano un portico, mentre ai piani superiori andavano a costituire la struttura portante dell'edificio con grossi archi di scarico del peso sotto il tetto.\nIl palazzo, rimaneggiato pesantemente nel Cinquecento, era usato dalle \"vedove\" di Casa Medici. Due passaggi su corridoi sostenuti da arco attraversano superiormente la via e collegano il palazzo prima con la Torre De Cantone, poi, tramite la Torre stessa, con la chiesa di San Nicola permettendo cos\u00ec alle ospiti del palazzo di recarsi a messa senza scendere in strada."}
{"id": "887266", "revid": "712828", "url": "https://it.wikipedia.org/wiki?curid=887266", "title": "Saibaimen", "text": ""}
{"id": "887269", "revid": "15756", "url": "https://it.wikipedia.org/wiki?curid=887269", "title": "Valentinois", "text": "Il Valentinois \u00e8 una provincia storica della Francia, nel Delfinato, tra Provenza e Borgogna, ricca di vitigni come le zone citate a lei prossime. In questa zona si parlava la lingua occitana.\nIl Valentinois deve il suo nome alla citt\u00e0 di Valence, oggi a capo della prefettura del dipartimento della Dr\u00f4me, che all'incirca coincide con il suo territorio.\nStoria.\nNell'alto medioevo il suo territorio corrispondeva al \"Valentiniensis pagus\" e alla diocesi di Valence dell'epoca franca. All'interno dell'antica Marca di Provenza, il Valentinois divenne una contea largamente autonoma nel secolo XII, che tra le varie dinastie pass\u00f2 alla Casa di Poitiers. La contea comprendeva anche alcune terre posizionate ad occidente del Rodano, attualmente facenti parte della Linguadoca.\nIl suo ultimo conte, Louis II di Poitiers, nelle sue disposizioni testamentarie a sua figlia Louise, stabil\u00ec che la contea di Valentinois e Diois, non venisse mai ereditata dai suoi odiati cugini, i Poitiers signori di Saint-Valliers, che erano responsabili di un attentato nei suoi confronti; raccomand\u00f2 di proseguire il processo intentato ai cugini e infine che la contea fosse venduta in cambio di un pagamento di 50.000 scudi d'oro, anzitutto al Delfino, e se costui non fosse stato in grado di pagare e difendere i suoi diritti contro i cugini, alla Casa di Savoia o come terza possibilit\u00e0 alla Chiesa.\nQueste disposizioni testamentarie diedero vita ad una disputa durata circa 25 anni tra i pretendenti. Il Delfino di Francia infatti in quel periodo era in difficolt\u00e0 politiche e finanziarie che non gli permettevano di rispettare le volont\u00e0 dell'ultimo conte; perci\u00f2 nel 1419 il Duca di Savoia avanz\u00f2 le sue pretese, subito seguito dalla Chiesa. I Savoia in particolare intervennero armi in pugno pagando anche la somma richiesta, ma il loro dominio fu effimero: anzitutto furono costretti a lasciare alla Francia nel 1444 le terre ad ovest del Rodano; infine, di fronte al rifiuto di sottomettersi da parte delle autorit\u00e0 locali, furono costretti a ritirarsi e cedere ogni proprio diritto alla Francia, nel 1446, con il Trattato di Chinon, in cambio di 54.000 scudi d'oro e di ogni pretesa di sovranit\u00e0 del Delfino di Francia sul Faucigny (una provincia che i Savoia avevano gi\u00e0 annesso nel 1355, ma che formalmente rimaneva un territorio vassallo del Delfinato).\nEntrato quindi nei domini reali, il Valentinois venne successivamente elevato a ducato e dato in appannaggio a diversi personaggi e casate."}
{"id": "887271", "revid": "4711", "url": "https://it.wikipedia.org/wiki?curid=887271", "title": "Santos F.C.", "text": ""}
{"id": "887277", "revid": "1652635", "url": "https://it.wikipedia.org/wiki?curid=887277", "title": "Sojuz TMA-11", "text": "La Sojuz TMA-11 \u00e8 una missione con equipaggio diretta verso la Stazione Spaziale Internazionale che ha portato in orbita l'equipaggio Expedition 16. \u00c8 rientrata il 19 aprile 2008.\nA causa di un malfunzionamento, il rientro nell'atmosfera \u00e8 stato piuttosto violento: la velocit\u00e0 era molto elevata, il fumo incominciava ad entrare nella cabina, la navicella era fuori controllo e sarebbe potuta esplodere da un momento all'altro. Riprese controllo solo una volta rientrata completamente nell'atmosfera.\nA causa di questo malfunzionamento l'atterraggio \u00e8 avvenuto ad una distanza di 400\u00a0km dal punto previsto."}
{"id": "887278", "revid": "120302854", "url": "https://it.wikipedia.org/wiki?curid=887278", "title": "Torre De Cantone", "text": "La Torre de Cantone o Gaetani o della Verga d'oro si trova tra via Santa Maria e via San Nicola a Pisa, collegata da un arco sopra la via con il Palazzo delle Vedove e, tramite un altro arco, alla chiesa di San Nicola.\nStoria.\nCostruita nel XII secolo a pianta rettangolare, si innalzava anticamente per almeno cinque solai ed al pian terreno aveva un loggiato. Il nome \"de Cantone\" le fu dato a partire dal 1241 in quanto costruita sul canto della chiesa di San Nicola. In precedenza era nota come \"Domus\" dei Dodi ed al suo interno vi era una \"apotheca\" o bottega per i generi alimentari.\nIl nome \"della Verga d'Oro\" invece le venne dato a partire dall'Ottocento per via di un'altra struttura non pi\u00f9 esistente che si trovava sull'angolo sud-est di via Santa Maria.\nLo scienziato Galileo Galilei, dalla cima di questa torre, invit\u00f2 il Granduca di Toscana ad osservare le prime scoperte fatte con la sua invenzione: il cannocchiale.\nDescrizione.\nNella parte inferiore sono ancora chiaramente visibili gli archi di scarico alla base dell'architettura della torre, due sul lato lungo e uno su quello corto, con arco a sesto acuto e aperture oggi tamponate. Pi\u00f9 in alto si nota un portalino, pure tamponato da mattoni, sotto il quale una fila stretta di buche pontaie fa pensare che si aprisse un ballatoio esterno in legno. Al quinto piano una merlatura ancora visibile fa pensare a uno spazio aperto.\nIn seguito la torre venne alzata di altri due solai con una loggia adibita probabilmente a magazzino ed una copertura a doppio spiovente coperta con lastre di scisto."}
{"id": "887280", "revid": "287204", "url": "https://it.wikipedia.org/wiki?curid=887280", "title": "248 (disambigua)", "text": ""}
{"id": "887281", "revid": "287204", "url": "https://it.wikipedia.org/wiki?curid=887281", "title": "249 (disambigua)", "text": ""}
{"id": "887285", "revid": "287204", "url": "https://it.wikipedia.org/wiki?curid=887285", "title": "250 (disambigua)", "text": ""}
{"id": "887286", "revid": "112604804", "url": "https://it.wikipedia.org/wiki?curid=887286", "title": "UNASOG", "text": "La Missione degli Osservatori delle Nazioni Unite nella Striscia di Aozou (UNASOG dall'inglese \"United Nations Aozou Strip Observer Group\") \u00e8 stata una missione di peacekeeping dell'ONU stabilita dal Consiglio di Sicurezza il 4 maggio 1994.\n&lt;br&gt;La missione si rese necessaria dopo la guerra tra il Ciad e la Libia per il controllo della striscia (ricca di giacimenti di uranio). Dopo la guerra, vinta dal Ciad, una serie di negoziati di pace tra le due nazioni port\u00f2 ad un nulla di fatto; la situazione si sblocc\u00f2 con una sentenza della Corte internazionale di giustizia il 13 febbraio 1993 che sanciva l'autorit\u00e0 del Ciad sulla zona.\nIl mandato della missione era quello di monitorare la smilitarizzazione dell'area ed aiutare il Ciad nel riacquisire il totale controllo dell'area. Il contingente militare fu composto da 9 osservatori militari provenienti da: Bangladesh, Ghana, Honduras, Kenya, Malaysia e Nigeria.\nDurata e costi.\nLa missione termin\u00f2 nel giugno dello stesso anno; il costo totale della missione fu di 64\u00a0000 dollari. Ha il record di essere la missione di pace ONU di minor durata (appena un mese), del pi\u00f9 ridotto contingente militare (nove osservatori) e del minor costo complessivo (64\u00a0000 dollari)."}
{"id": "887289", "revid": "1272592", "url": "https://it.wikipedia.org/wiki?curid=887289", "title": "Guglielmo Borremans", "text": "Ha lavorato e vissuto per la maggior parte della sua vita in Italia e specialmente a Napoli e in Sicilia, dove dipinse numerosi affreschi.\nBiografia.\nGli archivi dell'Accademia di belle arti di Anversa e pi\u00f9 specificamente la Corporazione di San Luca documentano l'apprendistato presso Pieter van Lint negli anni a cavallo il 1688 - 1689 e ne attestano la sua presenza in patria fino al 1693. Nel marzo del 1699 parte da Anversa alla volta di Roma, citt\u00e0 in cui rimarr\u00e0 per circa sei anni. Le notizie dell'Accademia di San Luca lo documentano quale collaboratore dello stesso maestro a Roma per la realizzazione degli affreschi della Cappella Cybo-Soderini della basilica di Santa Maria del Popolo.\nLa sua presenza \u00e8 in seguito documentata in Calabria, dove sono presenti tele firmate e datate dal 1704 al 1706. A Napoli fu chiamato a sostituire Giuseppe Simonelli, morto poco dopo aver ricevuto l'incarico di dipingere la crociera della chiesa di Santa Caterina a Formiello. Nel capoluogo partenopeo risent\u00ec dell'influenza di Luca Giordano e ancora di Luigi Garzi e Paolo de Matteis.\nIntorno al 1715, si trasfer\u00ec a Palermo, allora fucina delle arti, e l\u00ec trov\u00f2 il suo stile fondato sulla pittura fiamminga e nella tecnica dell'affresco, ma arricchito dalle sue recenti esperienze napoletane. La sua fama cominci\u00f2 ad espandersi in tutto il territorio siciliano e fu chiamato a lavorare pressoch\u00e9 in tutta la Sicilia. Il suo talento fu molto apprezzato e cos\u00ec il cromatismo dei suoi dipinti.\nNel 1733 fu chiamato come esperto a dirimere la controversia sorta tra due pittori siciliani, Pietro Paolo Vasta e Venerando Costanzo, ove i due artisti si contendevano la decorazione a fresco dell'interno della cattedrale di Maria Santissima Annunziata di Acireale: il Borremans indic\u00f2 il primo. A sua volta si trov\u00f2 a vestire i panni del contendente, aggiudicandosi la decorazione degli interni del basilica di Santa Maria Assunta di Alcamo sul concorrente Olivio Sozzi.\nEbbe per allievo Gaspare Serenari mentre il figlio Luigi, in seguito complet\u00f2 i cicli decorativi delle varie chiese, in particolar modo quelli di Caltanissetta nel 1747. Al nipote Guglielmo sono attribuite le estensioni dell'apparato ornamentale del duomo di Enna.\nI suoi lavori possono essere ammirati in musei e chiese di tutta la Sicilia, tra i capolavori gli affreschi delle volte della chiesa di Santa Maria dell'Ammiraglio, detta \u00abla Martorana\u00bb\nIl Borremans \u00e8 sepolto nel complesso della chiesa di Santa Maria della Pace dell'Ordine dei frati minori cappuccini di Palermo.\nGalleria d'immagini.\n\"Adorazione dei Magi\", \"Fuga in Egitto\", \"Adorazione dei Pastori\", ritratti di \"Profeti\" con cartigli sui sovraporta, \"Cappella Borremans\" del piano nobile del Palazzo Arcivescovile."}
{"id": "887290", "revid": "287204", "url": "https://it.wikipedia.org/wiki?curid=887290", "title": "251 (disambigua)", "text": ""}
{"id": "887292", "revid": "6923", "url": "https://it.wikipedia.org/wiki?curid=887292", "title": "Metrobus", "text": "Il Metrobus \u00e8 un sistema di trasporto pubblico veloce di tipo Bus Rapid Transit per autobus a Citt\u00e0 del Messico, che funziona dal 19 giugno 2005 con orario di servizio dal luned\u00ec al sabato dalle 4.30 a 0.00; domenica e festivi dalle 5.00 a 0.00. I suoi ottanta autobus articolati corrono venti km su Avenida de los Insurgentes su entrambi i lati, tra le stazioni di Indios Verdes e San Angel. Il sistema \u00e8 ispirato al sistema di trasporto leggero di Curitiba (Brasile), il quale ha trovato riapplicazioni in altre citt\u00e0 come San Paolo del Brasile, Quito, Bogot\u00e0, Santiago del Cile e Le\u00f3n.\nRotte.\nAttualmente, sono due le rotte in funzione su Avenida de los Insurgentes. Queste sono:\nIl pendolare pu\u00f2 accedere al sistema attraverso il pagamento del suo viaggio con la carta elettronica ricaricabile Metrobus. Una volta dentro alle stazioni il servizio funziona su una corsia dedicata esclusiva costruita nelle corsie centrali di Avenida de los Insurgentes.\nQuesta linea inizia dalla stazione metro di Indios Verdes, un importante snodo per il trasporto. Da l\u00ec si dirige verso sud per finire a San Angel, con un totale di 36 stazioni. Questa rotta \u00e8 divisa in due sezioni, unite nel Metro Insurgente, dove c'\u00e8 la Rotonda Insurgentes che \u00e8 il punto che teoricamente divide la sezione nord e sud del viale, a sud dove Insurgente si incrocia con Paseo de la Reforma. Nel suo percorso il Metrobus si connette con 8 linee della metro di Citt\u00e0 del Messico.\nQualit\u00e0 del Servizio.\nAnche se l'obbiettivo ufficiale fu di creare una struttura di trasporto moderna ed efficiente, facilmente adattabile ai nuovi ritmi, con un servizio di alta qualit\u00e0, alcuni cittadini considerano l'opera inutile, seconda la percezione di alcuni il progetto non ha ridotto il traffico e non ha raggiunto i risultati sperati.\nNonostante ci\u00f2, in un'inchiesta realizzata nel febbraio 2007 tra i fruitori del servizio si \u00e8 arrivati ad un punteggio medio di 8.18 su un massimo di 10, indicando che il gradimento generale della popolazione \u00e8 positiva.\nPrincipalmente la qualit\u00e0 del servizio ha sofferto per i seguenti aspetti:\nD'altra parte il Metrobus ha portato i seguenti benefici:\nSoprannome.\nAlcuni abitanti della citt\u00e0 chiamano il metrobus con il soprannome di \"Pejebus\" poich\u00e9 la sua costruzione \u00e8 avvenuta durante il governo di Andr\u00e9s Manuel L\u00f3pez Obrador, il cui soprannome era \"il Peje\"\nTessere e Tariffe.\nL'accesso si realizza usando le tessere ricaricabili. Il costo di un viaggio \u00e8 di 5 Pesos Mexicanos (circa 25 centesimi di euro). All'inizio si entrava con un biglietto dal prezzo di 3.5 pesos ma successivamente i biglietti vennero ritirati dalla vendita.\nNuova Linea Metrobus Insurgentes 2007.\nIl Sindaco di Citt\u00e0 del Messico, Marcelo Ebrad, ha assicurato che in quest'anno sar\u00e0 completata l'ampliamento del Metrobus Insurgentes fino all'uscita di Cuernavaca, cos\u00ec come la costruzione della nuova linea nel Eje 4 sud. La seconda linea del Metrobus che correr\u00e0 sull'Eje 4 sud, dal ISSSTE fino al metro Tacubaya. La segreteria del trasporto ha avuto l'ordine di iniziare immediatamente i lavori di costruzione."}
{"id": "887293", "revid": "827882", "url": "https://it.wikipedia.org/wiki?curid=887293", "title": "Fixed (EP)", "text": "Fixed (anche conosciuto come Halo 6) \u00e8 un EP dei Nine Inch Nails che contiene dei remix dei brani di Broken prodotti da Butch Vig, James George Thirlwell dei Foetus, Peter Christopherson dei Coil, e da membri che a quel tempo componevano i NIN come Chris Vrenna e James Woolley."}
{"id": "887294", "revid": "287204", "url": "https://it.wikipedia.org/wiki?curid=887294", "title": "252 (disambigua)", "text": ""}
{"id": "887295", "revid": "287204", "url": "https://it.wikipedia.org/wiki?curid=887295", "title": "253 (disambigua)", "text": ""}
{"id": "887298", "revid": "599013", "url": "https://it.wikipedia.org/wiki?curid=887298", "title": "Politica dell'equilibrio", "text": "Nel linguaggio storico-diplomatico il termine politica dell'equilibrio nelle relazioni internazionali tra le potenze indica la politica perseguita nella storia europea da alcuni stati (tipicamente dalla Gran Bretagna tra Settecento e Novecento) per impedire l'emergere sul continente di una potenza egemone (come ad esempio la Francia napoleonica o la Germania guglielmina o hitleriana) tale da sconvolgere la pace e l'equilibrio tra gli stati europei stessi.\nTeoria.\nQuesto tipo di politica venne per la prima volta teorizzata e praticata tra gli Stati della penisola italiana nel corso del XV secolo. Il termine ha un corrispettivo nell'inglese, ovvero: \"balance of power\" e, per il tramite della storia diplomatica anglosassone, \u00e8 entrato nella dottrina delle relazioni internazionali.\nStoria.\nUna politica per preservare un equilibrio tra i diversi stati di un sistema, come obiettivo costante della propria politica estera, venne conosciuta e praticata sin nel mondo antico, ma riapparve costantemente nell'Europa post-medioevale, anzitutto tra gli Stati della penisola italiana.\nNel XV secolo infatti Francesco Sforza, dopo essersi assicurato il trono di duca di Milano, per continuare a mantenerlo, fu il primo governante a perseguire una simile politica che venne sancita dalla pace di Lodi del 1454 (che in sostanza garant\u00ec un cinquantennio di pace, equilibrio e stabilit\u00e0 tra i cinque principali stati italiani dell'epoca: Repubblica di Venezia, Stato della Chiesa, Regno di Napoli, Ducato di Milano e Repubblica di Firenze). Bisogna per\u00f2 ricordare che spesso gli storici attribuirono questa innovazione politica agli esponenti della dinastia de' Medici che governavano Firenze, anche perch\u00e9 le azioni di questi ultimi vennero ben descritte e perpetuate da noti scrittori e storici fiorentini dell'epoca, come Niccol\u00f2 Machiavelli e Francesco Guicciardini.\nA partire dal XVI e XVII secolo, una politica dell'equilibrio divenne l'obbiettivo costante prima del Regno d'Inghilterra e quindi della Gran Bretagna (dopo l'unione con la Scozia). Infatti gli inglesi intervennero costantemente nella lotta tra la monarchia austro-spagnola e quella francese, che aspiravano alla supremazia europea, per impedire che una delle due prevalesse. Essi intervennero direttamente prendendo le parti dell'una o dell'altra potenza, a seconda della propria convenienza, o anche stringendo accordi con altre potenze, come Portogallo, Impero Ottomano e Paesi Bassi. Questa politica di grandi alleanze raggiunse il suo apice contro l'espansionismo del re di Francia Luigi XIV (guerra della lega d'Augusta) e spesso venne perseguita da parte dei britannici, tramite il pagamento di cospicue sovvenzioni agli alleati, affinch\u00e9 mettessero in campo eserciti contro i comuni nemici.\nNel XVIII secolo la situazione condusse ad una specie di quintetto tra le potenze, con le cinque maggiori di esse (Francia, Gran Bretagna, Austria, Prussia e Russia) che cambiarono molte volte le loro alleanze, per prevenire che una sola nazione o alleanza conquistasse l'egemonia. Nel XIX secolo, dopo il periodo napoleonico ed il congresso di Vienna, le grandi potenze europee istituzionalizzarono l'equilibrio, concordando incontri periodici per appianare i contrasti (il cosiddetto \"concerto d'Europa\"), tanto che per circa un secolo vennero evitati conflitti su scala continentale. Ci\u00f2 comunque non imped\u00ec la rottura dell'equilibrio instauratosi e port\u00f2, alla fine, allo scoppio del primo conflitto mondiale che ruppe definitivamente il vecchio equilibrio di potenza europeo.\nNel periodo turbolento tra le due guerre mondiali (anni venti e trenta), non si riusci a ristabilire un nuovo equilibrio a causa dei molti e grossolani errori inclusi nel trattato di Versailles e della politica di revisione dei trattati intrapresa da molti stati il pi\u00f9 aggressivo dei quali fu la Germania nazista. Questa incapacit\u00e0 port\u00f2 alla fine allo scoppio del secondo conflitto mondiale."}
{"id": "887300", "revid": "2139626", "url": "https://it.wikipedia.org/wiki?curid=887300", "title": "Editto di Saint Cloud", "text": "Il cosiddetto Editto di Saint Cloud (correttamente: \"D\u00e9cret Imp\u00e9rial sur les S\u00e9pultures\"), emanato da Napoleone a Saint-Cloud il 12 giugno 1804, raccolse organicamente in due corpi legislativi tutte le precedenti e frammentarie norme sui cimiteri in Francia e nei paesi dell'orbita napoleonica, tra cui l'Italia.\nL'editto stabil\u00ec che le tombe venissero poste al di fuori delle mura cittadine, in luoghi soleggiati e arieggiati, e che fossero tutte uguali. Si volevano cos\u00ec evitare discriminazioni tra i morti. Per i defunti illustri, invece, c'era una commissione di magistrati a decidere se far scolpire sulla tomba un epitaffio. Questo editto aveva quindi due motivazioni alla base: una igienico-sanitaria e l'altra ideologico-politica. La gestione dei cimiteri esistenti veniva ovunque definitivamente assegnata alla pubblica amministrazione in tutti i luoghi dove fu esteso, e non pi\u00f9 alla Chiesa. Fu inoltre vietata, salvo eccezioni, la sepoltura in luoghi cittadini e all'interno delle chiese.\nFu esteso al Regno d'Italia dall'editto \"Della Polizia Medica\", promulgato sempre da Saint-Cloud, il 5 settembre 1806, scatenando un intenso e \u00ab\"complesso dibattito pubblico che gi\u00e0 a partire dal periodo stesso della Rivoluzione, ne condannava gli eccessi, soprattutto per quanto concerne le fosse comuni, auspicando un almeno parziale recupero della\" religion des tombeaux\u00bb. Questo anche se l'editto non introduceva la fossa comune d'uso in epoca rivoluzionaria per la massa e precedentemente per i poveri o gli scomunicati, ma solo l'uguaglianza delle sepolture.\nSe le motivazioni igieniche, di carattere pratico, e quelle di uguaglianza tra ricchi e poveri, frutto di una nuova sensibilit\u00e0, venivano genericamente accettate, in vari intellettuali come Pindemonte e Foscolo si denigra il fatto che persone illustri rischino di non venir ricordate e giacciano accanto ai malfattori in sepolture anonime o poco visibili, e che il culto dei morti sia abbandonato. D'altronde lo stesso Foscolo depreca la sepoltura ordinaria nelle chiese come residuato medievale anti-igienico, in questo caso in accordo con l'editto.\nFoscolo.\nUgo Foscolo, come molti altri scrittori dell'epoca, si scagli\u00f2 contro questo editto con il carme \"Dei Sepolcri\", dopo aver cambiato la sua iniziale idea meccanicistico-materialista (che quindi giustificava il provvedimento) dietro discussione con Ippolito Pindemonte, gi\u00e0 impegnato nella composizione dei \"Cimiteri\" sullo stesso argomento e contrario all'editto napoleonico. "}
{"id": "887301", "revid": "287204", "url": "https://it.wikipedia.org/wiki?curid=887301", "title": "254 (disambigua)", "text": ""}
{"id": "887303", "revid": "287204", "url": "https://it.wikipedia.org/wiki?curid=887303", "title": "Pasto nudo", "text": "Pasto nudo (\"Naked Lunch\") \u00e8 un romanzo dello scrittore statunitense William S. Burroughs.\nSi tratta del terzo romanzo da lui scritto, ma solo il secondo ad essere effettivamente pubblicato. Il libro fu pubblicato in Francia nel 1959 dalla Olympia Press; un'edizione statunitense pubblicata da Grove Press segu\u00ec quella francese nel 1962. L'edizione statunitense fu intitolata \"Naked Lunch\" e fu totalmente differente da quella francese: era infatti basata su una revisione precedente del 1958, oggi in possesso di Allen Ginsberg. Nel 2002 il testo venne restaurato da un'edizione a cura di James Grauerholz e Barry Miles, aggiungendo alcuni brani mancanti.\n\"Pasto Nudo\" \u00e8 il primo volume di una tetralogia che comprende anche \"La macchina morbida\" (1961), \"Il biglietto che esplose\" (1962) e \"Nova Express\" (1964).\nIl titolo fu un'idea di Jack Kerouac che prese una frase di una poesia dal titolo \"Sul lavoro di William Burroughs\" dell'amico Allen Ginsberg.\nSi tratta di un libro con frasi apparentemente senza senso e non correlate tra loro, in realt\u00e0 il filo conduttore dell'opera \u00e8 il controllo sulle menti che lo Stato pu\u00f2 attuare sugli individui (in questo libro infatti paragona due Stati immaginari, Anexia e Terra Libera, con diversi gradi di controllo sulla mente umana) e la telepatia quale strumento per sfuggire al controllo e alla censura attuata sulle menti umane."}
{"id": "887304", "revid": "1318658", "url": "https://it.wikipedia.org/wiki?curid=887304", "title": "TEE Memling", "text": "Memling \u00e8 una relazione ferroviaria classificata come Trans Europ Express dal 1974 al 1984 tra Parigi e Amsterdam e successivamente come Eurocity tra Colonia e Ostenda."}
{"id": "887306", "revid": "287204", "url": "https://it.wikipedia.org/wiki?curid=887306", "title": "255 (disambigua)", "text": ""}
{"id": "887310", "revid": "287204", "url": "https://it.wikipedia.org/wiki?curid=887310", "title": "256 (disambigua)", "text": ""}
{"id": "887312", "revid": "287204", "url": "https://it.wikipedia.org/wiki?curid=887312", "title": "260 (disambigua)", "text": ""}
{"id": "887313", "revid": "287204", "url": "https://it.wikipedia.org/wiki?curid=887313", "title": "261 (disambigua)", "text": ""}
{"id": "887314", "revid": "77358", "url": "https://it.wikipedia.org/wiki?curid=887314", "title": "Governatorato di Al Mahrah", "text": ""}
{"id": "887315", "revid": "129019", "url": "https://it.wikipedia.org/wiki?curid=887315", "title": "Marjorie Kinnan Rawlings", "text": "Biografia.\nSi laure\u00f2 in lettere alla University of Wisconsin. Esord\u00ec come giornalista e poi, spinta dal marito, si dedic\u00f2 a scrivere racconti e novelle, senza ottenere successo.\nIl suo primo romanzo, intitolato \"La Luna nascosta\", \u00e8 del 1928, a cui segu\u00ec, nel 1935, \"Le mele d'oro\".\nRaggiunse il successo con il capolavoro \"Il cucciolo\" (\"The Yearling\"), vincendo nel 1938 il Premio Pulitzer per il romanzo, che la rese famosa in tutto il mondo. Da questo romanzo \u00e8 stato tratto il film omonimo interpretato da Gregory Peck.\nPubblic\u00f2 il suo ultimo romanzo, \"L'ospite inatteso\" nel 1953."}
{"id": "887316", "revid": "287204", "url": "https://it.wikipedia.org/wiki?curid=887316", "title": "262 (disambigua)", "text": ""}
{"id": "887317", "revid": "287204", "url": "https://it.wikipedia.org/wiki?curid=887317", "title": "286 (disambigua)", "text": ""}
{"id": "887318", "revid": "77358", "url": "https://it.wikipedia.org/wiki?curid=887318", "title": "Governatorato di Al Mahwit", "text": ""}
{"id": "887319", "revid": "767487", "url": "https://it.wikipedia.org/wiki?curid=887319", "title": "UNSMIH", "text": "La Missione di supporto delle Nazioni Unite ad Haiti (UNSMIH dall'inglese \"United Nations Support Mission in Haiti\") \u00e8 stata una missione di pace dell'ONU decisa dal Consiglio di Sicurezza il 28 giugno 1996 con la risoluzione 1063.\nLa missione rimpiazz\u00f2 la precedente missione di pace ONU \"UNMIH\" con il compito di addestrare la polizia locale, aiutare lo sviluppo economico del paese e favorire la riconciliazione nazionale.\nIl contingente fu costituito all'incirca da 1.200 persone tra personale civile e militare provenienti da: Algeria, Bangladesh, Benin, Canada, Francia, Gibuti, India, Mali, Pakistan, Russia, Stati Uniti, Togo e Trinidad e Tobago.\nLa missione si concluse il 30 luglio 1997; il costo totale fu di 47 milioni di dollari."}
{"id": "887320", "revid": "287204", "url": "https://it.wikipedia.org/wiki?curid=887320", "title": "290 (disambigua)", "text": ""}
{"id": "887321", "revid": "287204", "url": "https://it.wikipedia.org/wiki?curid=887321", "title": "291 (disambigua)", "text": ""}
{"id": "887324", "revid": "287204", "url": "https://it.wikipedia.org/wiki?curid=887324", "title": "292 (disambigua)", "text": ""}
{"id": "887327", "revid": "28592", "url": "https://it.wikipedia.org/wiki?curid=887327", "title": "Ordine degli Architetti", "text": ""}
{"id": "887329", "revid": "287204", "url": "https://it.wikipedia.org/wiki?curid=887329", "title": "293 (disambigua)", "text": ""}
{"id": "887330", "revid": "287204", "url": "https://it.wikipedia.org/wiki?curid=887330", "title": "294 (disambigua)", "text": ""}
{"id": "887334", "revid": "287204", "url": "https://it.wikipedia.org/wiki?curid=887334", "title": "295 (disambigua)", "text": ""}
{"id": "887340", "revid": "125960581", "url": "https://it.wikipedia.org/wiki?curid=887340", "title": "Grande potenza", "text": "La locuzione grande potenza, nel linguaggio storico-diplomatico, indica uno Stato capace di esercitare la sua influenza a livello mondiale. \u00c8 un concetto di creazione europea, utilizzato sin dal Congresso di Vienna, ma \u00e8 stato successivamente esteso all'ambito globale delle relazioni internazionali.\nTra le grandi potenze attuali, secondo lo schema convenzionale, si annoverano Cina, Stati Uniti, Francia, Russia e Regno Unito. Questi cinque paesi sono i vincitori della seconda guerra mondiale e godono pertanto del potere di veto all'interno del consiglio di sicurezza dell'ONU, dove sono inoltre gli unici membri permanenti. I paesi del P5 sono riconosciuti ufficialmente come potenze nucleari dalla comunit\u00e0 internazionale.\nGermania, Giappone ed Italia persero il conflitto mondiale e con esso lo status di grande potenza: Italia e Giappone dovettero rinunciare al seggio permanente di cui disponevano nella Societ\u00e0 delle Nazioni, mentre la Germania fu divisa in diverse zone di occupazione. Il Giappone, reduce dai bombardamenti atomici di Hiroshima e Nagasaki, rinunci\u00f2 al diritto di dichiarare guerra. Simili disposizioni furono inserite nelle costituzioni di Germania ed Italia, che per\u00f2 decisero di aderire alla condivisione nucleare della NATO, acquisendo cos\u00ec una sorta di potere ritorsivo in ambito nucleare. Germania e Giappone tornarono ad essere grandi potenze dopo il loro \"miracolo economico\" post-bellico. A volte si aggiunge al gruppo anche l'Italia, storicamente considerata \"l'ultima delle grandi potenze\". A seguito della loro piena riabilitazione politica ed industriale, le ex-potenze dell'asse furono invitate da Francia, UK e USA a prendere parte al primo vertice del G6 nel 1975, che si allargher\u00e0 al Canada l'anno successivo, generando il G7.\nLo scenario internazionale, con i relativi rapporti di forza, \u00e8 mutato con la grande recessione e la nascita del gruppo BRICS, un acronimo che indica le principali nazioni di recente industrializzazione. I paesi del G7 e BRICS (Brasile, India, Cina e Sudafrica) hanno costituito insieme il pi\u00f9 ampio forum del G20, dove anche l'America Latina, il Medio Oriente e l'Indo-Pacifico godono di rappresentanza. Non tutte le grandi potenze sono eguali tra loro in peso politico, economico o militare: gli Stati Uniti sono, ad esempio, riconosciuti come l'unica superpotenza del mondo.\nNonostante i notevoli cambiamenti avvenuti dal 1945 ad oggi, la composizione del Consiglio di Sicurezza dell'ONU \u00e8 rimasta invariata. Germania, Giappone, India e Brasile hanno formalmente richiesto di entrare a far parte del gruppo dei membri permanenti con potere di veto nel CdS dell'ONU, formando il G4. L'Italia (assieme ad altri paesi, tra cui il Canada, la Spagna e la Corea) ha formato lo Uniting for consensus, un blocco di diplomazie che ha l'obiettivo di limitare il potere di veto e di impedire l'aumento dei membri permanenti in favore di membri semi-permanenti. Al momento, sia la proposta di riforma dello \"Uniting for Consenus\" che quella del G4 sembrano avere poche possibilit\u00e0 di riuscita, essendo necessari i 2/3 dei voti nell'Assemblea generale delle Nazioni Unite.\nStoria.\nSecoli XV a XVIII.\nIn Europa a partire dal XV secolo circa, si and\u00f2 formando un complesso sistema di stati con i rispettivi apparati diplomatici. Nel 1648 con la pace di Vestfalia, che termin\u00f2 la guerra dei trent'anni, si cre\u00f2 un sistema politico internazionale basato sul concetto del \"balance of powers\" o della politica dell'equilibrio, avente come obiettivo principale che nessuna delle potenze maggiori potesse emergere al di sopra delle altre. I pi\u00f9 potenti tra gli stati partecipanti al sistema, aventi cio\u00e8 la forza per imporre la propria volont\u00e0 su potenze minori, vennero perci\u00f2 designati con il termine di grandi potenze.\nLe grandi potenze ad emergere nel corso del XVI secolo furono le monarchie di Francia, Portogallo, Inghilterra, Spagna, Sacro Romano Impero e Impero Ottomano. In particolare gli Asburgo (che con Carlo V univano Sacro Romano Impero, Paesi Bassi, Spagna, e Austria) e Francia lottarono tra di loro per l'egemonia continentale. La Francia usc\u00ec relativamente sconfitta da questo confronto (pace di Cateau-Cambr\u00e9sis del 1559) ma la Spagna di Filippo II, pur segnalandosi quale maggiore potenza della seconda met\u00e0 del XVI secolo, non fu comunque in grado di imporre la propria egemonia, soprattutto a causa della sua fragile economia troppo dipendente dell'estrazione di metalli preziosi delle miniere americane. Nel frattempo, nell'area orientale del continente, la grande espansione dell'Impero ottomano faceva entrare di diritto anche questa nazione nel sistema degli stati europei quale altra grande potenza. Sempre nel Cinquecento altri stati possono venire elencati tra i maggiori e principali del sistema, sebbene non al livello dei tre precedenti: gli Stati dinastici degli Asburgo d'Austria (che all'epoca controllavano oltre all'Austria anche la Boemia e l'Ungheria ed il trono del Sacro Romano Impero), l'Inghilterra di Elisabetta I, la Polonia degli Jagelloni (il maggior stato dell'Europa nord-orientale) e il Portogallo (emerso a seguito della sua espansione oltremare, ma che verso la fine del secolo fu unito sotto la stessa sovranit\u00e0 della Spagna).\nInfine va segnalato il Papato (grazie alla grande influenza politico-religiosa esercitata dalla Santa Sede) e l'emergere dello Stato Russo, che, pur essendo ancora piuttosto marginale rispetto al sistema europeo, dalla met\u00e0 del Cinquecento inizi\u00f2 ad accrescere la propria importanza. Tra gli stati minori vanno segnalati; la Repubblica di Venezia (che seppe contrastare i turchi in oriente), la Confederazione Svizzera (che agli inizi del Cinquecento possedette una considerevole potenza militare, prima di rimanere divisa tra cattolici e protestanti), la Danimarca-Norvegia, la Svezia, la Scozia e numerosi stati tedeschi (Sassonia, Brandeburgo, Baviera) ed italiani: Napoli, Toscana e i domini dei Savoia (Ducato di Savoia poi Regno di Sardegna), Regno di Sicilia.\nNella prima met\u00e0 del XVII secolo la Francia riusc\u00ec a rivalersi sull'Impero e sulla Spagna (pace di Vestfalia del 1648, pace dei Pirenei del 1659) quale maggiore potenza europea, ma nella seconda parte del secolo si inimic\u00f2 praticamente tutte le altre nazioni d'Europa, le quali coalizzandosi fecero sfumare le mire egemoniche dei francesi (guerre di Luigi XIV). Nel frattempo nel corso del secolo si affermarono definitivamente come grandi potenze la Gran Bretagna (unificazione dei troni di Inghilterra e Scozia nel 1601, \"Gloriosa rivoluzione\" del 1688, \"Guerra della Grande Alleanza\" contro la Francia nel 1689- 1697) e la monarchia degli Asburgo d'Austria (\"Guerra della Grande Alleanza\" contro la Francia 1689-1697, riconquista dell'Ungheria, pace di Carlowitz nel 1699). Anche la Svezia, dopo la pace di Vestfalia del 1648, emerse per un sessantennio quale grande potenza, come anche va segnalata la grande ascesa delle Province Unite dei Paesi Bassi (una delle principali potenze economiche dell'epoca, grazie anche alla loro formidabile espansione nei commerci e nei domini oltremare).\nL'inizio del XVIII secolo segn\u00f2 l'affacciarsi nel sistema europeo, quale grande potenza, della Russia di Pietro il Grande, a discapito della Svezia (grande guerra del nord 1700-1721) e segn\u00f2 anche l'inizio definitivo della decadenza della Spagna (guerra di successione spagnola 1701-1713/14). Nella met\u00e0 del secolo l'ascesa della Prussia di Federico il Grande (guerra dei sette anni 1756-1763) aggiunse anche questo Stato tedesco al novero delle maggiori potenze del continente.\nCosicch\u00e9 alla met\u00e0 del Settecento, ovvero al culmine dell'et\u00e0 dell'Assolutismo, si afferma il sistema delle cinque potenze europee: Austria, Francia, Gran Bretagna, Prussia e Russia.\nNell'et\u00e0 contemporanea.\nDopo la rivoluzione francese, la Francia di Napoleone Bonaparte fu la prima grande potenza a realizzare l'obiettivo di imporre la sua egemonia nel continente, la quale per\u00f2 dur\u00f2 solo un decennio a causa delle grandi coalizioni che ripetutamente si formarono per contrastare il dominio francese. Il successivo congresso di Vienna nel 1815 sanc\u00ec definitivamente il sistema degli stati europei (il \"concerto delle nazioni\") stabilendo a cinque il numero delle grandi potenze: Austria, Francia, Gran Bretagna, Prussia e Russia. Infatti sia la Spagna (perdita dell'impero coloniale nelle Americhe 1810-1821) che l'Impero Ottomano (nascita della Questione d'oriente), apparivano irrimediabilmente in decadenza.\nNella seconda met\u00e0 dell'Ottocento l'unificazione dell'Italia (1861-1870) e della Germania (da parte della Prussia, 1871) aggiunsero queste due nazioni al novero delle grandi potenze europee.\nLa grande espansione mondiale, da parte delle potenze europee, tra il XVIII ed il XIX secolo, comport\u00f2 il coinvolgimento di molti stati extra-europei nel sistema incentrato sull'Europa, in questa maniera il sistema da europeo divenne, poco alla volta, globale. Nella maggior parte dei casi i popoli e i paesi extraeuropei entrarono nell'orbita europea quali dipendenze o protettorati, ma nel corso dell'Ottocento due paesi d'oltreoceano seppero, non solo contrastare l'espansione dell'Europa, ma anche emergere, fino al punto di assurgere essi stessi al rango di grandi potenze: gli Stati Uniti d'America (guerra ispano-americana del 1898) e il Giappone (guerra russo-giapponese 1904-1905).\nPerci\u00f2 alla vigilia della prima guerra mondiale le grandi potenze mondiali erano diventate ormai otto: Austria-Ungheria, Francia, Germania. Giappone, Gran Bretagna, Italia, Stati Uniti e Russia; tutte assieme queste otto potenze parteciparono all'inizio del secolo ad una inedita alleanza contro la Cina, preda della rivolta dei Boxer.\nPrima guerra mondiale.\nLa prima guerra mondiale 1914-1918 segn\u00f2 un primo grande momento di crisi nel sistema incentrato sulle potenze europee. L'Europa rimase estremamente provata dalla guerra, l'Austria-Ungheria si dissolse assieme a quel che restava dell'Impero Ottomano, mentre l'impero russo degli zar veniva sostituito nel sistema internazionale dall'Unione Sovietica.\nInoltre la Germania, duramente sconfitta, rimase esclusa per un ventennio dal sistema. La fine della guerra inoltre comport\u00f2, per la prima volta, la ratifica del sistema delle grandi potenze in un organismo internazionale, con l'istituzione nella Societ\u00e0 delle Nazioni di un gruppo di paesi con lo status di membro permanente del Consiglio di Sicurezza ed il diritto di veto, essi erano le potenze vincitrici della guerra: Francia, Giappone, Gran Bretagna e Italia (gli Stati Uniti invece decisero di non aderire alla Societ\u00e0 delle Nazioni, perci\u00f2 il loro status di diritto come membro permanente non venne assunto).\nSeconda guerra mondiale.\nLa seconda guerra mondiale (1939-1945) segn\u00f2 la crisi definitiva del sistema delle grandi potenze europee. Le tre potenze sconfitte nel corso della guerra, ovvero Germania, Giappone ed Italia, persero il loro status. Tra le cinque potenze riconosciute vincitrici (con un seggio permanente al Consiglio di Sicurezza dell'ONU) due, Stati Uniti d'America ed Unione Sovietica, emersero nel giro di pochi anni come superpotenze, polarizzando velocemente in due blocchi contrapposti le relazioni internazionali (guerra fredda). La Francia ed il Regno Unito, usciti molto provati dalla guerra, persero progressivamente la loro influenza, soprattutto dopo la perdita dei rispettivi imperi coloniali e specialmente dopo la Crisi di Suez del 1956; in sostanza, quindi, aderirono al blocco statunitense.\nLa Cina, quinta potenza vincitrice della guerra, nel corso dei decenni successivi, a causa della guerra civile che la sconvolse subito dopo la guerra mondiale, della sua arretratezza economica e di una politica perlopi\u00f9 isolazionistica, esercit\u00f2 poca influenza sulle relazioni internazionali. Va comunque segnalato che la Cina inizialmente ader\u00ec al blocco sovietico (ovviamente la Repubblica Popolare Cinese e non il governo della Cina nazionalista, rifugiatosi sulla piccola isola di Taiwan); il paese pass\u00f2 poi negli anni settanta ad una politica di maggiore equidistanza dai due blocchi contrapposti e favorevole al terzo mondo.\nDal secondo dopoguerra.\nLa fine della guerra fredda (crollo del muro di Berlino nel 1989), la dissoluzione dell'Unione Sovietica e la conseguente fine del bipolarismo avevano lasciato nel sistema delle relazioni internazionali un'unica superpotenza, gli Stati Uniti d'America (definita da alcuni anche come un'iperpotenza), attorno alla quale si incentrano gli affari internazionali (politica definita di unipolarismo), perch\u00e9 in sostanza non esisterebbe uno Stato o non si \u00e8 costituito un sistema di stati, abbastanza potente da controbilanciare l'influenza statunitense.\nA partire dall'inizio del 2000 per\u00f2 l'emergere di nuovi protagonisti nella politica mondiale quali l'UE, la Cina, l'India, il Brasile, il ritorno parziale della Russia, i contrasti con potenze regionali di grande importanza strategica ed infine soprattutto la crisi economica scoppiata nel corso del 2008, hanno comunque mostrato tutti i limiti della superpotenza americana in un mondo ormai considerato multipolare a livello economico e politico-militare.\nGrandi potenze per data.\nTabella cronologica dei paesi che sono stati considerati grandi potenze dal Congresso di Vienna ad oggi. Da segnalare che, per quanto riguarda la situazione post-1945, i pareri spesso divergono su quali Stati includere in aggiunta ai cinque membri permanenti del Consiglio di Sicurezza:"}
{"id": "887341", "revid": "287204", "url": "https://it.wikipedia.org/wiki?curid=887341", "title": "296 (disambigua)", "text": ""}
{"id": "887342", "revid": "11959", "url": "https://it.wikipedia.org/wiki?curid=887342", "title": "Governatorato di Al-Hudayda", "text": ""}
{"id": "887343", "revid": "287204", "url": "https://it.wikipedia.org/wiki?curid=887343", "title": "297 (disambigua)", "text": ""}
{"id": "887346", "revid": "287204", "url": "https://it.wikipedia.org/wiki?curid=887346", "title": "298 (disambigua)", "text": ""}
{"id": "887347", "revid": "287204", "url": "https://it.wikipedia.org/wiki?curid=887347", "title": "299 (disambigua)", "text": ""}
{"id": "887348", "revid": "11959", "url": "https://it.wikipedia.org/wiki?curid=887348", "title": "Governatorato di Al-Bayda'", "text": ""}
{"id": "887349", "revid": "11959", "url": "https://it.wikipedia.org/wiki?curid=887349", "title": "Governatorato di Al-Dali'", "text": ""}
{"id": "887350", "revid": "11959", "url": "https://it.wikipedia.org/wiki?curid=887350", "title": "Governatorato di Al-Jawf", "text": ""}
{"id": "887351", "revid": "11959", "url": "https://it.wikipedia.org/wiki?curid=887351", "title": "Governatorato di Al-Mahra", "text": ""}
{"id": "887355", "revid": "287204", "url": "https://it.wikipedia.org/wiki?curid=887355", "title": "300 (disambigua)", "text": ""}
{"id": "887357", "revid": "287204", "url": "https://it.wikipedia.org/wiki?curid=887357", "title": "301 (disambigua)", "text": ""}
{"id": "887358", "revid": "767487", "url": "https://it.wikipedia.org/wiki?curid=887358", "title": "Gryphon (gruppo musicale)", "text": "I Gryphon sono un gruppo progressive rock del Regno Unito attivo negli anni settanta, conosciuti per il loro insolito modo di fare musica e per i particolari strumenti utilizzati. Essi fondevano infatti nella loro musica elementi della musica medioevale, del folk fino ad arrivare al rock pi\u00f9 moderno.\nBiografia.\nGli inizi.\nIl gruppo inizi\u00f2 la propria attivit\u00e0 nel 1971 dall'incontro tra Richard Harvey e Brian Gulland, entrambi studenti del Royal College of Music di Londra. \nNonostante fossero entrambi studenti di musica classica, i due coltivavano una forte interesse per altri generi di musica. In particolare Harvey era affascinato dalla musica medioevale e rinascimentale suonava flauto e fiati antichi nel complesso Musica Reservata. Gli interessi musicali di Gulland, fagottista, andavano dalla Musica sacra ai pi\u00f9 contemporanei folk rock e progressive rock. A questo mix di stili si aggiunse poi il contributo del chitarrista Graeme Taylor, molto appassionato di jazz e del batterista rock David Oberle.\nIl primo disco.\nIl primo disco del gruppo, \"Gryphon\" (1973) interamente suonato con strumenti acustici, univa motivi medievali e rinascimentali e il folk tradizionale britannico a composizioni originali della band. \nL'album port\u00f2 il gruppo ad un crescente interesse da parte del pubblico e della stampa. I Gryphon tennero concerti per i pi\u00f9 variegati spettatori a partire dai club, ai concerti rock, alle scuole, nelle prigioni, fino ad alcune esibizioni tenute nelle Cattedrali di St. Paul's e Southwark e al Victoria and Albert Museum.\nNel settembre dello stesso anno Peter Hall, direttore del National Theatre di Londra, commission\u00f2 ad Harvey e soci la composizione delle musiche per lo spettacolo \"La tempesta\" di Shakespeare. Il successo del disco port\u00f2 inoltre il gruppo alle apparizioni su tutte e quattro le reti radiofoniche nazionali britanniche della BBC in una sola settimana.\nIl passaggio al progressive rock.\nIl secondo disco del gruppo, \"Midnight Mushrumps\", influenzato molto dalla composizione delle musiche per \"La Tempesta\" di \"Shakespeare\" (a partire dal titolo che riprende un passaggio della commedia), pubblicato nel 1974, vede l'ingresso nel repertorio di sonorit\u00e0 del gruppo di elementi tipicamente appartenenti al progressive rock, quali chitarre elettriche e tastiere.\nL'ingresso nel gruppo di Philip Nestor al basso arricch\u00ec ulteriormente il raggio d'azione del gruppo nello stile, pur conservando i tipici strumenti che fino ad allora li avevano contraddistinti. \nIl gruppo ora riscuoteva sempre pi\u00f9 interesse anche da parte di chi era dedito generalmente al rock.\nIl 1974 vide la pubblicazione di quello che \u00e8 considerato l'opera magna del gruppo, l'album \"Red Queen to Gryphon Three\". Questo loro terzo album, contenente solo quattro tracce completamente strumentali, al quale va aggiunta la bravura tecnica e la notevole velocit\u00e0 d'esecuzione raggiunta da Harvey nel suonare il flauto, li consacr\u00f2 all'interno del panorama progressive, affiancandoli a nomi del calibro di King Crimson, Genesis e Yes. In particolare il chitarrista di questi ultimi, Steve Howe, li volle nel loro tour negli Stati Uniti del 1975.\nLo scioglimento.\nQuello che sembrava essere l'inizio del successo, si rivel\u00f2 invece esserne la fine.\nNel 1975 la band pubblic\u00f2 \"Raindance\", non pi\u00f9 unicamente strumentale ma contenente parti cantate. L'album present\u00f2 uno stile pi\u00f9 duro dei dischi precedenti con la prevalenza delle chitarre rispetto ai fiati a cui il pubblico dei Gryphon erano abituati. Il disco fu un fallimento e la band non pubblic\u00f2 altro per i successivi due anni. Nel frattempo la formazione del gruppo inizi\u00f2 a cambiare. Graeme Taylor e Philip Nestor vennero sostituiti da Bob Foster e Jonathan Davie.\nL'ultimo disco del gruppo, casualmente intitolato \"Treason\" ('tradimento'), che venne pubblicato nel 1977, tent\u00f2 di riavvicinarsi allo stile ed agli strumenti originari, ma il tentativo fall\u00ec ed il gruppo chiuse cos\u00ec la sua carriera.\nReunion.\nNel settembre del 2007 \u00e8 stata annunciata l'intenzione della band di riunirsi per un nuovo album; n\u00e9 le peculiarit\u00e0 n\u00e9 l'esatta data di distribuzione furono pubblicate, ma era stata ipotizzata l'estate del 2008. Tuttavia, il 15 settembre 2008 la band ha annunciato tramite il proprio sito che l'album non era ancora pronto per la commercializzazione.\nIl 6 giugno 2009 i Gryphon hanno dato luogo ad un concerto a Londra, al Queen Elizabeth Hall, con i 4 membri originali della band ad aprire la serata con alcune tracce del loro primo album; nel corso della serata si sono poi aggiunti il bassista Jonathan Davie e un membro inedito, il compositore Graham Preskett.\nNel 2018 pubblicano Reinvention, un nuovo album con una nuova formazione.\nCollegamenti esterni.\nSito non ufficiale"}
{"id": "887360", "revid": "287204", "url": "https://it.wikipedia.org/wiki?curid=887360", "title": "302 (disambigua)", "text": ""}
{"id": "887362", "revid": "11959", "url": "https://it.wikipedia.org/wiki?curid=887362", "title": "Governatorato di Al-Mahwit", "text": ""}
{"id": "887363", "revid": "287204", "url": "https://it.wikipedia.org/wiki?curid=887363", "title": "303 (disambigua)", "text": ""}
{"id": "887368", "revid": "11959", "url": "https://it.wikipedia.org/wiki?curid=887368", "title": "Governatorato di Hajjah", "text": ""}
{"id": "887369", "revid": "767487", "url": "https://it.wikipedia.org/wiki?curid=887369", "title": "Philippe Katerine", "text": "Biografia.\nHa esordito nel mondo dello spettacolo come cantante incidendo un album nel 1990. Come attore \u00e8 noto soprattutto per aver lavorato accanto a Juliette Binoche e G\u00e9rard Depardieu nel film \"L'amore secondo Isabelle\"."}
{"id": "887370", "revid": "287204", "url": "https://it.wikipedia.org/wiki?curid=887370", "title": "304 (disambigua)", "text": ""}
{"id": "887374", "revid": "1318658", "url": "https://it.wikipedia.org/wiki?curid=887374", "title": "MINUGUA", "text": "La Missione di Verifica delle Nazioni Unite in Guatemala (MINUGUA dallo spagnolo \"Misi\u00f3n de Verificaci\u00f3n de las Nacionas Unidas en Guatemala\") fu una missione di paecekeeping dell'ONU decisa il 20 gennaio 1997 con la risoluzione 1094 del Consiglio di Sicurezza.\nIl mandato della missione, che inizi\u00f2 ad operare nel gennaio 1997, era quello di verificare il rispetto del cessate il fuoco stabilito tra il governo del Guatemala e i ribelli marxisti dell'Unidad Revolucionaria Nacional Guatemalteca dopo anni sanguinosi di guerra civile.\nIl contingente fu composto da circa 150 militari provenienti da: Argentina, Australia, Austria, Brasile, Canada, Ecuador, Germania, Norvegia, Russia, Singapore, Spagna, Stati Uniti, Svezia, Ucraina, Uruguay e Venezuela.\nIl quartier generale della missione fu posto a Citt\u00e0 del Guatemala, la missione venne guidata dal generale spagnolo Jose Rodriguez Rodriguez.\nLa missione termin\u00f2 nel settembre dello stesso anno; il costo totale fu di circa 4 milioni di dollari.\nAd uno sguardo attento la MINUGUA ricalca in maniera piuttosto fedele l'ONUSAL di cui \u00e8 considerato spesso l'evoluzione"}
{"id": "887377", "revid": "1104133", "url": "https://it.wikipedia.org/wiki?curid=887377", "title": "Further Down the Spiral", "text": "Further Down the Spiral (anche conosciuto come Halo 10) \u00e8 un album di remix dei Nine Inch Nails che raccoglie dei remix dei brani contenuti nell'album The Downward Spiral.\nCon le sue oltre 500.000 copie vendute solo in terra americana, \u00e8 stato premiato con il disco d'oro il 26 giugno 1996. Tra i remixer ci sono i nomi di Aphex Twin, James George Thirlwell, Dave Navarro, e dei Coil."}
{"id": "887382", "revid": "77358", "url": "https://it.wikipedia.org/wiki?curid=887382", "title": "Governatorato di Raimah", "text": ""}
{"id": "887387", "revid": "123620056", "url": "https://it.wikipedia.org/wiki?curid=887387", "title": "Palazzo di Cosimo Ridolfi", "text": "Palazzo Ridolfi si trova in via Maggio 15 a Firenze. Dopo l'acquisto da parte della famiglia Ridolfi dell'attiguo palazzo Zanchini, i due palazzi vennero unificati lasciando per\u00f2 le originali facciate.\nStoria.\nFu costruito dai Corbinelli ai primi del XV secolo. Nel 1483 pass\u00f2 ai Ridolfi, ai quali fu poi confiscato nel 1497, quando Niccol\u00f2 Ridolfi venne bandito per aver partecipato alla congiura di Bernardo del Nero in favore dei Medici, all'epoca cacciati dalla citt\u00e0.\nQuando i Medici tornarono a Firenze nel 1512, Piero Ridolfi, marito di Contessina de' Medici e cognato di Lorenzo il Magnifico, riscatt\u00f2 il palazzo e, sul portone, fece apporre gli stemmi dei Medici e dei Ridolfi.\nIn questo palazzo nacque, visse e mor\u00ec (1794-1865) il senatore Cosimo Ridolfi, agronomo, patriota e filantropo. Sulla facciata si trova una lapide in sua memoria.\nAttualmente al primo piano ha sede l'Accademia di Belle Arti di San Pietroburgo in Firenze.\nArte e architettura.\nLa facciata \u00e8 caratterizzata da grandi finestre e un ampio portale, tipicamente cinquecenteschi. I graffiti, a imitazione della pietra, sono invece pi\u00f9 tardi.\nSulla facciata, in alto, \u00e8 apposto lo stemma dei Ridolfi: un monte d'oro in campo azzurro, attraversato da una fascia vermiglia a sghembo; in alto a destra la corona d'oro con palme verdi, concessa da Jacopo re di Maiorca e di Puglia a Lorenzo Ridolfi quando fu inviato come ambasciatore della Repubblica fiorentina a Napoli, nel 1415.\nAll'interno l'architettura \u00e8 piuttosto complessa e testimonia l'avvicendarsi di pi\u00f9 epoche con pi\u00f9 strati. Subito dopo l'entrata si accede a un androne voltato che attraversa il palazzo in lunghezza. Da qui si accede, nell'ordine: a un vano con due pilastrini ottagonali che contiene una scaletta con balaustra in piede; al piccolo, cortile con un semipilastro ottagonale e altri elementi architettonici in pietra, oggi chiuso da vetrate, dove si trova anche un portalino in pietra con architrave sormontata da un busto in marmo; allo scalone monumentale, che porta al primo piano, in un vano a base quadrate al cui centro si trova oggi l'ascensore; Allo stretto vano scale rettilineo che porta al secondo piano; al giardinetto, infine, con due aiuole e una palma, dal quale si vede la facciata posteriore del palazzo.\nAltre propriet\u00e0.\nIn via Maggio ci sono altri tre palazzi appartenenti ai Ridolfi, uno di essi \u00e8 il palazzo Zanchini-Corbinelli, ristrutturata da Santi di Tito per conto degli Zanchini da Castiglione alla fine del XVI secolo. Questo palazzo pass\u00f2 ai \"Briganti\" che, nel 1843, lo vendettero al marchese Cosimo Ridolfi.\nUn altro palazzo (palazzo Biliotti) appartenne ai Biliotti, poi ai Mannelli, quindi ai Della Vacchia, pi\u00f9 tardi agli Alessandrini, dai quali pass\u00f2 alle Monache di Santa Chiara che, nel 1756 lo rivendettero al senatore Gian Francesco Ridolfi, il quale fece murare sulla facciata lo stemma della sua famiglia, sorretto da due puttini che Jacopo Sansovino aveva scolpito per il palazzo Ricasoli Firidolfi. Quando Gian Francesco vendette il palazzo a Maria Lucrezia Firidolfi, coniugata Ricasoli, si port\u00f2 via il suo stemma e lo mise su questo palazzo.\nIn fondo alla strada si trova la Casa Ridolfi, dall'aspetto trecentesco."}
{"id": "887394", "revid": "200568", "url": "https://it.wikipedia.org/wiki?curid=887394", "title": "Ducato di Bergamo", "text": "Il Ducato di Bergamo fu una delle entit\u00e0 territoriali che formarono il regno dei Longobardi. Creato intorno al 570, poco dopo l'invasione guidata da Alboino, cess\u00f2 di essere sede ducale nel 702. Venne retto dai membri della dinastia degli Arodingi.\nLa costituzione del ducato.\nCon l'invasione del 568 guidata da Alboino anche Bergamo cadde sotto il dominio longobardo, assumendo un'importanza notevole per la sua posizione strategica. Bergamo, infatti, costituiva il crocevia tra le strade militari che congiungevano il Friuli alla parte occidentale della Pianura padana e a Pavia, capitale del regno.\nDopo l'uccisione di Alboino e di quella di Clefi, suo successore, il regno cadde in quella che fu definita l'anarchia longobarda (Periodo dei Duchi), della durata di dieci anni, in cui governarono i duchi; a Bergamo govern\u00f2 Wallari, che fu dunque il primo duca di Bergamo e del suo territorio nel primo tumultuoso periodo della conquista longobarda non ancora consolidata. Il periodo era particolarmente difficile, l'Italia non si era ancora ripresa dalla disastrosa guerra greco-gotica che un'altra invasione, quella longobarda, si abbatt\u00e9 su un territorio semidistrutto e su una popolazione rarefatta e ridotta alla fame. Anche Bergamo e il suo ducato, reduci dai precedenti eventi bellici sub\u00ec le dure condizioni della conquista longobarda.\nLa ribellione di Gaidulfo.\nCon l'elezione a re di Autari e la ricostituzione del regno (584) la situazione politica si stabilizz\u00f2 e migliorarono le condizioni di vita della popolazione autoctona assoggettata; il Ducato di Bergamo, inteso come complesso politico-militare, ma non ancora territoriale, era tra i pi\u00f9 importanti e agguerriti tanto da fare ritenere a Gaidulfo, successore di Wallari, di potersi ribellare, assieme ad altri, al nuovo re, Agilulfo, e sostenere con lui un conflitto armato. I ribelli si contavano soprattutto tra quelli che, nel corso delle campagne militari del 590, avevano disertato il capo longobardo per unirsi a Franchi e Bizantini: costoro non accettarono immediatamente Agilulfo come re, e il sovrano fu costretto a conquistarsi con le armi la fedelt\u00e0. Sconfisse a pi\u00f9 riprese i ribelli, ma la rivolta dur\u00f2 fino al 594, quando Agilulfo sconfisse e condann\u00f2 al patibolo come traditori molti dei duchi ribelli, compreso Gaidulfo.\nLa vicenda di Gaidulfo \u00e8 emblematica della forza del gruppo di potere che reggeva il ducato almeno nelle aspettative del duca anche se alla fine la sua rivolta si dimostr\u00f2 effimera.\nLa soppressione del ducato.\nNella seconda met\u00e0 del VII secolo il ducato, seguendo l'evoluzione generale del regno longobardo, altern\u00f2 fasi di maggiore autonomia ad altre di controllo pi\u00f9 marcato da parte del potere centrale, in particolare durante i regni di Grimoaldo, Pertarito e Cuniperto. Parallelamente, si affermava quasi universalmente la religione cattolica, sostenuta dalla dinastia Bavarese a discapito di altre scelte religiose, ormai minoritarie dei Longobardi (paganesimo, arianesimo, Scisma tricapitolino). A Bergamo si evidenzi\u00f2 la forza nascente del vescovo nella persona di Giovanni, figura particolarmente carismatica, che riport\u00f2 al culto cattolico la Basilica autariana di Fara Gera d'Adda, fino ad allora dedicata al culto ariano.\nIl passaggio tra il VII e l'VIII secolo fu un momento di grave confusione ai vertici del regno longobardo, con lotte sanguinose che opposero vari pretendenti al trono. L'ultimo duca di Bergamo, Rotarit, alla morte di re Cuniperto si schier\u00f2 al fianco dell'erede al trono minorenne, Liutperto, e del suo tutore Ansprando. Sconfitto una prima volta da Ragimperto (700) e una seconda da Ariperto II (702), si rinserr\u00f2 nella sua Bergamo e si proclam\u00f2 antire. Ariperto marci\u00f2 contro di lui, lo sconfisse dopo un sanguinoso assedio e, dopo avergli fatto rasare il capo e la barba in segno di disprezzo (era il trattamento applicato a schiavi e prigionieri di guerra), lo releg\u00f2 a Torino dove lo fece uccidere. Il ducato venne soppresso e ridotto a gastaldato governato direttamente dal re attraverso propri uomini di fiducia.\nBergamo e il suo territorio riacquisirono una struttura politica autonoma soltanto dopo la conquista dell'Italia settentrionale da parte di Carlo Magno, nel 774. L'imperatore eresse infatti Bergamo a sede di una contea.\nIl titolo \"duca di Bergamo\".\nIl titolo di \"duca di Bergamo\" fu riesumato nel XX secolo ed attribuito a Adalberto di Savoia-Genova, rimanendo mero titolo onorifico."}
{"id": "887399", "revid": "1573940", "url": "https://it.wikipedia.org/wiki?curid=887399", "title": "Palazzo Agonigi da Scorno", "text": "Palazzo Agonigi da Scorno si trova in via Santa Maria, 30, nel centro di Pisa.\nStoria e descrizione.\nSi tratta di un edificio medievale del XII secolo che venne trasformato in palazzo nel corso del XVII secolo, mantenendo per\u00f2 alcune strutture della costruzione originale. Dopo i gravi danni della seconda guerra mondiale \u00e8 stato ricostruito negli anni sessanta del Novecento.\nSulla facciata sono visibili due arconi in pietra verrucana, che si dovevano ripetere anche ai piani superiori, come fanno intuire alcune tracce al terzo piano. Durante la ricostruzione sono state rifatte due bifore al primo piano, mentre il pilastro centrale al piano terra \u00e8 costituito da una colonna in parte interrata, con un pregevole capitello marmoreo attribuito a Biduino.\nIn questo palazzo, come ricordato da un'iscrizione sulla facciata, abit\u00f2 per trenta anni Carlo Francesco Gabba, in quel tempo professore all'Universit\u00e0 di Pisa, prima di Filosofia del diritto, poi di Diritto civile.\nIl Palazzo \u00e8 stato oggetto di importanti lavori di restauro nei primi anni '60 del novecento da parte di Piero Sanpaolesi, prima come Soprintendente ai Monumenti ed in seguito come professionista.\nTesto dell'iscrizione:\nIn questa casa&lt;br&gt;\nabit\u00f2 per XXX anni&lt;br&gt;\nCarlo Francesco Gabba&lt;br&gt;\nche dal 1861 al 1917&lt;br&gt;\nprofessore nel nostro ateneo&lt;br&gt;\nillumin\u00f2 con la filosofia&lt;br&gt;\ned elev\u00f2 a dignit\u00e0 di scienza&lt;br&gt;\nlo studio delle leggi&lt;br&gt;\naprendo ai cultori del diritto&lt;br&gt;\nnuove vie&lt;br&gt;\noggi universalmente seguite&lt;br&gt;\nIl comune di Pisa&lt;br&gt;\nQ.M.P.&lt;br&gt;\n1922"}
{"id": "887402", "revid": "125294307", "url": "https://it.wikipedia.org/wiki?curid=887402", "title": "Palazzo Ricasoli Firidolfi", "text": "Il Palazzo Ricasoli Firidolfi, poi \"Ridolfi\", si trova in via Maggio 7 a Firenze. \nStoria.\nFu fatto costruire verso il 1520 dal senatore Giovan Francesco Ridolfi su progetto attribuito a Baccio d'Agnolo (con l'arme di famiglia attribuita ad Andrea Sansovino). \nNel 1756, un altro Gian Francesco Ridolfi vendette a Maria Lucrezia Firidolfi, nata Michelozzi, il palazzo, che da allora rimase sempre di propriet\u00e0 di questa famiglia, estintasi nel 1818, quando Lucrezia, ultima dei Firidolfi, si marit\u00f2 a Gian Francesco Ricasoli riunendo cos\u00ec le due famiglie che avevano avuto una lontanissima origine in comune. Nel XIX secolo la facciata e il cortile vennero restaurati.\nDal 1882 il palazzo \u00e8 passato ai Ricasoli-Corsini.\nDescrizione.\nLa facciata del palazzo \u00e8 caratterizzata da una doppia fila di finestre centinate al primo e secondo piano, incorniciate dal bugnato. Un fregio corre poco sotto la seconda cornice marcapiano e un angolo su via dei Velluti \u00e8 rinforzato dal bugnato. Numerosi sono gli antichi ferri battuti in facciata un tempo usati per reggere torce e stendardi.\nIl cortile \u00e8 forse l'elemento pi\u00f9 significativo del palazzo, con tre lati porticati e uno con semivolte ad arco che sorreggono l'aggetto dei piani superiori. \nLe colonne in pietra serena presentano capitelli compositi, cos\u00ec come i peducci. In particolare nei peducci si vede alternatamente lo stemma dei Ridolfi o una figura, probabilmente san Giovanni Battista protettore del senatore Ridolfi. Il prospetto interno sul cortile \u00e8 decorato dalle cornici dentellate che segnano i piani, oculi e finestre profilati in pietra e, all'ultimo piano, i segni di una loggetta tamponata con semicolonnine che sporgono dall'intonaco. \nDa un'apertura laterale, in asse col portone, si intravede una fontana a muro decorata da pietre spugnose in stile manierista.\nIl palazzo conserva anche la piccola cappella decorata con \"Scene del Nuovo Testamento\" da Giorgio Vasari negli anni sessanta del Cinquecento, con i ritratti di membri della famiglia Ridolfi. Sull'altare della cappella si trova una \"Madonna col Bambino e San Giovanni\" del ."}
{"id": "887403", "revid": "1610933", "url": "https://it.wikipedia.org/wiki?curid=887403", "title": "Cornacchia americana", "text": ""}
{"id": "887404", "revid": "729019", "url": "https://it.wikipedia.org/wiki?curid=887404", "title": "Torre di Sant'Agnese", "text": "La torre di Sant'Agnese, anche la Ghibellina, si trova a Pisa lungo le antiche mura presso via Nicola Pisano.\nStoria.\nLa torre fu costruita alla fine del XIII secolo per volere di Federico I da Montefeltro principalmente con i materiali provenienti dalle torri dei guelfi pisani dopo i tumulti tra guelfi e ghibellini per via degli esiti della battaglia della Meloria. Essa era posta a difesa dalla cosiddetta porta \"dei Lecci\" che permetteva l'entrata all'interno nella Terzanaia.\nLa denominazione deriva dall'antica chiesa di Sant'Agnese l\u00ec presente.\nNel XV secolo la torre fu completamente ricostruita durante la .\nLa torre di Sant'Agnese, insieme alla torre del Canto (inglobata all'interno del Bastione San Giorgio), la torre Ghibellina e la torre Guelfa, delimitavano l'antica area della Terzanaia (oggi in gran parte scomparsa e nota come Cittadella), dove venivano costruite e riparate le galee repubblicane. In passato le due torri di Sant'Agnese e Guelfa erano collegate da un tratto di mura successivamente fatto demolire da Cosimo I nella met\u00e0 del XVI secolo.\nAttualmente la torre versa in stato di forte degrado.\nCaratteristiche.\nDi struttura massiccia, presenta una pianta quadrata con blocchi in pietra sui cantoni e laterizio per il resto del corpo dell'edificio.\nLa sua funzione militare ha fatto s\u00ec che vi fossero aperte solo alcune piccole aperture di forma e dimensione diverse, alcune incorniciate da pietre, altre con architrave rettangolare o pentagonale. Verso sud forse esisteva anche un ballatoio ligneo sospeso, al quale si accedeva da un portalino ancora esistente."}
{"id": "887406", "revid": "260676", "url": "https://it.wikipedia.org/wiki?curid=887406", "title": "Statua equestre di Carlo IV", "text": "La statua equestre di Carlo IV (El Caballito) \u00e8 una statua in bronzo costruita in onore di Carlo IV di Spagna. Fu progettata dallo scultore e architetto Manuel Tolsa e si trova a Citt\u00e0 del Messico, in piazza Manuel Tolsa.\nL'iniziativa del progetto fu di Miguel de la Gr\u00faa Talamanca, marchese di Branciforte che era vicer\u00e9 della Nuova Spagna. Una volta che si ottenne il permesso per il monumento si nominarono i responsabili dell'opera e si mise in moto la sua costruzione. Per questo si pul\u00ec la Zocalo e si colloc\u00f2 una balaustra ellittica con quattro cancelli di'ingresso.\nIl piedistallo per la statua fu inaugurato con grandi festeggiamenti popolari e corride di tori l'8 dicembre 1796. Sopra di questo fu collocata una statua provvisoria in legno e stucco dorato che rappresentava il monarca spagnolo.\n\"El Caballito\" fu fuso in una sola volta sotto la supervisione di Tolsa. Ci vollero 450 quintali di bronzo, e l'operazione si svolse vicino al tempio dei Santi Pietro e Paolo. Per il cavallo lo scultore prese spunto da un cavallo del marchese del Jaral del Berrio, chiamato \"tambor\". Dopo essere stato pulito e levigato fu portato al suo posto e si inaugur\u00f2 l'8 dicembre 1803. Le celebrazioni e corride si ripeterono con grande giubilo. Il barone Alexander von Humboldt era presente all'inaugurazione; secondo la sua opinione la statua di Tolsa era inferiore solamente al Marco Aurelio di Roma.\nCon motivo del sentimento antispagnolo manifestato dall'indipendenza del Messico, sorse il desiderio di distruggere la statua. Fu salvata da don Lucas Alam\u00e1n che convinse Guadalupe Victoria a conservarla in virt\u00f9 delle sue qualit\u00e0 estetiche. Come risultato la statua fu posta nel 1824 nel cortile dell'antica Universit\u00e0. Calmati gli animi, si trasfer\u00ec nell'incrocio tra il Paseo de la Reforma e il Paseo de Bucareli. Nel 1979 fu collocata nella sua attuale posizione, di fronte al palazzo di Mineria. Attualmente, per testimoniare l'antica polemica, la statua reca una targa che ricorda che il Messico la conserva solo come monumento di arte."}
{"id": "887409", "revid": "118569599", "url": "https://it.wikipedia.org/wiki?curid=887409", "title": "Marca di Torino", "text": "La Marca di Torino (detta anche Marca di Susa o Marca Arduinica) fu un circoscrizione territoriale del Regno d'Italia e del Sacro Romano Impero, creata per gestire il vuoto di potere sorto con la fine della dominazione Anscarica insieme alle altre marche orbertenga ed aleramica.\nStoria.\nLa Marca di Torino fu fondata nel 941 dal re Ugo di Provenza, che ne nomin\u00f2 marchese Arduino il Glabro, il quale combatt\u00e9 i Saraceni che si erano installati nella Valle di Susa, annettendo quei territori. Dal 962 Arduino si fregi\u00f2 del titolo marchionale di Torino e Susa.\nIl principale marchese arduinico fu Olderico Manfredi II, che gest\u00ec la marca nel momento di maggior potenza ed estensione territoriale. Sua figlia Adelaide di Susa spos\u00f2 Oddone di Savoia e il dominio sulla regione pass\u00f2 cos\u00ec ai Savoia. Dato che Oddone mor\u00ec quando i figli erano ancora minori, Adelaide resse di fatto la marca, sia pure con la collaborazione dei figli maschi, fino alla sua morte nel 1091.\nNel 1076 l'imperatore Enrico IV di Franconia nomin\u00f2 suo figlio Corrado di Lorena marchese di Torino in giovane et\u00e0 (era figlio di Berta di Savoia, figlia di Adelaide di Susa, quindi erede del titolo); tuttavia, il suo potere fu pi\u00f9 nominale che effettivo.\nMarchesi.\nConte di Torino.\nSul territorio di Torino fu appoggiato, nel 1870, il titolo di Conte concesso al Principe Vittorio Emanuele di Savoia-Aosta."}
{"id": "887410", "revid": "78273", "url": "https://it.wikipedia.org/wiki?curid=887410", "title": "Second Wave of Ska", "text": ""}
{"id": "887412", "revid": "15428", "url": "https://it.wikipedia.org/wiki?curid=887412", "title": "Ugo d'Italia", "text": ""}
{"id": "887415", "revid": "125858754", "url": "https://it.wikipedia.org/wiki?curid=887415", "title": "Arduinici", "text": "Gli Arduini o Arduinici furono una stirpe franca.\nStoria.\nAlbori.\nDiscendono da un nobile franco di nome Arduino. I suoi figli, Rogerio e Arduino vennero accolti da Rodolfo conte di Auriate. Dopo la morte di Rodolfo, Rogerio, con il benestare del re, ne sposa la vedova, ottenendo il titolo di conte di Auriate, nel 902. \nArduino III il Glabro.\nIl figlio di Rogerio fu Arduino III il Glabro, che liber\u00f2 il Piemonte dai \"saraceni\" di Frassineto, ottenendo da Ugo di Provenza, la marca di Torino nel 941, oltre alla contea di Auriate e la marca di Albenga. Durante il regno di Berengario II viene creata la marca Arduinica. Si spos\u00f2 con una figlia di Manfredo di Mosezzo ed ebbe quattro figli maschi: Olderico Manfredi I, Arduino, Oddone e Amizone, poi vescovo di Torino. \nArduino d'Ivrea e Olderico Manfredi II.\nUna delle tre figlie di Arduino III spos\u00f2 Dadone, conte di Pombia, con cui gener\u00f2 Arduino d'Ivrea, marchese di Ivrea e poi re d'Italia. Nel 1002, con la morte di Ottone III, Arduino viene proclamato re d'Italia, ma la Chiesa avendo paura per il proprio potere, chiede l'intervento dell'imperatore Enrico II, che inizialmente sconfitto, riesce a sconfiggere Arduino per poi togliergli il titolo. La sfortunata lotta di Arduino contro l'imperatore, permise a Olderico Manfredi II, nipote di Arduino il Glabro, di annettere parte della marca di Ivrea, permettendo alla marca Arduinica di raggiungere la sua massima estensione. \nDinastia Salica.\nGli arduinici si imparentarono con la dinastia Salica tramite il matrimonio di un'esponente in linea femminile della famiglia, Berta di Savoia, con Enrico IV di Franconia.\nCasa Savoia.\nOriginarono la linea italiana di casa Savoia tramite il matrimonio tra Oddone, figlio di Umberto I Biancamano e Adelaide di Susa, figlia di Olderico Manfredi II."}
{"id": "887416", "revid": "486946", "url": "https://it.wikipedia.org/wiki?curid=887416", "title": "AS Alatri", "text": ""}
{"id": "887418", "revid": "729019", "url": "https://it.wikipedia.org/wiki?curid=887418", "title": "Torre di Santa Maria (Pisa)", "text": "La torre di Santa Maria, conosciuta in antichit\u00e0 anche come \"torre sull'Auser\", \u00e8 la pi\u00f9 nota delle torri dell'antica cerchia muraria di Pisa, poich\u00e9 chiude il lato nord-ovest delle fortificazioni presso la celeberrima piazza del Duomo.\nStoria e descrizione.\nLa sua costruzione risale al 1155-1161 dubito dopo la costruzione delle mura urbane, con grossi conci di panchina livornese e un disegno leggermente digradante verso l'alto. La costruzione della torre di Santa Maria insieme alla torre del Leone, a poca distanza, si deve alla protezione dell'antica porta del Leone e del ponte sull'Auser che di fatto collegava la citt\u00e0 agli approdi dai vari rami fluviali, possibile porta di accesso ad eserciti nemici.\nOltre la sommit\u00e0 delle mura fu usata la breccia sedimentaria proveniente da Asciano, fino a un punto segnato da uno scalino, oltre il quale termina la parte antica, scapezzata nel 1499 dopo la conquista fiorentina. La parte superiore, compreso il coronamento merlato, risalente a interventi di sopraelevazione ottocenteschi. Si aprono nella struttura feritoie e aperture strombate, mentre le finestrelle pi\u00f9 alte fanno parte del rifacimento.\nAttualmente la torre \u00e8 visitabile solo fino al livello che permette l'accesso al camminamento delle mura."}
{"id": "887419", "revid": "933835", "url": "https://it.wikipedia.org/wiki?curid=887419", "title": "Sindaci di Cesena", "text": "Di seguito l'elenco cronologico dei sindaci di Cesena e delle altre figure apicali equivalenti che si sono succedute nel corso della storia."}
{"id": "887423", "revid": "36426", "url": "https://it.wikipedia.org/wiki?curid=887423", "title": "Ordine Agostiniano", "text": ""}
{"id": "887425", "revid": "729019", "url": "https://it.wikipedia.org/wiki?curid=887425", "title": "Spanish Castle Magic", "text": "Spanish Castle Magic \u00e8 una canzone del secondo album di Jimi Hendrix del 1967 \"\". La canzone parla di un viaggio immaginario attraverso un drago volante dove ci sono fantastiche visioni (ad es. nuvole inondate di zucchero filato) tutto questo visto nelle menti di tutti. L'origine della canzone \u00e8 una giornata felice vissuta da Jimi quando suon\u00f2 in un club di Des Moines vicino a Seattle chiamato \"The Spanish Castle\", da qui il titolo della canzone. Alla fine della canzone parla invece delle sue frustrazioni.\nLa canzone \u00e8 stata reinterpretata da molti artisti di generi diversi.\nOltre alla versione ufficiale contenuta all'interno dell'album, esiste anche una versione pi\u00f9 rara lunga quasi il doppio (circa 5:50). Essa presenta sonorit\u00e0 praticamente identiche a quella pi\u00f9 diffusa contenuta nell'album, ma ancora pi\u00f9 dure e particolarmente acide, a tal punto che la si pu\u00f2 associare al Proto-metal.\nCover.\nLa canzone \u00e8 stata reinterpretata dai Santana e dal gruppo finlandese Hay and Stone, dal guitar hero Yngwie J. Malmsteen che l'ha suonata nel suo live \"\".\nNei videogiochi.\nLa versione strumentale si pu\u00f2 trovare nel videogioco \"Guitar Hero\" della PlayStation 2. La ragione che sia senza la voce \u00e8 sconosciuta, forse \u00e8 dovuta al copyright o alla difficolt\u00e0 di riprodurre la voce di Jimi Hendrix. La versione originale si pu\u00f2 comunque sentire sul sito ufficiale di \"Guitar Hero\"."}
{"id": "887426", "revid": "125852675", "url": "https://it.wikipedia.org/wiki?curid=887426", "title": "MONUA", "text": "La Missione degli Osservatori delle Nazioni Unite in Angola (MONUA dallo spagnolo \"Misi\u00f3n de observadores de las Naciones Unidas en Angola\") \u00e8 stata una missione di pace dell'ONU decisa dal Consiglio di Sicurezza il 30 giugno 1997 con la risoluzione 1118.\nLa missione si rese necessaria per placare le tensioni nel paese tra le diverse fazioni e garantire il cessate il fuoco nella nazione e garantire l'inizio di un processo democratico ed elettorale.\nLa missione fu composta da un numero iniziale di circa 1.100 osservatori per poi essere costituito da 300 osservatori nel periodo finale della missione. I paesi che contribuirono al contingente furono: Argentina, Bangladesh, Bolivia, Brasile, Bulgaria, Congo, Egitto, Francia, Gambia, Ghana, Giordania, Guinea Bissau, India, Kenya, Malesia, Mali, Namibia, Nuova Zelanda, Nigeria, Norvegia, Paesi Bassi, Pakistan, Polonia, Portogallo, Romania, Russia, Senegal, Slovacchia, Spagna, Svezia, Tanzania, Ucraina, Ungheria, Uruguay, Zambia e Zimbabwe.\nLa missione termin\u00f2 nel 1999; ed il costo totale fu di 239 milioni di dollari; durante la missione 17 peacekeepers hanno perso la vita.\nIl quartier generale fu posto nella capitale angolana, Luanda, il contingente venne guidato dal generale Phillip Valerio Sibanda (Zimbabwe) dal giugno 1997 all'aprile 1998 e dal generale Seth Kofi Obeng (Ghana) dal maggio 1998 al febbraio 1999."}
{"id": "887432", "revid": "120205951", "url": "https://it.wikipedia.org/wiki?curid=887432", "title": "Margherita di Durazzo", "text": "Biografia.\nRegina di Napoli.\nQuarta figlia di Carlo duca di Durazzo (1323 \u2013 1348), e di Maria d'Angi\u00f2, sorella della regina di Napoli Giovanna I. I nonni materni erano Giovanni di Gravina, duca di Durazzo, e la sua seconda moglie Agnese di Perigord, quelli materni Carlo duca di Calabria e Maria di Valois.\nNel febbraio 1369 Margherita spos\u00f2 suo cugino di primo grado, dal lato paterno, Carlo, erede di Luigi di Durazzo, altro figlio di Giovanni e della sua seconda moglie Agnese di Perigord; gli sposi avevano rispettivamente 22 e 24 anni.\nIl consorte e i figli sovrani.\nLa coppia ebbe tre figli:\nMargherita, nipote di una regina e moglie di un re, fu dunque la madre di due sovrani regnanti, gli ultimi re di Napoli della dinastia d'Angi\u00f2.\nIn seguito alle trame che re Carlo ord\u00ec contro la zia materna Giovanna I d'Angi\u00f2 per deporla dal trono nel 1382 e subentrarle nella guida del regno di Napoli, Margherita divenne la regina consorte e anche principessa d'Acaia nel 1383. Vantava comunque maggiori diritti al trono del marito, in quanto figlia dell'unica sorella della sovrana assassinata.\nCarlo divenne successivamente il membro pi\u00f9 anziano della famiglia degli Angioini e, nel 1385, esautor\u00f2 la regina Maria d'Ungheria, le succedette, ma fu ucciso a Visegr\u00e1d il 24 febbraio 1386 da un complotto tramato da Elisabetta di Bosnia che rimise sul trono la legittima sovrana. Margherita, intanto, in assenza del consorte, fungeva da vicaria del regno dimostrando ottime capacit\u00e0 nel governarlo.\nReggente.\nMargherita assunse cos\u00ec, il 1\u00ba marzo 1386, la reggenza per il figlio di nove anni Ladislao I, fino al luglio 1393. Decise di non risposarsi pi\u00f9 dopo la morte del marito e si dedic\u00f2 con impegno e lungimiranza all'amministrazione del regno che consegner\u00e0 intatto e pi\u00f9 solido al giovane re.\nNegli ultimi anni della sua vita si ritir\u00f2 prima a Salerno (in ci\u00f2 che resta del suo palazzo \u00e8 attualmente ospitato il Museo Provinciale), poi ad Acquamela, piccola frazione di Baronissi, ove mor\u00ec di peste, a 65 anni, il 6 agosto 1412.\nReligiosissima, indoss\u00f2 l'abito di terziaria francescana, e volle essere sepolta con il saio bianco. La sua bellissima tomba, opera di Baboccio da Piperno e a forma di letto a baldacchino, con la statua della regina, si trova attualmente nella cattedrale di Salerno."}
{"id": "887436", "revid": "1924342", "url": "https://it.wikipedia.org/wiki?curid=887436", "title": "Coro dell'Armata Rossa", "text": "Il Complesso Accademico di Canto e Ballo dell'Esercito Russo \"A.V. Aleksandrov\" (), pi\u00f9 noto come Coro dell'Esercito Russo, o Complesso Aleksandrov ed internazionalmente noto come Coro dell'Armata Rossa (), \u00e8 il coro ufficiale delle Forze Armate Russe. \nCorrisponde al Complesso Accademico di Canto e Ballo dell'Esercito Sovietico \"A.V. Aleksandrov\" (), in passato coro ufficiale delle Forze Armate Sovietiche. Il complesso \u00e8 composto da sole voci maschili (anche se il 4 ottobre 2013, a Mosca, c'\u00e8 stata una piccola eccezione con la partecipazione della giovane Valeria Kurnushkina, cantando Katju\u0161a, con vestiti in versione femminili dei soldati sovietici, con tanto di cappello con lo stemma originale, con stella rossa e falce e martello), un'orchestra e un corpo di danza. I brani eseguiti comprendono canti popolari del folklore russo, inni ecclesiastici ortodossi (ad esempio \"Ave Maria\"), nonch\u00e9 canti patriottico-militari russi (come \"V put'\", \"Polju\u0161ko polje\", \"Kalinka\", \"Katju\u0161a\", \"l'addio della Slava\", \"la Marcia dei difensori di Mosca\" e \"Svja\u0161\u010dennaja vojna\"). Dopo il collasso e la dissoluzione dell'Unione delle Repubbliche Socialiste Sovietiche ha portato avanti la tradizione del vecchio complesso sovietico, continuando a esibirsi in patria e nel resto del mondo.\nStoria.\nIl Coro dell'Esercito Sovietico fu creato dal \"Club Centrale dell'Esercito\" a Mosca nel 1928; il suo primo nome fu \"I canti dell'Armata Rossa\", inizialmente costituito da dodici soldati-cantanti, un suonatore di \"bayan\", due ballerini ed un attore. La prima volta che si esibirono fu il 12 ottobre 1928 al \"Frunze Club\" sotto la direzione di Aleksander Vasilyevi\u010d Aleksandrov, un giovane professore di musica del conservatorio di Mosca, successivamente noto per aver composto l'inno dell'Unione Sovietica. Il programma, intitolato \"La 22\u00aa Divisione \"Krasnodar\" in musica\" consisteva in alcune scenette musicali di vita militare, inclusi brani quali \"1\u00ba Cavalleria dell'Esercito\", \"l'Esercito speciale dell'estremo Oriente\" e \"Pesnija o Magnitostroi\".\nNel 1929 il coro visit\u00f2 le terre orientali dell'URSS. intrattenendo le truppe che stavano lavorando alla \"Ferrovia dell'estremo Oriente\". Questi spettacoli servivano a incoraggiare i soldati e a lavorare meglio, intanto il coro cresceva, nel 1933 i cantanti erano 300. Il Coro dell'Armata Rossa inoltre divent\u00f2 famoso per grazie anche ai canti propagandistici sovietici che eseguiva, parteciparono al coro inoltre, in quegli anni, alcuni famosi compositori: V. Solovyov-Sedoi, A. Novikov, Matvey Blanter, e B. Mokrousov.\nNel 1936 il coro fu insignito dell'Ordine della Bandiera rossa. Negli anni trenta il Coro viaggi\u00f2 per l'Unione Sovietica tenendo spettacoli dall'Artico al deserto del Tagikistan, il coro inoltre fece uno spettacolo all'esposizione dedicata all'arte e le tecnologie nella vita moderna avvenuto a Parigi nel 1937 dove vinse il premio come migliore coro in gara. Durante la Seconda guerra mondiale il Coro effettu\u00f2 oltre 1.500 spettacoli per intrattenere i soldati che dovevano andare in battaglia, negli ospedali e negli aeroporti militari\nDopo la morte di Aleksandrov nel 1946, suo figlio Boris Aleksandrovi\u010d Aleksandrov prese il suo posto come direttore musicale del Coro.\nFece intraprendere al coro un tour mondiale prima di ritirarsi totalmente nel 1987. Gli succedette Igor Agafonnikov lo stesso anno.Quest'ultimo si ritir\u00f2 nel 1994 e gli succedette Viktor F\u0451dorov gi\u00e0 Maestro Direttore del Coro dal 1986. Dal 2003 il direttore del coro \u00e8 Vja\u010deslav Korobko. \nIl concerto del Muro di Berlino.\nNel 1991 il Coro dell'Armata Rossa partecip\u00f2 al concerto di Roger Waters \"The Wall\" che celebrava la caduta del muro di Berlino.\nIn quell'occasione il Coro esegu\u00ec una canzone contro la guerra: \"Bring the boys back home\" (\"Riporta i ragazzi a casa\").\nHelsinki.\nNel 1993 il Coro dell'Esercito Russo divent\u00f2 oggetto della cultura pop grazie al suo spettacolo eseguito assieme alla banda finnica \"Leningrad Cowboys\" a Helsinki dove, il 12 giugno, diedero spettacolo nella Piazza del Senato davanti a 70.000 spettatori estasiati. Il concerto venne immortalato nel documentario Total Balalaika Show del regista Aki Kaurism\u00e4ki.\nSanremo.\nIl 12 febbraio 2013 il Coro dell'Armata Rossa \u00e8 ospite del Festival di Sanremo, dove accompagna Toto Cutugno sulle note de \"L'italiano\".\nL'incidente aereo del 2016.\nIl 25 dicembre 2016 un Tu-154 dell'esercito russo con 92 persone a bordo tra cui 60 membri del coro (compreso il direttore artistico Valery Khalilov), diretti verso la Siria per tenere una serie di concerti in occasione del Natale per le truppe russe di stanza nel paese, precipit\u00f2 nel Mar Nero pochi minuti dopo il decollo dall'aeroporto di Sochi: a bordo vi erano anche vari membri dello staff tecnico, nove giornalisti della televisione nazionale russa, il capo della polizia militare Vladimir Ivanovsky, il responsabile del dipartimento culturale del ministero della Difesa Anton Gubankov, l'attivista Elizaveta Glinka e otto membri dell'equipaggio. Tutte le persone a bordo perirono nella tragedia. L'analisi delle scatole nere accert\u00f2 che la causa dell'incidente non fu un errore del pilota, come inizialmente accertato ma un malfunzionamento dei flap dell'aereo che non permise il raggiungimento della velocit\u00e0 sufficiente a mantenere il volo dopo il decollo e il conseguente stallo del velivolo.\nIl 27 dicembre 2016, il ministro russo di difesa, generale Sergei Shoigu, ha dichiarato la necessit\u00e0 di ripristinare la squadra il pi\u00f9 presto possibile. Per preservare l'ensemble, nel gennaio-febbraio 2017 il Dipartimento di Cultura del Ministero della Difesa della Russia ha tenuto un concorso per la sostituzione di solisti, coro e artisti di balletto. In meno di due mesi \u00e8 stato restaurato il numero del personale del gruppo: 285 persone. La prima esecuzione dell'Ensemble in una composizione aggiornata si \u00e8 svolta sul palco del Teatro Accademico Centrale dell'esercito russo il 16 febbraio 2017. La prima anteprima di tutti i russi si \u00e8 svolta in un concerto dedicato al giorno del difensore della patria il 23 febbraio 2017 sul palcoscenico del palazzo dello stato del Cremlino, trasmesso sul primo canale. Il primo grande recital del gruppo solista \u00e8 stato presentato al pubblico di Mosca il 12 marzo 2017 nella Casa della Musica, seguito da un tour all'estero iniziato in aprile con spettacoli in Turchia.\nIl 3 aprile 2017, il nuovo direttore artistico dell'assemblea Gennady Ksenafontovich Sachenyuk ha dato un'ampia intervista all'agenzia TASS sulle attivit\u00e0 del collettivo in una composizione aggiornata."}
{"id": "887447", "revid": "466539", "url": "https://it.wikipedia.org/wiki?curid=887447", "title": "Ante Paveli\u0107 (1869-1938)", "text": "Biografia.\nL'esordio in politica.\nNel 1897, dopo aver conseguito la laurea in medicina a Vienna, intraprese la professione di odontoiatra a Zagabria. Nel 1906, fu eletto deputato del Regno di Croazia e Slavonia per il Partito Croato dei Diritti (\"Hrvatska stranka prava\", HSP), un partito politico di stampo nazionalista che aspirava alla completa autonomia e all'unificazione territoriale della Croazia all'interno dell'Impero austro-ungarico.\nFin dall'inizio della sua carriera politica, Paveli\u0107 ader\u00ec alla corrente indipendentista e rivoluzionaria dell'HSP che faceva capo a Mile Star\u010devi\u0107 (1862-1917), nipote del politico e scrittore Ante Star\u010devi\u0107 (1823-1896). Questa corrente contestava la posizione di maggioranza nel partito, espressa dal leader dell'HSP Josip Frank (1844-1911), che era orientata alla ricerca di un compromesso con il governo ungherese in cambio di una pi\u00f9 larga autonomia.\nAlla guida del Partito del diritto di Star\u010devi\u0107.\nNel 1908, il contrasto tra le due fazioni condusse l'HSP ad una scissione e il gruppo parlamentare di minoranza si costitu\u00ec come partito autonomo sotto il nome di Partito del diritto di Star\u010devi\u0107 (\"Star\u010devi\u0107eva stranka prava\"). Nel 1917, alla morte di Star\u010devi\u0107, Ante Paveli\u0107 assunse la carica di presidente del partito. In linea con la sua impostazione nazionalista e crescentemente panslavista, il nuovo partito si opponeva in parlamento alla Coalizione serbo-croata (\"Hrvatsko-srpska koalicija\"), il maggiore partito del Regno di Croazia e Slavonia, fautore di una cooperazione tra serbi e croati rigorosamente all'interno dell'istituzione imperiale (austroslavismo).\nL'opposizione nei confronti della Coalizione raggiunse il suo culmine con l'adesione del partito di Paveli\u0107 alla \"Dichiarazione di maggio\" (maggio 1917) del Club jugoslavo (\"Jugoslavenski klub\"), al Reichsrat di Vienna, che caldeggiava l'unificazione di tutti gli slavi del sud in un unico organismo statale, seppure ancora formalmente sotto la corona asburgica, in contrasto con la posizione della Coalizione che si limitava alla richiesta dell'unione delle terre dalmate con la Croazia-Slavonia.\nDalla dissoluzione dell'Austria-Ungheria al regno di Jugoslavia.\nAlla fine della prima guerra mondiale fu vicepresidente del Consiglio Nazionale degli Sloveni, dei Croati e dei Serbi, organo governativo dello Stato degli Sloveni, dei Croati e dei Serbi (29 ottobre -1\u00ba dicembre 1918): uno stato secessionista costituitosi in seguito alla dissoluzione dell'Impero austro-ungarico e confluito ben presto nel Regno di Serbia con cui avrebbe costituito il Regno dei Serbi, dei Croati e degli Sloveni."}
{"id": "887449", "revid": "15756", "url": "https://it.wikipedia.org/wiki?curid=887449", "title": "Palazzo Capponi alle Rovinate", "text": "Il palazzo Capponi alle Rovinate (o \"delle Rovinate\" o \"Capponi-da Uzzano\") si trova in via dei Bardi 36 a Firenze, con un accesso anche su Lungarno Torrigiani 25.\nStoria.\nFu costruito a partire dal 1406 per Niccol\u00f2 da Uzzano, forse su disegno di Lorenzo di Bicci (Vasari), e terminato verso il 1426. Studi recenti ipotizzano anche l'intervento del giovane Filippo Brunelleschi, sulla base di consonanze con Palazzo Busini-Bardi in Via dei Benci(1430 circa), opera anche questa tuttavia di attribuzione non sicura. Dopo la morte del Da Uzzano (1433) e di suo fratello Agnolo (1435), il palazzo divenne propriet\u00e0 di un ramo della famiglia Capponi che si chiam\u00f2 \"delle Rovinate\" proprio perch\u00e9 il palazzo era prospiciente alla Costa dei Magnoli, chiamata anche Poggio delle Rovinate per i frequenti smottamenti del crinale collinare.\nLa facciata sul lungarno venne invece realizzata da Giuseppe Poggi tra il 1872 e il 1878, in stile neorinascimentale, quando venne realizzata la strada lungo il fiume.\nDescrizione.\nAll'esterno, su via de' Bardi, mostra ancora i caratteri dell'architettura tardogotica, con un severo bugnato fino al primo piano e file irregolari di monofore (oggi in parte tamponate e sostituite da aperture rettangolari) e finestrelle ai piani superiori.\nNon mancano per\u00f2 alcuni elementi innovativi che prenderanno il campo nel periodo rinascimentale, come la pianta regolare, pi\u00f9 o meno quadrata, sviluppata attorno a un cortile centrale. Quest'ultimo viene ritenuto il primo cortile rinascimentale conosciuto, con graffiti in parte risalenti agli anni Cinquanta del secolo XV e portici su ogni lato, oggi tamponati su due lati e chiusi da una loggia sul terzo nel XVIII secolo; i pilastri ottagonali hanno una forma fortemente slanciata, con i capitelli decorati da foglie stilizzate (assai ridotte di numero e molto geometrizzate), sui quali poggiano le volte a crociera: gli elementi sono medievali, ma l'armonia dell'insieme esprime gi\u00e0 in embrione la sensibilit\u00e0 rinascimentale.\nInoltre la facciata si sviluppa insolitamente in maniera orizzontale, a differenza delle tipiche case-torri o dei \"palagi\" trecenteschi.\nNell'ingresso su via de' Bardi resta ancora un antico affresco, forse di Lorenzo di Bicci stesso, che mostra due figure alate che sorreggono lo stemma da Uzzano; l'affresco del ritratto di Niccol\u00f2 da Uzzano risale invece al 1703 e s'ispira al busto di Niccol\u00f2 da Uzzano di Donatello. Lo stemma dei Capponi campeggia invece sulla facciata. All'interno ai piedi dello scalone c'\u00e8 un leone in porfido rosso di \"antico scultore\", opera romana del II secolo d.C.: il suo \"pendant\" \u00e8 oggi al Metropolitan Museum di New York.\nAll'interno dell'appartamento al primo piano \u00e8 conservata una piccola cappella rifatta nel Settecento, che reca ancora la decorazione cinquecentesca: sull'altare la pregevole tavola del Pontormo con la \"Madonna col Bambino\", probabilmente arrivata dalla Cappella Capponi in Santa Felicita, come anche la vetrata originale con il \"Trasporto al Sepolcro\", eseguita nel 1526 da Guillaume de Marcillat (in Santa Felicita si trova oggi una copia fedele).\nNel palazzo si conserva anche il modello in terracotta del paliotto in bronzo che lo scultore Ferdinando Tacca modell\u00f2 per la chiesa di Santo Stefano al Ponte."}
{"id": "887454", "revid": "114514", "url": "https://it.wikipedia.org/wiki?curid=887454", "title": "Cathay Pacific Airways", "text": ""}
{"id": "887460", "revid": "1305772", "url": "https://it.wikipedia.org/wiki?curid=887460", "title": "Evemero Nardella", "text": "Biografia.\nFrequenta il Conservatorio di Napoli sotto la guida di Camillo De Nardis, diplomandosi al Conservatorio in composizione.\nDirettore d'orchestra e compositore.\nSi impegn\u00f2 a mettere in musica le parole dei pi\u00f9 grandi poeti del suo tempo, realizzando cos\u00ec anche alcune delle pi\u00f9 belle canzoni della musica napoletana.\nLe sue canzoni pi\u00f9 famose sono:\nInoltre, nel 1913 Evemero Nardella ha composto la musica dell'Inno Nazionale albanese commissionato per il brevissimo Regno d'Albania che sarebbe nato dopo pochi mesi sotto lo scettro di Wilhelm von Wied (Guglielmo di Wied) che regn\u00f2 per soli sei mesi. Le parole di questo rarissimo e inno, sostituito subito dopo da quello attuale, sono state scritte da Lonith Logory.\nLo spartito originale dell'Inno albanese composto da Nardella per il Regno di von Wied, venne pubblicato da Capolongo-Feola a Napoli nel 1913."}
{"id": "887461", "revid": "1869172", "url": "https://it.wikipedia.org/wiki?curid=887461", "title": "Luc Longley", "text": "Gioc\u00f2 nella NBA dal 1992 al 2001, ricoprendo, con i suoi 218 centimetri, il ruolo di centro.\nCarriera.\nNel 1991 Longley entr\u00f2 nella National Basketball Association nelle file dei Minnesota Timberwolves, che lo scelsero alla 7\u00aa chiamata assoluta del draft. A met\u00e0 della stagione 1993-94, anche a causa di una squadra (i Timberwolves) in costante posizione da Lottery, Luc approd\u00f2 ai Chicago Bulls, orfani proprio da quella stagione di Michael Jordan. Nel 1995 torn\u00f2 Jordan, e sebbene il cammino ai play-off di quell'anno si arrest\u00f2 dopo poco, i Bulls erano ritornati squadra da titolo. Dalla stagione successiva, infatti, Chicago ottenne il secondo clamoroso three-peat, vincendo l'anello di campioni nel 1996, 1997 e 1998 e stabilendo il record di 72 vittorie in stagione regolare nel 1996. In questi anni Longley fu il nome pi\u00f9 frequente a comparire nel ruolo di centro titolare nei Bulls, giocando pi\u00f9 di 25 minuti a partita; il 1998 fu l'annata pi\u00f9 proficua per il giocatore australiano, che contribu\u00ec con 11,4 punti, 5,9 rimbalzi e 2,8 assist.\nCon il secondo addio di Jordan, anche Luc Longley cambi\u00f2 maglia, andando a finire ai Suns fino al 2000. Nell'estate di quell'anno, a seguito di un massiccio scambio che coinvolse ben 4 squadre (New York, Phoenix, Los Angeles e Seattle), and\u00f2 a giocare la sua ultima stagione ai Knicks.\nLongley gioc\u00f2 un totale di 567 partite in 10 stagioni, realizzando 7,2 punti e raccogliendo 4,9 rimbalzi di media.\nMedia.\nA Luc Longley, l'emittente televisiva statale australiana ABC, ha dedicato un programma intitolato \"The Giant Leap\". Nel programma viene descritta sia la carriera sportiva che alcuni aspetti della vita privata dell'atleta. Fanno parte, della messa in onda, anche spezzoni di interviste a Phil Jackson, Scottie Pippen, Steve Kerr e Michael Jordan. Quest'ultimo espone rammarico per la quasi totale assenza di Longley dal documentario di Netflix, The Last Dance."}
{"id": "887467", "revid": "767487", "url": "https://it.wikipedia.org/wiki?curid=887467", "title": "Sven Erik Kristiansen", "text": "Biografia.\nLa sua fama deriva dall'aver fatto parte della black metal band Mayhem col nome di Maniac. Si un\u00ec al gruppo nel 1986 dopo l'abbandono del cantante originario Messiah (Eirik Nordheim). Rimase nella band fino al 1988, incidendo lo storico EP \"Deathcrush\", quando fu sostituito da Kittil Kittilsen.\nQuando Hellhammer (Jan Axel Blomberg) decise di riformare i Mayhem nel 1995 dopo la morte di Euronymous (\u00d8ystein Aarseth) e Dead, chiam\u00f2 Maniac per fare da cantante al gruppo. Venne cacciato nel 2004 a causa della sua ansia da prestazione e problemi dovuti all'alcool. Ha fatto parte nel 2004 della hardcore punk band Bomberos e nel 2005 d\u00e0 vita ad un nuovo progetto black doom metal, gli Skitliv. Dal 2008 suona con i Sehnsucht, gruppo experimental dark ambient nel quale suona con sua moglie Vivian Slaughter, cantante e bassista delle Gallhammer. Suona inoltre nei Wurdulak dal 2000.\nManiac \u00e8 inoltre famoso per i violenti tagli ai polsi che si praticava nei concerti, durante il periodo con i Mayhem. Tuttavia, in interviste recenti Kristiansen ha dichiarato: \u00ab...quando realizzammo che i tagli erano diventati un fenomeno che la gente veniva apposta a vedere, smisi di farlo\u00bb. Inoltre, dichiar\u00f2 che l'attenzione mediatica ricevuta dai Mayhem \u00e8 sproporzionata."}
{"id": "887469", "revid": "123715174", "url": "https://it.wikipedia.org/wiki?curid=887469", "title": "Cimitile", "text": "Cimitile \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nCimitile \u00e8 nel nolano, area dell'entroterra a nord est di Napoli e dista dal capoluogo circa 26\u00a0km.\nStoria.\nLe origini.\nIl luogo dove oggi sorge Cimitile ospit\u00f2 anticamente un tempio di Ercole, forse identificabile con quello oggetto del trattato fra la stessa Nola e Avella riportato nel Cippus Abellanus, il pi\u00f9 importante documento in lingua osca.\nIl culto di san Felice.\nIn epoca romana il territorio fu occupato da una necropoli, che fu luogo di sepoltura di Felice di Nola, santo molto venerato, morto il 14 gennaio di un anno imprecisato verso la fine del terzo secolo. Sulla tomba di san Felice, fu realizzata una delle prime memorie cristiane con l'innalzamento, in onore del santo, di un mausoleo quadrato. Dalla funzione cimiteriale deriva quindi l'antico nome \"Cimiterium\", divenuto poi Cimitile. La primitiva basilica di San Felice era insufficiente per raccogliere l'immensa folla di fedeli che si recava a pregare sulla tomba del santo, per cui nei primi anni del V secolo il nobile gallo-romano Ponzio Meropio Paolino (san Paolino di Nola) gett\u00f2 le fondamenta della nuova basilica in onore di san Felice. La fabbrica, decorata con preziosi marmi e affreschi, aveva tre navate e terminava con un'abside tricora. Un atrio, che accoglieva un cantharus e alcune fontane, collegava la nuova basilica alla vecchia.\nDal Medioevo all'epoca moderna.\nDopo aver fatto parte del Ducato di Napoli, Cimitile divenne un luogo di culto e di pellegrinaggio fra i pi\u00f9 importanti della Tarda Antichit\u00e0 e del Medioevo, nonch\u00e9 uno dei casali della Contea di Nola in Terra di Lavoro, quindi, dal XVII secolo feudo della famiglia Albertini. Nel XVII secolo il cimitilese Cesare Riccardi divenne uno dei pi\u00f9 temuti banditi del Viceregno di Napoli, venendo alla fine ucciso dalle truppe che gli davano la caccia. Pochi anni dopo il preposito Carlo Guadagni avvi\u00f2 un'opera di recupero del sito monumentale cimitilese, scrivendo anche un'importante opera di storia religiosa, \u201cNola Sacra\u201d, fonte per la conoscenza della storia locale. Membro della congregazione dei Padri somaschi, dottore nell'una e nell'altra legge, professore di sacra teologia, protonotario apostolico e scrittore, Carlo Guadagni \u00e8 un personaggio ben noto a quanti si occupano della storia di Nola e del santuario di Cimitile, di cui fu preposito dal 1675 al 1688\nDurante la Repubblica Napoletana del 1799 Cimitile ader\u00ec agli ideali rivoluzionari, subendo successivamente la dura reazione sanfedista. Nel periodo napoleonico furono espropriati molti beni ecclesiastici e aboliti i diritti feudali. In tal modo nel 1808 Cimitile divenne comune autonomo, come risulta da una convenzione sottoscritta dal principe Fabio Albertini innanzi alla Commissione Feudale. Nel 1820 i moti di Nola segnarono l'inizio del Risorgimento italiano. Gli insorti passarono anche da Cimitile (localit\u00e0 Galluccio) per raggiungere Avellino. Il principe Fabio Albertini di Cimitile svolse un importante ruolo durante il governo costituzionale in qualit\u00e0 di diplomatico, opponendosi alla Santa Alleanza. La repressione del governo costituzionale lo costrinse all'esilio in Inghilterra, dove conobbe il grande poeta Ugo Foscolo.\nPost risorgimento.\nNel 1884 per volont\u00e0 della marchesa di Rende, Angelica Caraccido, madre dell'arcivescovo di Benevento e nunzio a Parigi Camillo Siciliano, legata agli ambienti del tradizionalismo religioso e politico francese che, comunque, stimolarono gli studi di arte ed antichit\u00e0 cristiane, si intrapresero i lavori di pulizia, di rilevamento e restauro delle Basiliche paleocristiane di Cimitile, che fu visitata dallo studioso francese Rohault de Fleury e da altri studiosi stranieri, fra i quali Theodor Mommsen.\nNel 1906 l'ennesima eruzione del Vesuvio costrinse ad evacuare l'abitato.\nIl Novecento.\nCon il fascismo l'amministrazione democratica di Cimitile fu sostituita da podest\u00e0 di nomina governativa. Nel 1927 con la soppressione della Terra di Lavoro Cimitile e il distretto di Nola, entra con l'atto deliberativo ufficiale del 29 aprile dello stesso anno, in provincia di Napoli istituita nel 1806 durante il dominio francese. Negli anni trenta il Soprintendente Professor Gino Chierici inizi\u00f2 gli scavi che portarono alla luce una parte dell'inestimabile patrimonio monumentale di Cimitile, privilegiando le opere antiche rispetto a quelle tardomedievali e di et\u00e0 moderna, che furono quasi interamente distrutte.\nNel 1943 il cavalcavia settecentesco in localit\u00e0 Santa Maria in Cimitile fu minato dai tedeschi per rallentare il cammino delle truppe alleate provenienti da Napoli, ma cittadini cimitilesi si opposero impedendo la distruzione della struttura architettonica.\nNel dopoguerra (anno 1950 circa) il professor Gino Chierici, riprese e diresse i lavori di scavo archeologico e restauro nell'area del complesso basilicale di Cimitile. Dopo la sua morte, avvenuta nel 1961, i lavori proseguirono saltuariamente e ai danni prodotti durante le precedenti operazioni di scavo si aggiunse la scomparsa di numerosi reperti. Successivamente fu la Sovrintendenza ai Monumenti della Campania ad occuparsi di ulteriori lavori di sistemazione, Il 23 maggio 1992 Giovanni Paolo II giunse in pellegrinaggio alla tomba di San Felice, rimanendovi in mistica concentrazione e preghiera.\nMolti studiosi italiani e stranieri si sono interessati a Cimitile, fornendo contributi fondamentali alla conoscenza del sito. Nel 2002 \u00e8 stata lanciata la proposta di inserire Cimitile nella lista del Patrimonio dell'Umanit\u00e0 dell'UNESCO.\nVari cimitilesi sono stati deputati al Parlamento italiano: Michele Rossi nel secolo XIX, D'Antonio e Franco Manganelli.\nMonumenti e luoghi d'interesse.\nArchitetture religiose.\nBasiliche Paleocristiane.\nComplesso Basilicale Paleocristiano - \u00c8 costituito da vari edifici di culto, dedicati ai santi Felice, Stefano, Tommaso, Calionio, Giovanni, ai Martiri e alla Madonna degli Angeli.\nGli edifici pi\u00f9 antichi risalgono al IV secolo, ma il periodo di massimo splendore \u00e8 quello racchiuso tra la fine del IV secolo e l'inizio del V, allorch\u00e9 S. Paolino di Nola vi si ritir\u00f2 come monaco, prima di diventare vescovo della citt\u00e0 intorno al 409.\nDanneggiato da una disastrosa alluvione nella prima met\u00e0 del VI secolo, si riprese ben presto e divent\u00f2 celebre santuario. La basilica di S. Felice, retta da un preposito, dal 1599 rimase alle dipendenze del Capitolo Cattedrale nolano e solo nel 1675 riacquist\u00f2 l'autonomia. Agli inizi del secolo XVIII la parte orientale della basilica di S. Felice fu distrutta per costruire la nuova chiesa parrocchiale. Nel XIX secolo il santuario conobbe un lungo periodo di abbandono; tra il 1933 ed il 1960, ad opera dell'architetto Gino Chierici, fu sottoposto a importanti lavori di scavo e di restauro, ripresi e continuati dopo il 1988 fino al presente.\nChiesa di San Raffaele.\nChiesa di San Raffaele. Essa \u00e8 posta appena fuori dal centro della citt\u00e0 ed \u00e8 molto piccola: pu\u00f2 contenere al massimo 30-35 persone. Le messe vengono celebrate solo la domenica e la festa della chiesa ricorre il 24 ottobre, giorno in cui viene organizzata dal sacerdote e dai fedeli della chiesa una piccola cena in onore di San Raffaele.\nArchitetture civili.\nVilla Lenzi. Villa ottocentesca, ricavata da un monastero eretto alla fine del XVI secolo. La chiesa (diventata cappella privata), dedicata a San Francesco da Paola, \u00e8 conservata ottimamente.\nPalazzo Albertini.\nPalazzo Filo della Torre.\nPalazzo del Duca di Castelmezzano.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 142 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLa festa patronale.\nAl santo patrono \"Felice\" vengono dedicati solenni festeggiamenti che richiamano una gran folla di persone.\nIl 5 gennaio inizio del novenario predicato: \u00e8 caratterizzato una breve processione per il centro storico del paese (\u201c 'a sagliuta e san Felice\u201d) che rievoca la salita della statua (situata nella basilica maggiore di San Felice in Pincis) in parrocchia. La sera del 13 gennaio i bambini di III, IV e V elementare cantano durante la celebrazione eucaristica in chiesa. Dopo la Messa serale, anche agli adulti hanno la possibilit\u00e0 di cantare l'inno di San Felice nelle basiliche paleocristiane dove ha inizio una fiaccolata che si conclude in parrocchia per la veglia.\nMa i festeggiamenti da tutti pi\u00f9 attesi avvengono il 14 gennaio di ogni anno. Fin dal primo mattino i rintocchi delle campane annunciano il giorno di festa con grande emozione nel cuore del popolo cimitilese, gi\u00e0 desto dalle ore 4.00 per le note gioiose della banda musicale che percorre le vie del paese, accompagnata dagli spari di petardi nella tradizionale \"DIANA\" in gergo detta \" 'a diana\" (lettura 'a ri\u00e0n') che rievoca l'arrivo dei pellegrini da ogni parte della Campania e non solo. Alle 6.00 la prima messa annunciata dal suono dell'antica campana usata solo in questa occasione, alla messa delle 6.00 segue quella delle 7.00, delle 8.00 e quella delle 9.00 celebrata generalmente da un vescovo.\nVerso le 10.00 tutto \u00e8 pronto per processione che si avvia e si snoda per le strade del paese, tra la folla, mentre si innalzano le note di un inno cantato da bambini.\nE la festa continua la prima domenica, dopo otto giorni dal 14, la cosiddetta \"ottava\". \u00c8 un intero giorno che viene dedicato a San Felice portandolo in tutte le strade e vicoli dove hanno luogo spettacoli di fuochi pirotecnici che vengono sparati per salutare il Santo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra locale di Calcio, l\"A.S.D. Cimitile 1966:\" milita nel Campionato Regionale di Promozione Campania.\nLa squadra locale di Pallavolo, l'A.D. Polisportiva Cimitile 1973: milita nel Campionato Nazionale di Serie B2."}
{"id": "887476", "revid": "1547726", "url": "https://it.wikipedia.org/wiki?curid=887476", "title": "Palazzo Ramirez de Montalvo", "text": "Palazzo Ramirez de Montalvo \u00e8 un palazzo storico che si trova a Firenze in Borgo Albizi 26. Deve il suo nome al fatto di essere stato la residenza della famiglia Ramirez de Montalvo.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale, ed \u00e8 sottoposto a vincolo architettonico dal 1936.\nStoria.\nPreesistenze e costruzione.\nL'edificio risulta costruito a partire dai primi anni sessanta del Cinquecento (e terminato nel 1568 secondo la testimonianza del diarista Lapini) su progetto di Bartolomeo Ammannati e direzione di Alfonso Parigi il Vecchio, tramite la riunificazione di una serie di case preesistenti (motivo questo che ha comportato l'eccentricit\u00e0 dell'ingresso principale) in parte di propriet\u00e0 dei Buonaf\u00e9 (o Buonafede, che qui avevano la Locanda della Corona), in parte dei Pazzi e degli Adimari. A commissionare la nuova fabbrica fu il nobile spagnolo Antonio Ramirez de Montalvo, cameriere personale di Cosimo I e coppiere di Eleonora di Toledo, dopo aver acquistato le vecchie propriet\u00e0 dell'area tra il 1558 e il 1564, usufruendo delle generose elargizioni del duca dal quale era stimato e benvoluto. Il Ramirez, oltre ai migliori artisti di corte, pot\u00e9 usufruire grazie al suo protettore di materiali pregiati (come i legni per il tetto e per gli infissi). Per la facciata vennero disegnati da Giorgio Vasari una ricca decorazione a sgraffito, su indicazioni iconografiche di Vincenzo Borghini, alla cui alla realizzazione partecip\u00f2 anche il giovane Bernardino Poccetti, poi richiestissimo decoratore per altri edifici fiorentini.\nVicende successive.\nIl palazzo rimase di propriet\u00e0 dei Ramirez de Montalvo per circa tre secoli. Vi abit\u00f2 anche la venerabile Eleonora Ramirez de Montalvo, fondatrice nel 1650 delle Suore Minime Ancelle della Santissima Trinit\u00e0 (dette \"montalve\"), con sede presso l'\"Istituto della Quiete\". \nNel 1645 venne affittato a monsignor Annibale Bentivoglio, nunzio apostolico a Firenze, e tra il 1739 e il 1758 al barone Philipp von Stosch, appassionato studioso e raccoglitore di antichit\u00e0, che esercitava nel palazzo anche lo spionaggio politico per conto del suo governo inglese, con l'incarico di vigilare gli atti di Carlo Edoardo Stuart e dei suoi, prima in Roma e poi in Firenze. In quel periodo vi dimor\u00f2 Johann Joachim Winckelmann, il famoso archeologo tedesco chiamato a catalogare e classificare la collezione di gemme dello Stoch; in quell'occasione conobbe l'erudito Angelo Maria Bandini, con il quale ebbe una corrispondenza epistolare piuttosto burrascosa.\nL'ultima discendente della famiglia Montalvo fu la marchesa Giulia, che nel 1866 lasci\u00f2 il palazzo ai due figli Francesco e Ferdinando Matteucci di Volterra. Fu diviso in appartamenti, apportando numerose trasformazioni.\nNel 1940 pass\u00f2 alla famiglia Desii e divenne poi sede di imprese e di uffici vari. Oggi il primo piano ospita la Casa d'Aste Pandolfini, fondata nel 1924.\nDescrizione.\nNel complesso l'edificio, come gi\u00e0 sottolineato dagli studiosi, \u00e8 da considerare uno dei pi\u00f9 importanti esempi di architettura manierista in Firenze, e tra le principali opere civili dell'Ammannati. Si noti sul fronte, che gode della felice posizione luminosa data dalla mancanza di edifici di fronte, la cura progettuale dei vari dettagli, ben esemplificata dal portale, sfasato a sinistra, e dalle elaborate finestre inginocchiate, fino alle inferriate \"a maglie larghe, equilibrate, eleganti, bene inserite tra le mensole in alto, senza interromperne il disegno\". \nAi piani superiori due file di cinque finestre allineate su cornici marcapiano sono caratterizzate dalle architravi sporgenti e da cornici in pietra sporgenti con la disposizioni dei giunti in maniera pressoch\u00e9 radiale. Al centro della facciata campeggia lo stemma Medici, con l'iscrizione: \"MAGN. COSMVS\nFLOR. ET SEN . D. II\" (\"Cosimo il Grande, secondo duca di Firenze e Siena\"). Sul portone \u00e8 uno scudo con l'arme della famiglia Montalvo (d'azzurro, alla sbarra di rosso sostenente un leone leopardito rivolto d'oro e accompagnato in punta da un castello turrito di tre pezzi d'argento; il tutto sormontato da un'aquila dal volo abbassato pure d'argento), che ricorre anche nella piccola corte interna, questa volta dipinto sul muro. \nLo sgraffito.\nL'elemento peculiare della facciata sono comunque i graffiti che coprono la superficie con disegni a monocromo. Notevolissima, nonostante i guasti del tempo (e l'incauto rifacimento degli anni ottanta dell'Ottocento denunciato da Guido Carocci ), la decorazione, come gi\u00e0 accennato, fu realizzata nel 1573-1574 su cartoni di Giorgio Vasari (forse coadiuvato dal giovane Bernardino Poccetti) e sulla base di un dotto programma iconografico stilato da Vincenzo Borghini, teso ad esaltare il duca Cosimo come benefattore della famiglia. \nPi\u00f9 in particolare si illustrano in basso le virt\u00f9 dell'animo che pi\u00f9 convengono alla vita al servizio del principe, quali la \"Modestia\", la \"Prudenza\", la \"Fedelt\u00e0\", e, al di sopra, gli effetti di tali virt\u00f9, quali l\"Obbedienza\", la \"Segretezza\" e la \"Sollecitudine\". Gli stessi motivi giustificano la presenza sul fronte dello stemma mediceo con relativa iscrizione e, sopra l'ultimo ricorso, la raffigurazione dei benefici che seguono a tale servizio, quali la \"Reputazione\", la \"Ricchezza\" e infine la \"Fama\". \nLa storia conservativa di tali graffiti presenta ancora oggi vari punti oscuri: segnalati dalla letteratura della prima met\u00e0 dell'Ottocento come in ottimo stato, sarebbero stati danneggiati da un inesperto restauratore nel 1887, quindi, nel corso del Novecento, sottoposti a ulteriori interventi negli anni 1908-1909, 1926, 1965-1966 e 1995-1996, in questi ultimi casi con il contributo dello Stato. \u00c8 da segnalare come nei restauri dei primi decenni del Novecento la decorazione avesse mantenuto una sua unitariet\u00e0, seppure previe ampie integrazioni delle mancanze, mentre nel 1965-1966 (intervento di Leonetto Tintori) si fosse optato sia di staccare le parti pi\u00f9 compromesse, sia di contraddistinguere le lacune con ampie zone di neutro. Sempre nel corso di questo restauro, inoltre, le parti lapidee sarebbero state consolidate con silicati che nel corso del tempo avrebbero causato ulteriori degradazioni. L'attuale stato del fronte, nonostante il recente intervento di recupero, resta cos\u00ec a documentare della quasi totale distruzione di quella che, dalla documentazione grafica e fotografica, risultava essere una delle pi\u00f9 belle facciate graffite cittadine. \nInterni.\nDall'androne, che presenta una bella cancellata in ferro battuto coronato dallo stemma familiare, si accede al cortile centrale, che non \u00e8 particolarmente grande ed ha una pianta rettangolare con arcate sul lato opposto all'ingresso. \nVi si trova una copia della famosa statua del \"Mercurio\" di Giambologna. Da qui uno scalone consuce ai piani superiori.\nNelle sale al piano nobile, attualmente sede della Casa d'Aste Pandolfini, \u00e8 ancora ben leggibile la sua struttura originaria, e visibile un grandioso caminetto in pietra serena sempre eseguito da Alfonso Parigi su progetto dell'Ammannati: in alto presenta un'iscrizione e un busto del cortigiano spagnolo che fece costruire il palazzo. In varie sale di rappresentanza sono poi piacevoli decorazioni dei primi decenni dell'Ottocento riconducibili all'attivit\u00e0 di Luigi Catani, chiamato a decorare il palazzo da Lorenzo Maria de Montalvo."}
{"id": "887481", "revid": "92723", "url": "https://it.wikipedia.org/wiki?curid=887481", "title": "Materno Cinegio", "text": "Biografia.\nDi origine ispanica, fu \"comes sacrarum largitionum\" (ministro del tesoro e delle finanze) negli anni compresi tra il 381 e il 383. Sotto l'imperatore romano Teodosio I, anche lui di origine ispanica, divenne poi \"quaestor sacri palatii\" e infine Prefetto del pretorio d'Oriente dal 384: in quanto cristiano, proib\u00ec gli antichi culti pagani e chiuse i loro templi in Egitto e Siria (386); contrariamente alla politica di Teodosio, scad\u00e9 nel fanatismo e promulg\u00f2 leggi antisemite.\nContrasto al paganesimo.\nDurante il suo secondo viaggio in Egitto, in cui fu accompagnato dal vescovo Marcello di Apamea, fece distruggere molti templi e altari pagani, come il Tempio di Edessa, il \"Kabeirion\" di Imbro, il tempio di Zeus Belus ad Apamea, il tempio di Apollo a Didima che includeva anche un famoso oracolo chiamato \"Didymaion\" e tutti i templi di Palmira.\nConsole.\nNominato console per l'anno 388, mor\u00ec durante un viaggio. L'anno successivo la moglie, Achantia, ne port\u00f2 a piedi il corpo da Costantinopoli alla Spagna.\nMissorio di Teodosio.\nPotrebbe essere lui il personaggio a cui \u00e8 destinato il missorio di Teodosio ritrovato in Spagna: \u00e8 lui che sarebbe rappresentato mentre riceve il codice dalle mani dell'imperatore. A Carranque, in Spagna, si pensa di aver identificato una villa appartenente a Materno Cinegio."}
{"id": "887490", "revid": "76963", "url": "https://it.wikipedia.org/wiki?curid=887490", "title": "Brian Murphy", "text": "Biografia.\nInglese dai tratti tipici, capelli rossi, occhi chiari e carnagione pallida, nasce nell'autunno del 1932 a Ventnor sull'Isola di Wight. \u00c8 un ragazzo timido, e durante gli anni dell'adolescenza si reca sulla terraferma per cercare di realizzare il suo sogno pi\u00f9 grande, quello di recitare nei teatri di Londra.\nEntra, verso la fine degli anni cinquanta, nella compagnia teatrale di Joan Maud Littlewood, con la quale, negli anni successivi, compare in molte trasposizioni sui palcoscenici londinesi. A partire dal 1961 conosce una discreta popolarit\u00e0 lavorando in parecchie serie televisive, tra cui \"The Avengers\", \"Z cars\" e \"\".\nNel 1963 debutta nel cinema con la commedia \"Sparrows Can't Sing\", e continua ad apparire in piccole parti, fino al primo importante ruolo in \"I diavoli\" di Ken Russell, con Vanessa Redgrave e Oliver Reed.\nDalla seconda met\u00e0 degli anni settanta conosce un notevole successo in Tv, prima con \"Un uomo in casa\" e soprattutto, dal 1976 fino al 1980 con \"George e Mildred\", che lo consacra e lo rende famoso in tutto il mondo, come marito nullafacente della straordinaria e istrionica protagonista femminile, la moglie (sempre nella serie) Yootha Joyce. La serie narra della vita di una coppia, che vive in una villetta di un quartiere signorile di Londra, Hampton Wick, avuta dopo lo sfratto per morosit\u00e0 da un'altra abitazione. Lui, George Roper, interpretato dallo stesso Murphy, \u00e8 un uomo sulla mezza et\u00e0, di quelli rozzi e svogliati, disoccupato, con radi capelli organizzati da un riporto sempre spettinato che passa le sue giornate a leggere il giornale sulla poltrona di casa e a bere nel bar dietro casa. Lei, Mildred Roper, anch'ella sulla cinquantina, viso molto truccato e una folta capigliatura bionda, vorrebbe conquistarsi le simpatie del quartiere, sfoggiando un inesistente benessere sociale ma non ci riesce, esibendosi con vestiti improbabili e vistosi orecchini di bigiotteria scadente. Oltretutto \u00e8 ossessionata dalle visite della ricca sorella, e le due non esitano a beccarsi appena possibile, sotto gli sguardi indifferenti dei rispettivi mariti. Il telefilm ebbe un successo mondiale come gi\u00e0 detto; dur\u00f2 5 stagioni, fino alla morte dell'attrice protagonista, Yootha Joyce, nel 1980. \nSuccessivamente Murphy, devastato per la perdita della compagna di lavoro abbandona le scene per qualche tempo, per ritornare nel 1981 con \"The Incredible Mr Tanner\", \"Paul Merton's Life of Comedy\" (1994) e \"The Bill\". Tra i lavori pi\u00f9 recenti \"The All Star Comedy Show\", del 2002 e alcune apparizioni al \"The Catherine Tate Show\". Torna alla ribalta con un ruolo da coprotagonista in una ventina di episodi della serie televisiva \"Last of the Summer Wine\". Il suo ultimo lavoro (per ora) \u00e8 \"The Booze Cruise III\", del 2006.\nVita privata.\nL'attore \u00e8 sposato da molti anni con l'attrice Linda Regan."}
{"id": "887498", "revid": "767487", "url": "https://it.wikipedia.org/wiki?curid=887498", "title": "Barney Kessel", "text": "Cominci\u00f2 a suonare professionalmente da ragazzo con gruppi di musica da ballo per unirsi poi a formazioni pi\u00f9 importanti, come quella diretta da Chico Marx. Rapidamente si posizion\u00f2 come musicista chiave nella chitarra jazz post Charlie Christian. Nel 1944 partecip\u00f2 al film del sassofonista Lester Young \"Jammin' the Blues\" e nel 1947 registr\u00f2 con i Charlie Parker's New Stars le session di \"Relaxin' at Camarillo\" per la Dial Records.\nBarney Kessel \u00e8 noto per il suo lavoro innovativo nel trio jazz, con la chitarra utilizzata sia in chiave armonica che solistica senza l'apporto del pianoforte. Negli anni '50 realizz\u00f2 una serie di album intitolati \"The Poll Winners\", con Ray Brown al contrabbasso e Shelly Manne alla batteria. Kessel fu un raffinato e ricercato accompagnatore per molti cantanti: \u00e8 ad esempio sua l'importante parte chitarristica nella prima incisione di \"Cry Me A River\" che lanci\u00f2 Julie London ottenendo un grande successo commerciale. Nella stessa atmosfera sono le quattro tracce incise per la MGM nel luglio del 1952, a Los Angeles, come membro del quartetto del pianista Bobby Tucker (con Red Callender e Les Young) e con il cantante Billy Eckstine.\nNei primi anni '50 Kessel lavor\u00f2 nel trio di Oscar Peterson, con Ray Brown. Gli ampi spazi che Peterson lasciava a Kessel aiutarono a cambiare la connotazione che la chitarra aveva avuto fino a quel momento nel campo della musica \"elegante\".\nGli anni '60 videro Kessel ottenere un grande successo come musicista di studio. Strumentista di prima scelta per la Columbia Pictures, Kessel divent\u00f2 uno dei pi\u00f9 richiesti \"session men\" di Hollywood, facendo cos\u00ec parte della cosiddetta \"The Wrecking Crew\", composta dai numeri uno delle sale d'incisione. La sua chitarra fece parte di centinaia di successi pop, inclusi album e singoli di Phil Spector, The Beach Boys, The Monkees e tanti altri. Apparve anche in veste unicamente di attore in un episodio della serie TV Perry Mason.\nNegli anni '70 Barney Kessel gir\u00f2 il mondo con i suoi seminari \"The Effective Guitarist\".\nL'attivit\u00e0 in studio di registrazione prosegu\u00ec con costanza fino agli ultimi anni della sua vita. Anche gli ultimi album fra i quali \"The Blue Guitar\" e \"Kessel Plays Standards\" mostrano la sua longevit\u00e0 musicale e la sempre brillante vena creativa.\nKessel mor\u00ec di tumore al cervello a San Diego in California. La sua salute era andata peggiorando dopo un ictus nel 1992.\nDiscografia essenziale.\nCome sideman.\nCon Oliver Nelson\nCon Sonny Rollins"}
{"id": "887499", "revid": "454575", "url": "https://it.wikipedia.org/wiki?curid=887499", "title": "Torre dell'orologio", "text": "Una torre dell'orologio o torre ad orologio \u00e8 una torre costruita con un orologio su uno o pi\u00f9 dei lati (spesso quattro) di un edificio comunale, come un municipio, ma molti campanili non sono legati a un edificio.\nPer l'architetto Tony Garnier, la \"torre dell'orologio\" \u00e8 definita come il segnale centrale della \"citt\u00e0 ideale\" (come egli descrive in \"Una citt\u00e0 industriale\", suo manifesto di urbanistica, nella versione pubblicata del 1917).\nIl meccanismo interno della torre \u00e8 noto come un orologio torretta. Spesso segna l'ora col suono di campane o di un carillon.\nAlcune torri ad orologio sono dotate di orologio astronomico."}
{"id": "887502", "revid": "110832160", "url": "https://it.wikipedia.org/wiki?curid=887502", "title": "Paola D'Arienzo", "text": "Biografia.\nSi \u00e8 diplomata nel 1995 alla scuola del Teatro Stabile di Torino, diretta da Luca Ronconi. Partecipa a seminari, stages, corsi di perfezionamento e a spettacoli con registi quali Arias, Malosti, Allegri, Avogrado.\nDebutta in teatro nel 1995 con \"Sei personaggi in cerca d'autore\", regia di Ronconi. Nel 1996 \u00e8 \"Milena\" nella rappresentazione teatrale \"Quer pasticciaccio brutto de via Merulana\", sempre per la regia di Ronconi. Lavora intensamente, sempre in teatro, sotto la direzione di Matteo Tarasco in \"Cleopatraccia\", con Glauco Mauri, in \"Re Lear\" e in \"Cassandra\", tratto dall'omonimo romanzo di Christa Wolf.\nDal 2001 al 2015 veste i panni di Fata Lina della Melevisione, programma storico di Rai 3 e Rai Yoyo\nPer la televisione debutta nel 2001 nel TV movie \"La Sindone - 24 ore, 14 ostaggi\", per la regia di Lodovico Gasparini. L'anno successivo \u00e8 nel cast del film \"Un Aldo qualunque\", diretto da Dario Migliardi, nel 2007 interpreta Faustina nella Freccia Nera accanto a Riccardo Scamarcio.\nNel 2014 partecipa alla seconda stagione di Fuoriclasse\n\u00c8 in tour, in tutti i pi\u00f9 grandi teatri di Italia, con lo spettacolo della Melevisione il Mistero delle Fiabe Rubate dove debutta per la prima volta nella veste di acrobata su cerchio e tessuti aerei.\nNel mese di dicembre sar\u00e0 assistente alla regia di John Turturro nello spettacolo Fiabe italiane che andr\u00e0 in scena al Teatro Carignano di Torino."}
{"id": "887503", "revid": "889336", "url": "https://it.wikipedia.org/wiki?curid=887503", "title": "Felice di Nola (vescovo)", "text": "Agiografia.\nSecondo il racconto della \"passio\", un giorno il giovane Felice liber\u00f2 con la sua preghiera due uomini indemoniati e il governatore di Nola Archelao, pressato dai sacerdoti pagani, lo arrest\u00f2 per interrogarlo. Mentre cercava di costringerlo ad adorare le divinit\u00e0 pagane in un tempio della citt\u00e0, una profonda voragine inghiott\u00ec l'edificio. In seguito a questo episodio, Felice fu acclamato dal popolo vescovo di Nola e lo stesso Archelao chiese di essere battezzato.\nNell'anno 95 d.C. fu nuovamente arrestato dal Prefetto Marciano durante una delle prime persecuzioni cristiane. Si racconta che Felice sia stato dato in pasto ai leoni i quali, con meraviglia dei presenti, indietreggiarono davanti a lui. Fu poi gettato in una fornace di carboni ardenti, ma riusc\u00ec a liberarsi per l'intervento di un angelo. Il Prefetto lo fece allora appendere a testa in gi\u00f9 e, dopo averlo sottoposto ad altre torture, lo fece decapitare il 15 novembre.\nSecondo la tradizione, il corpo del martire fu poi seppellito di nascosto all'interno di un pozzo di una casa patrizia sul quale fu in seguito edificato un luogo di culto, che diventer\u00e0 la cripta della cattedrale di Nola, dove riposano ancora oggi le spoglie del santo.\nIl culto.\nA Nola i festeggiamenti in onore di San Felice si tengono il 15 novembre. Il giorno della vigilia viene portato in processione per le strade cittadine un busto settecentesco in argento del santo. In cattedrale si venera anche una statua lignea di Giacomo Bonavita datata 1645, che in passato veniva portata in processione durante le calamit\u00e0, come accadde anche in occasione dell'eruzione vesuviana del 1906.\nNel 1577 Papa Gregorio XIII elev\u00f2 ad \"altare privilegiato\" quello della cripta: i defunti per i quali si celebra la messa godono, pertanto, dell'indulgenza plenaria.\nA Sorrento c'\u00e8 una chiesa dedicata al vescovo fin dal VII secolo. Si tratta della Chiesa dei santi Felice e Baccolo, che per un periodo fu anche la cattedrale della citt\u00e0. Si ritiene che qui siano conservate alcune reliquie di San Felice. In una ricognizione fatta nel 1968 alla presenza di rappresentanti del clero di Sorrento e di Nola, furono trovate solo poche reliquie promiscue.\nAlla fine del Novecento, nella chiesa di Santa Maria Assunta nel comune di Pago del Vallo di Lauro, in localit\u00e0 Pernosano, \u00e8 stato rinvenuto un importante ciclo di affreschi risalente alla prima met\u00e0 del X secolo che raffigura i tre principali vescovi nolani: San Felice, San Paolino e San Massimo.\nIl miracolo della Manna.\nIl 15 novembre o in alternativa l'8 dicembre un liquido rugiadoso detto manna scorre in un calice attraverso una fessura del muro oltre il quale \u00e8 seppellito San Felice; i nolani traggono buoni auspici dal ripetersi annuale di questo evento.\nIl prodigio della Statua.\nSi narra che il 26 aprile 1872, durante un'eruzione del Vesuvio, la statua di marmo del santo, eretta nel 1796 e oggi inglobata nella villa comunale, si contorse irreversibilmente sulla sinistra in direzione della colata lavica, proteggendo la citt\u00e0 minacciata da una nube di ceneri e lapilli. Il 15 novembre dello stesso anno, dopo aver svolto un regolare processo canonico, il vescovo di Nola mons. Giuseppe Formisano riconobbe ufficialmente la prodigiosa contorsione della statua, molto venerata dal popolo e dai fedeli del nolano."}
{"id": "887504", "revid": "11959", "url": "https://it.wikipedia.org/wiki?curid=887504", "title": "Governatorato di Shabwah", "text": ""}
{"id": "887508", "revid": "347132", "url": "https://it.wikipedia.org/wiki?curid=887508", "title": "Abele Conigli", "text": "Biografia.\nNasce a San Vito, frazione di Spilamberto, in provincia ed arcidiocesi di Modena, il 19 gennaio 1913. Viene battezzato lo stesso giorno nella chiesa di Sant'Adriano III papa.\nFormazione e ministero sacerdotale.\nEntrato nel seminario di Modena nel 1928, nel 1931 passa al Pontificio seminario lombardo di Roma, dove frequenta la Pontificia Universit\u00e0 Gregoriana; completa qui gli studi in teologia, conseguendo la licenza nel 1939.\nIl 24 agosto 1935 \u00e8 ordinato presbitero.\nRimane a Roma per terminare gli studi; rientrato in diocesi, \u00e8 docente di liturgia, lingua greca e filosofia nel seminario diocesano. Qui, per alcuni anni \u00e8 collega di don Elio Monari, poi impegnato nella lotta di Resistenza e fucilato dai tedeschi a Firenze il 16 luglio 1944. Inoltre, \u00e8 segretario degli arcivescovi Giuseppe Antonio Bussolari e Cesare Boccoleri, succedendo nella carica allo zio don Marino Bergonzini, di soli sei anni pi\u00f9 grande di lui e futuro vescovo; nel 1957 \u00e8 nominato delegato dell'arcivescovo Giuseppe Amici, che poi lo sceglie quale vicario generale dell'arcidiocesi di Modena.\nMinistero episcopale.\nVescovo di Sansepolcro.\nIl 2 maggio 1963 papa Giovanni XXIII lo nomina vescovo di Sansepolcro; succede a Domenico Bornigia, deceduto il 10 marzo. Il 9 giugno successivo riceve l'ordinazione episcopale dall'arcivescovo Giuseppe Amici, coconsacranti i vescovi Artemio Prati e Marino Bergonzini. Il 15 giugno prende possesso della diocesi.\nIn diocesi si occupa subito della riforma liturgica, segue con grande attenzione gli ambiti della catechesi e delle comunicazioni sociali, favorisce lo sviluppo di specifici ambiti pastorali per i giovani, le famiglie, il mondo della scuola e universit\u00e0 e quello del lavoro. Promuove anche la costruzione di nuove strutture pastorali nei quartieri di recente urbanizzazione. Nel 1966 riforma l'organizzazione del seminario vescovile e favorisce la nascita di una comunit\u00e0 presbiterale, tra le prime in Italia, alla quale affida la parrocchia della Cattedrale. L'11 dicembre 1966 si riunisce per la prima volta il Consiglio pastorale diocesano. Stimola inoltre la costituzione di un gruppo di sacerdoti diocesani, i quali, nel 1967, partono missionari per il Brasile (a Goi\u00e2nia).\nTra 1963 e 1965 partecipa a tutte le sessioni del Concilio Vaticano II. Suoi diretti collaboratori a Roma sono don Battista Gregoria prima e don Giuseppe (Pino) Sampaoli poi. Durante la sua partecipazione ai lavori del concilio sottoscrive alcuni emendamenti al testo della costituzione pastorale sulla Chiesa nel mondo contemporaneo Gaudium et Spes: le osservazioni sulla conferenza episcopale nazionale insieme, fra gli altri, ai vescovi Paolo Babini di Forl\u00ec, Siro Silvestri di Foligno, Faustino Baldini di Massa Marittima, Raffaele Baratta di Perugia, Giuseppe Amici di Modena, Marino Bergonzini di Volterra, Giuseppe Fenocchio di Apuania; l'intervento dell'arcivescovo Ugo Poletti del 12 ottobre 1965, insieme ad altri 133 vescovi; l'intervento dell'arcivescovo eletto di Torino, Michele Pellegrino, insieme ad altri 157 vescovi, di cui 12 cardinali il 26 ottobre 1965. Partecipa poi alla sottoscrizione agli atti conclusivi delle sessioni pubbliche del 4 dicembre 1963 (costituzione apostolica \"Sacrosanctum Concilium\" e decreto conciliare \"Inter Mirifica\"), del 21 dicembre 1964 (costituzione dogmatica \"Lumen Gentium\"), del 28 ottobre 1965 (decreti \"L'ufficio pastorale dei Vescovi\", \"Il rinnovamento della vita religiosa\", \"La formazione sacerdotale\"; dichiarazioni \"La educazione cristiana\", \"Relazioni della Chiesa con le religioni non cristiane\"), del 18 novembre 1965 (costituzione \"Dei Verbum\", decreto \"Apostolicam Actuositatem\"), del 7 dicembre 1965 (costituzione \"Gaudium et Spes\"; decreti \"Il ministero e la vita sacerdotale\", \"L'attivit\u00e0 missionaria della Chiesa\"; dichiarazione \"La libert\u00e0 religiosa\").\nSi rivela immediatamente tra i vescovi italiani pi\u00f9 attivi nell'avviare nella propria diocesi le riforme conciliari, a partire da quella liturgica. In un documento pastorale scrive: \u00abL'attuazione del Concilio nella Comunit\u00e0 diocesana mi sta a cuore sopra ogni altra cosa\u00bb. Alla fine del 1966 istituisce il Consiglio presbiterale e il Consiglio pastorale. La sua partecipazione al Concilio e lo stile con cui promuove l'avvio del rinnovamento della vita ecclesiale e dell'attivit\u00e0 pastorale nella diocesi di Sansepolcro sono molto simili a quelli dell'arcivescovo di Lucca Enrico Bartoletti, figura di spicco della Chiesa italiana del tempo.\nIl 21 giugno 1965 approva canonicamente, come associazione di fedeli, il Gruppo Seguimi, di cui \u00e8 cofondatore insieme al clarettiano padre Anastasio Guti\u00e9rrez, al quale aderisce anche don Agostino Vallini, poi vescovo e cardinale vicario per la diocesi di Roma. Attualmente il gruppo ha sede a Roma ed \u00e8 presente in Italia e all'estero. L'apertura verso le nuove esperienze religiose laicali porta mons. Conigli a dedicare attenzione anche alle esperienze di Nomadelfia, promossa da don Zeno Saltini, e Giovent\u00f9 Studentesca, fondata da don Luigi Giussani.\nVescovo di Teramo e Atri.\nIl 16 febbraio 1967 papa Paolo VI lo nomina vescovo di Teramo e Atri, sedi unite \"aeque principaliter\"; succede a Stanislao Amilcare Battistelli, dimessosi per raggiunti limiti di et\u00e0. Il 31 marzo 1967 lascia Sansepolcro.\nAnche nelle due diocesi abruzzesi si impegna molto per l'attuazione delle riforme del Concilio Vaticano II, specialmente nella liturgia, nell'apostolato dei laici e nella missione in Burundi. Non decolla il Consiglio pastorale diocesano, nonostante i suoi due tentativi operati, ma dal 1977 prende avvio l'esperienza delle \"Giornate diocesane\". Si interessa anche della costruzione di nuove chiese nelle borgate pi\u00f9 popolose e di recente edificazione: gi\u00e0 il 5 maggio 1968, ad esempio, pone la prima pietra della nuova chiesa di Santa Lucia nell'omonima contrada di Roseto degli Abruzzi, inaugurata nel Natale del 1970, in stile contemporaneo.\nIl 30 giugno 1985 accoglie papa Giovanni Paolo II, in visita alla diocesi in occasione della chiusura del Congresso eucaristico diocesano.\nIl 30 settembre 1986 \u00e8 confermato vescovo della nuova diocesi di Teramo-Atri, risultante dalla piena unione delle due precedenti diocesi.\nIl 31 dicembre 1988 papa Giovanni Paolo II accoglie la sua rinuncia, presentata per raggiunti limiti di et\u00e0; gli succede mons. Antonio Nuzzi, fino ad allora arcivescovo di Sant'Angelo dei Lombardi-Conza-Nusco-Bisaccia.\nIl 14 marzo 2005, all'et\u00e0 di novantadue anni e due mesi, muore nella sua casa di Scapriano, localit\u00e0 a pochi chilometri da Teramo, dopo quarantun anni e otto mesi di episcopato e sessantanove anni e sei mesi di presbiterato.\nLa memoria.\nNel 2013 la ricorrenza del centenario della nascita e del cinquantenario dell'elezione e ordinazione episcopale ha offerto a tutte e tre le diocesi nelle quali mons. Conigli ha vissuto l'occasione per commemorarne la figura e studiarne l'azione pastorale.\nNell'arcidiocesi di Modena-Nonantola il 20 gennaio \u00e8 stato commemorato il centenario del battesimo con una celebrazione eucaristica nella chiesa di San Vito di Spilamberto, presieduta dal suo concittadino Enrico Solmi, vescovo di Parma.\nNella diocesi di Teramo-Atri le celebrazioni si sono svolte nella cornice dell'Anno della fede, indetto in occasione del 50\u00ba anniversario dell'apertura del Concilio Vaticano II, di cui proprio il vescovo Conigli \u00e8 stato uno dei pi\u00f9 convinti attuatori. Ci\u00f2 \u00e8 emerso dai lavori del convegno celebrato a Teramo nei giorni 18-19 gennaio 2013, con la partecipazione del cardinale Angelo Scola, arcivescovo di Milano. La duplice ricorrenza ha offerto lo spunto per la pubblicazione del volume di Giovanni Giorgio, \"Il Vaticano II a Teramo: vent'anni con Padre Abele Conigli\".\nIl 30 novembre a Sansepolcro, su iniziativa della diocesi, si \u00e8 tenuto un convegno dal titolo \"Il vescovo Abele Conigli e il Concilio Vaticano II\" con l'intervento dell'arcivescovo Riccardo Fontana e dei professori Alberto Melloni, Paolo Trionfini, Donatella Pagliacci e Andrea Czortek.\nGenealogia episcopale.\nLa genealogia episcopale \u00e8:\nBibliografia.\nInteressanti riferimenti all'applicazione delle riforme conciliari nelle parrocchie romagnole della diocesi di Sansepolcro da parte del vescovo Conigli si hanno in"}
{"id": "887516", "revid": "729019", "url": "https://it.wikipedia.org/wiki?curid=887516", "title": "Torre dei Visconti", "text": "La Torre dei Visconti \u00e8 una torre di Pisa, situata tra via delle Belle Torri e piazza Cairoli.\nStoria e descrizione.\nI Visconti ebbero un notevole peso nelle vicende politiche della Pisa medievale, almeno fino a quando il famoso Arcivescovo Ruggieri tram\u00f2 per disfarsene nel XIII secolo.\nL'edificio risale al XII secolo e in seguito all'accorpamento di pi\u00f9 edifici venne inglobato in un palazzo. Nonostante questo la sua struttura \u00e8 ancora ben distinguibile per la mancanza di intonaco sulle pareti esterne.\nUn grande arco al pian terreno (oggi tamponato) \u00e8 composto da grossi conci squadrati, che compongono anche la muratura fino al secondo piano, dove si aprivano due monofore affiancate. Pi\u00f9 in alto il muro presenta meno cura ed \u00e8 in parte realizzato con le pietre, in parte con materiale laterizio misto."}
{"id": "887520", "revid": "36426", "url": "https://it.wikipedia.org/wiki?curid=887520", "title": "Palazzo Ramirez da Montalvo", "text": ""}
{"id": "887522", "revid": "11959", "url": "https://it.wikipedia.org/wiki?curid=887522", "title": "Governatorato di Raymah", "text": ""}
{"id": "887524", "revid": "287204", "url": "https://it.wikipedia.org/wiki?curid=887524", "title": "Franco Margola", "text": "Biografia.\nFin dall'infanzia manifest\u00f2 inclinazioni musicali e fu presto iscritto al conservatorio di Brescia, dove comp\u00ec studi di violino con Romano Romanini. Segu\u00ec corsi di pianoforte complementare, armonia e contrappunto con Isidoro Capitanio. Al conservatorio di Parma consegu\u00ec invece nel 1933 il diploma di composizione sotto la guida di Achille Longo.\nAncora studente, conobbe Alfredo Casella, cui present\u00f2 una composizione per canto e pianoforte, la \"Preghiera di un Clefta\"; il maestro torinese fu positivamente impressionato dalla musica del giovane e lo incoraggi\u00f2 a mostrargli altri lavori. Margola compose allora un \"Trio in La\", che Casella apprezz\u00f2 a tal punto da inserirlo nel repertorio del proprio trio (composto da lui, Bonucci e Poltronieri) eseguendolo un po' ovunque, in Italia e all'estero.\nInizialmente suggestionato dallo stile di Ildebrando Pizzetti, Margola mostr\u00f2 di aver assimilato anche la lezione caselliana, soprattutto nel suo \"Quartetto per archi n.3\", del 1937, opera che gli valse il \"Premio Scaligero\" di Verona. Dal 1936 al 1939 insegn\u00f2 storia della musica a Brescia. Cre\u00f2 anche un'orchestra d'archi composta da elementi locali, che si avvalse della collaborazione di Arturo Benedetti Michelangeli, allora esordiente e al quale dedic\u00f2 un \"Concerto per pianoforte\", che \u00e8 tra le sue opere migliori. \nDurante i duri anni di guerra la vena del compositore fu feconda: compose due opere, \"Il Mito di Caino\" e \"Il Titone\", che and\u00f2 perduta a causa del siluramento di una nave che trasportava i suoi bagagli. Nel 1944 fu rastrellato a Brescia dai tedeschi e deportato a M\u00fchldorf. Terminato il conflitto, riprese la sua attivit\u00e0 che gli procur\u00f2 ancora successi, come nel caso del \"Trio per archi\" del 1947. Nel 1960 divenne direttore del conservatorio di Cagliari ed insegn\u00f2 dal 1963 al 1975 al conservatorio di Parma.\nTra i suoi allievi ebbe, tra gli altri, Niccol\u00f2 Castiglioni e Camillo Togni. Fu instancabile didatta, conferenziere e uomo di vasta cultura, interessato alla storia delle religioni, alla letteratura classica, alla filosofia. Pur rimanendo fondamentalmente fedele alla tradizione, non fu alieno a una prudente apertura\nverso tecniche pi\u00f9 avanzate. A partire dal 2009, ogni anno l'Associazione Orchestra da Camera di Brescia organizza un \"Festival Franco Margola\" dedicato alle opere di questo autore e di altri grandi musicisti suoi contemporanei.\nIl catalogo delle opere di Margola \u00e8 stato redatto da Ottavio de Carli: pubblicato a Brescia nel 1993, questo volume descrive 814 opere.\nPrincipali composizioni.\nOpere sinfoniche.\nO. de Carli, Franco Margola"}
{"id": "887526", "revid": "1318658", "url": "https://it.wikipedia.org/wiki?curid=887526", "title": "Armoriale di casa Gonzaga", "text": "Questo articolo presenta gli stemmi adottati nel corso del tempo dalla famiglia Gonzaga, signori di Mantova dal 1328 al 1707.\nRamo principale di Mantova.\nLa dinastia dei Gonzaga, durante la loro lunga storia, mut\u00f2 lo stemma diverse volte.\nCon la presa del potere nel 1328, Ludovico I innalz\u00f2 un semplice stemma a fasce orizzontali nere ed oro. Con la nascita del marchesato, dal 1433 compaiono per la prima volta nello stemma le aquile imperiali a \"volo abbassato\" e la croce rossa, simbolo dal XII secolo del comune di Mantova, mentre lo scudo originario rimase al centro di dimensione pi\u00f9 piccola.\nDal 1575 vennero incluse le insegne delle famiglie nobili con le quali si imparentarono.\nImprese.\nMolti importanti esponenti della casata utilizzarono le imprese come emblemi personali. Uno dei pi\u00f9 antichi e misteriosi, scelto da Gianfrancesco Gonzaga, fu quello della calendula (o della margherita), seguito da quello della tortora, col motto \"Vrai amour ne se change\", entrambe riprese anche da Ludovico III. Cos\u00ec pure il sole raggiato, accompagnato anche dal motto \"Per un dexir\" e lo scoglio con diamante, accompagnato dal motto \"AMUMOK\", appartenne al secondo marchese di Mantova. Francesco II adott\u00f2 l'impresa della museruola, col motto \"Cautius\". Francesco II adott\u00f2 il crogiolo, presente anche in molte volte della sua residenza di citt\u00e0 di palazzo San Sebastiano. Isabella d'Este fece uso del pentagramma, presente in un soffitto del suo studiolo, del numero romano XXVII, dell'impresa Alfa e Omega, dell'impresa del candelabro e della frase latina \"Nec spe nec metu\". Federico II Gonzaga, primo duca di Mantova, predilesse la salamandra, accompagnata dal motto \"Quod huic deest me torquet\", che campeggia in molti affreschi di Palazzo Te e l'impresa del monte Olimpo, col motto \"FIDES\". Vincenzo I adott\u00f2 una mezzaluna sormontata dal motto \"SIC\", che starebbe a significare \"Sic illustrior crescam\", oppure \"Sanguis Iesu Christi\".\nRami cadetti.\nI Gonzaga nella loro storia non fecero mai uso della brisura nel loro stemma. Pertanto nemmeno per i numerosi rami cadetti esiste un'arma specifica, eccezion fatta per Vespasiano Gonzaga che utilizz\u00f2 un proprio stemma, non brisato. Essi utilizzarono pertanto lo stemma adottato dai duchi di Mantova e del Monferrato nel XVI secolo, che cos\u00ec si blasona: \"D'argento, alla croce patente di rosso accantonata da quattro aquile di nero dal volo abbassato; sul tutto, inquartato: nel primo e nel quarto di rosso al leone dalla coda doppia d'argento, armato e lampassato d'oro, coronato e collarinato dello stesso; nel secondo e nel terzo fasciato d'oro e di nero\"."}
{"id": "887535", "revid": "158286", "url": "https://it.wikipedia.org/wiki?curid=887535", "title": "AMTAB Servizio", "text": ""}
{"id": "887536", "revid": "400694", "url": "https://it.wikipedia.org/wiki?curid=887536", "title": "Resistenza bajoriana", "text": "La Resistenza bajoriana, nell'universo fantascientifico di Star Trek, \u00e8 movimento di rivolta anti cardassiano sorto allo scopo di cacciare le forze occupanti di Cardassia dal pianeta Bajor. La resistenza consisteva in uno sconosciuto numero di cellule autonome, delle quali ha fatto parte anche Kira Nerys, uno dei personaggi chiave della serie tv \"\".\nLa Resistenza usava tattiche che furono definite terroristiche contro i Sovrintendenti Cardassiani nello sforzo di liberare il loro pianeta Bajor dall'occupazione che durava ormai da molti anni. La pi\u00f9 famosa cellula di resistenza fu quella di Shakaar, dal nome del suo leader. Un importante membro della stessa cellula fu Kira Nerys, che divent\u00f2 pi\u00f9 tardi maggiore e poi colonnello della Milizia bajoriana e primo ufficiale a bordo della ex stazione cardassiana Terok Nor, ridenominata dalla Federazione Deep Space Nine (da cui il titolo della serie televisiva)."}
{"id": "887537", "revid": "11959", "url": "https://it.wikipedia.org/wiki?curid=887537", "title": "Al Hudaydah", "text": ""}
{"id": "887538", "revid": "307923", "url": "https://it.wikipedia.org/wiki?curid=887538", "title": "Salarno", "text": ""}
{"id": "887540", "revid": "767487", "url": "https://it.wikipedia.org/wiki?curid=887540", "title": "Frank Black", "text": "Nel 1993, dopo la separazione del gruppo, si avvi\u00f2 ad una carriera solista durante la quale ha pubblicato diversi album sotto il nome di Frank Black o Frank Black and the Catholics. Nel 2004 ha partecipato alla reunion dei Pixies con cui ha svolto diversi tour mondiali, pur continuando a pubblicare album da solista e dopo aver ri-adottato, nel 2007, il suo nome d'arte iniziale.\nBiografia.\nGli inizi.\nCharles Thompson nasce il 6 aprile 1965 a Boston citt\u00e0 che lasci\u00f2 molto presto, assieme al resto della famiglia, per seguire prima il padre naturale (i suoi genitori si erano gi\u00e0 separati per due volte quando Thompson era in prima elementare) e poi il patrigno, un uomo molto religioso legato alle Assemblee evangeliche di Dio\nVenne introdotto alla musica all'et\u00e0 di 11 anni dai suoi genitori che gli regalarono la sua prima chitarra classica con cui inizi\u00f2 a suonare e a comporre le prime canzoni, influenzato dalla musica di Larry Norman, cantautore di christian rock, conosciuto in un campo estivo religioso a cui Thompson partecip\u00f2 all'et\u00e0 di 13 anni.\nDopo il diploma di scuola superiore nel 1983, Thompson si iscrisse alla facolt\u00e0 di antropologia presso l'Universit\u00e0 del Massachusetts e dove fa la conoscenza di Joey Santiago I due, oltre a condividere una stanza nel campus dell'ateneo, sono entrambi chitarristi e hanno in comune l'interesse per la musica rock. Ben presto iniziarono a suonare insieme e a provare a comporre musica propria fino a che, durante il suo secondo anno di college, Thompson intraprese un viaggio a Porto Rico dove, come parte di un programma di scambio universitario, trascorse sei mesi in un appartamento con uno \"strano, psico, compagno di stanza gay\". In seguito, molte delle canzoni dei Pixies, si riferiranno proprio a queste sue prime esperienze giovanili.\nDurante quel periodo Thompson medit\u00f2 la scelta di lasciare gli studi, convincendo il suo amico Santiago a unirsi a lui per formare una band e trascorrendo praticamente tutto il 1984 a comporre canzoni con la sua chitarra acustica e a scrivere testi durante i suoi spostamenti in metropolitana\nPixies.\nPoco dopo il ritorno in Massachusetts, Thompson, che nel frattempo ha definitivamente lasciato il college, si trasfer\u00ec a Boston con Joey Santiago e, nel gennaio del 1986, i due costituirono il primo nucleo dei Pixies a cui si aggiunse Kim Deal, reclutata una settimana dopo tramite un annuncio in cui si cercava una bassista appassionata di Peter, Paul and Mary e H\u00fcsker D\u00fc. Pur non avendo mai suonato lo strumento prima, la Deal, ottiene la parte ed il gruppo viene definitivamente completato con l'inserimento del batterista David Lovering, assunto su raccomandazione del marito della Deal.\nCompletata la formazione, verso la met\u00e0 del 1986, il neonato gruppo si trasferisce nella sala prove attrezzata nel garage dei genitori di Lovering e, dopo poco, inizia ad esibirsi dal vivo nei piccoli locali dell'area di Boston dove, durante un concerto assieme alle Throwing Muses, la band venne notata dal produttore Gary Smith il quale decide di produrre il loro primo demo-tape: \"Purple Tape\". Registrato nel marzo del 1987 e finanziato dal padre di Thompson (che nel frattempo ha deciso di chiamarsi semplicemente Black Francis o Frank Black) al costo di 1000 dollari il demo fin\u00ec poi nelle mani di Ivo Watts-Russell, proprietario della casa discografica 4AD che decise di ingaggiare la band e pubblicare il loro primo lavoro ufficiale, l'EP \"Come on Pilgrim\".\nScritto quasi interamente da Francis (tradizione che si ripeter\u00e0 anche nei successivi lavori dei Pixies) il disco mise ben presto in mostra la propensione della band a combinare vari linguaggi musicali fra power pop, garage rock e acid rock e le capacit\u00e0 di songwriter di Francis che evidenzia la sua vocazione ai contenuti estremi nei testi, talvolta autoironici o anche surreali e demenziale. Tematiche controverse come l'incesto, la frustrazione sessuale, i riferimenti religiosi del sorprendente range vocale di Francis, che spazia dall'urlato alle semplici e tradizionali melodie.\nNel 1988 la band pubblica il primo vero album sulla lunga distanza, \"Surfer Rosa\" che, musicalmente ripropone il sound tipico del gruppo, con un garage-rock stravolto da contrasti estremi tra riff distorti, ritmi spasmodici e urla isteriche da una parte e ritornelli pop e melodie contagiose dall'altra e che fece loro guadagnare il successo di critica e pubblico, piazzandosi al numero 2 nella Official Independent Chart e rimanendo per ben 60 settimane in classifica.\nIl 17 aprile 1989 esce \"Doolittle\", secondo album in studio in cui, il rock abrasivo e acido dei primi dischi \u00e8 tramutato in un pi\u00f9 classico e lineare power pop ma che suscita sempre reazioni molto positive di pubblico e critica tanto da raggiungere la posizione numero otto della Official Albums Chart, segnando il vertice della popolarit\u00e0 dei Pixies. Durante questo periodo, Francis, aument\u00f2 il suo controllo musicale sul gruppo, limitando al minimo l'apporto della Deal sia dal punto autoriale che interpretativo e, le tensioni tra i due, crebbero ulteriormente tanto che la bassista venne quasi licenziata dalla band. I contrasti continuarono poi per tutto il tour promozionale negli Stati Uniti tanto che, immediatamente dopo la data finale di New York, i Pixies annunciarono la comune decisione di voler interrompere momentaneamente l'attivit\u00e0 e Francis si trasfer\u00ec a Los Angeles, prima di iniziare un breve tour da solista.\nRaggiunto l'apice della popolarit\u00e0 ma minati soprattutto dalle lotte intestine tra Francis e la Deal, i Pixies sembravano aver perso gran parte della fantasia e della sfrontatezza dei lavori precedenti e si trovarono ad un passo dalla definitiva separazione. La band trov\u00f2 per\u00f2 il modo di pubblicare altri due album: \"Bossanova\", uscito nel 1990, venne quasi interamente elaborato in studio di registrazione e preceduto da sole due settimane di prove e poi, nel 1991, \"Trompe le Monde\" che, interamente scritto da Francis e prodotto da Gil Norton, venne registrato a gruppo oramai praticamente sciolto. Entrambi i lavori vedono musicalmente un ritorno alle sonorit\u00e0 aggressive dei primi lavori, pur senza lo smalto e l'originalit\u00e0 contenuta in quei dischi. Miscele punk e hard-rock, ritornelli elementari sventrati dalla violenza di urla e chitarre distorte i dischi sfruttano al massimo la sperimentata combinazione tra le varie personalit\u00e0 della band di Boston, fondendo garage rock, pop melodico e armonie caotiche e dissonanti.\nCarriera solista.\nDopo la rottura, Francis avvi\u00f2 la sua carriera solista, pubblicando tre album sotto il nome di \"Frank Black\" (invertendo il suo nome d'arte \"Black Francis\") che segnarono un progressivo allontanarsi dallo stile dei Pixies verso un songwriting con un approccio pi\u00f9 maturo e meno aggressivo e con un'impronta pi\u00f9 folk e country, ma con un modesto successo commerciale.\nIl primo album, intitolato semplicemente \"Frank Black\", venne registrato all'inizio del 1993 e pubblicato nel marzo dello stesso anno \u00e8 ancora simile nello stile, sia musicalmente che liricamente, agli ultimi lavori dei Pixies. L'anno seguente, Black, pubblic\u00f2 il suo secondo disco solista, un doppio album intitolato \"Teenager of the Year\" che, uscito nel maggio del 1994, gli procur\u00f2 un discreto successo nelle playlist rock alternative. Registrato assieme al batterista Vincent e a Lyle Workman alla chitarra solista, il disco segna l'allontanamento dal suo stile con i Pixies, in favore di canzoni che coprivano una vasta (e differente) variet\u00e0 di generi e argomenti.\nAbbandonata nel 1995 l'etichetta 4AD, Black continua a scrivere nuovo materiale e, nel 1996, pubblica \"The Cult of Ray\" per l'etichetta \"American Recordings\" la label di Rick Rubin. L'album segna una svolta dalle produzioni elaborate dei suoi primi lavori solisti e venne registrato principalmente in tempo reale con poche sovraincisioni. La band utilizzata per questo album vede Lyle Workman alla chitarra solista, insieme al bassista David McCaffrey e a Scott Boutier alla batteria.\nFrank Black and the Catholics.\nDismessi i panni da solista, nel 1997, Thompson form\u00f2 la band Frank Black and the Catholics (assieme a Scott Boutier, Eric Drew Feldman, Rich Gilbert, David McCaffrey e Dave Phillips) con cui pubblic\u00f2, nello stesso anno, un primo album omonimo, registrato dal vivo a due tracce (inizialmente come un semplice demo) e senza ulteriore produzione, seguito poi da \"Pistolero\" nel 1999, \"Dog in the Sand\" nel 2001, \"Black Letter Days\" e \"Devil's Workshop\" entrambi nel 2002, \"Show Me Your Tears\" nel 2003 e \"Frank Black Francis\" nel 2004. Dopo la reunion dei Pixies, avvenuta nel 2004, Francis ha comunque continuato la sua prolifica carriera da solista, pubblicando (fino al 2011) altri otto album.\nLa reunion con i Pixies.\nNel 2003, dopo una serie di telefonate, i quattro componenti della band organizzarono una serie di prove a cui fece seguito, un anno pi\u00f9 tardi, il 3 febbraio del 2004, la conferma ufficiale della volont\u00e0 di riunirsi per un tour mondiale.\nIl tour inizi\u00f2 il 13 aprile del 2004 con un concerto al \"Fine Line Music Cafe\" di Minneapolis a cui fecero seguito altre date negli Stati Uniti, in Canada, Brasile, Europa, Giappone e (di nuovo) Stati Uniti e che termin\u00f2 il 18 dicembre 2004 con l'esibizione all\"'Hammerstein Ballroom\" di New York. L'inaspettato enorme successo commerciale del tour fece incassare oltre 14 milioni di dollari in biglietti venduti.\nIl 15 giugno del 2004, esclusivamente per la vendita digitale tramite iTunes, la band pubblic\u00f2 \"Bam Thwok\", la prima canzone inedita dai tempi di \"Trompe le Monde\" e scritta interamente da Kim Deal, raggiungendo la posizione numero uno della Official Downloads Chart, la classifica ufficiale dei singoli e degli album pi\u00f9 venduti in formato digitale nel Regno Unito.\nIl 26 maggio 2005, a Portland, i Pixies iniziarono un nuovo tour in Nord America, a cui seguirono esibizioni in diversi festival estivi come il Lollapalooza e i festival di Reading e Leeds mentre, il successivo 4 agosto, la band si esib\u00ec per la prima volta in un set acustico al \"The Egg\" di Albany, nello stato di New York, replicando due giorni dopo al Newport Folk Festival. Dal 2005 i Pixies hanno continuato a suonare dal vivo fino alla fine del 2011.\nNel 2008, Francis e sua moglie Violet Clark, hanno formato i Grand Duchy, una band art-rock con influenze elettroniche debuttando, nel 2009, con l'EP \"Lovesick\", seguito due album: \"Petits Fours\", sempre nel 2009 e \"Let The People Speak\", uscito nel 2012."}
{"id": "887542", "revid": "44627", "url": "https://it.wikipedia.org/wiki?curid=887542", "title": "Frank Black and the Catholics", "text": ""}
{"id": "887543", "revid": "84184", "url": "https://it.wikipedia.org/wiki?curid=887543", "title": "Mocha", "text": ""}
{"id": "887545", "revid": "44627", "url": "https://it.wikipedia.org/wiki?curid=887545", "title": "Black Francis", "text": ""}
{"id": "887548", "revid": "729019", "url": "https://it.wikipedia.org/wiki?curid=887548", "title": "Sukhoi Su-12", "text": "Il Sukhoi Su-12 (in caratteri cirillici \u0421\u0443\u0445\u043e\u0439 \u0421\u0443-12, designazione USAF/DoD \"Type 23\") era un bimotore da ricognizione ad ala bassa progettato dall'OKB 51 diretto da Pavel Osipovi\u010d Suchoj e sviluppato in Unione Sovietica nei primi anni quaranta.\nBasato sul tedesco Focke-Wulf Fw 189, bench\u00e9 destinato ad equipaggiare i reparti di ricognizione ed osservazione aerea della Sovetskie Voenno-vozdu\u0161nye sily (VVS), l'aeronautica militare sovietica, durante la seconda guerra mondiale, a causa di un prolungato periodo di sviluppo giunto alla maturit\u00e0 necessaria per la produzione in serie risult\u00f2 oramai obsoleto e perci\u00f2 abbandonato.\nStoria.\nDurante le prime fasi della seconda guerra mondiale, con l'apertura, nel giugno 1941, del fronte orientale da parte delle truppe della Wehrmacht dando inizio alla campagna di Russia, divenne pressante la necessit\u00e0 di poter disporre di nuovi armamenti per poter contrastare efficacemente l'avanzata delle truppe della Germania nazista. A quella data la VVS, l'aviazione militare sovietica, non era in possesso di velivoli adatti a missioni di ricognizione tattica per poter individuare le postazioni dell'artiglieria nemica per cui venne data priorit\u00e0 allo sviluppo di un modello adatto allo scopo. Dopo che inizialmente vennero approntati apposite versioni dei gi\u00e0 in produzione Sukhoi Su-2 ed Ilyushin Il-2 \u0160turmovik, velivoli che non essendo espressamente progettati allo scopo avevano dei limiti operativi, la NII VVS KA (in cirillico \u041d\u0418\u0418 \u0412\u0412\u0421 \u041a\u0410), l'istituto di ricerca per l'aviazione militare sovietica, nel luglio 1943 emise una specifica per la fornitura di un nuovo progetto in grado di sostituire i precedenti migliorandone l'efficacia.\nSviluppo.\nGrazie un'operazione di spionaggio ad opera dei servizi segreti sovietici che riuscirono ad ottenere i progetti del Focke-Wulf Fw 189, nel novembre 1943 l'OKB numero 51 diretto da Pavel Suchoj riusc\u00ec a completare il progetto del Su-12, un triposto bimotore ad ala bassa, equipaggiato con due motori radiali Shvetsov M-62 (ASh-62) e caratterizzato dalla doppia trave di coda e dall'ampia finestratura anteriore, che ne ricalcava l'impostazione generale. Il velivolo venne inizialmente incorporato nel piano di sviluppo della NKAP (\u041d\u041a\u0410\u041f) del 1944-45 tuttavia nelle discussioni che ne seguirono il progetto venne scartato ed il suo sviluppo interrotto.\nCon la conclusione del conflitto il Su-12 sembrava avviato a rimanere uno dei progetti mai concretizzatosi, solo a seguito all'energico intervento dell'allora Maresciallo Capo di Artiglieria dell'Armata Rossa Nikolaj Nikolajevi\u010d Voronov, che ne dichiar\u00f2 la necessit\u00e0 in un suo incontro con Stalin nella met\u00e0 del 1946, il suo sviluppo venne riassegnato all'OKB Suchoj. Il Consiglio dell'Unione Sovietica approv\u00f2 una risoluzione, datata 10 luglio di quello stesso anno, sulla fornitura di un nuovo velivolo sperimentale da ricognizione ed osservazione in collaborazione con l'esercito, invitando Suchoj a proseguire lo sviluppo adottando la nuova motorizzazione, anch'essa in fase di sviluppo, Shvetsov ASh-83, con il primo dei due prototipi previsti per le valutazioni disponibile entro il 15 settembre 1947.\nL'evoluzione del progetto port\u00f2 a un equipaggio di quattro persone e i motori furono sostituiti coi pi\u00f9 potenti Shvetsov ASh-82M da 2.200 cavalli.\nIl primo Su-12 vol\u00f2 il 26 agosto 1947 con N. D. Fikson ai comandi. Il programma dei test di volo fu completato il 30 ottobre. I motori ASh-82M davano alcuni problemi e furono cambiati con gli ASh-82FN, che producevano 1.850 cavalli vapore.\nI motori meno potenti erano pi\u00f9 affidabili cosicch\u00e9 si riuscivano a raggiungere le massime velocit\u00e0 e altezze.\nIl Su-12 fu completato con i collaudi del governo nel settembre 1949 e cominci\u00f2 quindi la produzione.\nPer via della scarsa capacit\u00e0 di produzione in URSS, nell'ottobre 1949 fu proposto di costruire l'aereo in Cecoslovacchia.\nInfine la produzione dell'aereo fu interrotta perch\u00e9 non rispondeva alle specifiche volute dal governo."}
{"id": "887550", "revid": "124679609", "url": "https://it.wikipedia.org/wiki?curid=887550", "title": "Garuda Indonesia", "text": "PT Garuda Indonesia (Persero) Tbk, conosciuta con il marchio commerciale Garuda Indonesia, \u00e8 la compagnia di bandiera dell'Indonesia. Prende il nome dall'uccello mitico Garu\u1e0da che, nella tradizione vedica, trasporta la divinit\u00e0 ind\u00f9 Vishnu.\nGaruda Indonesia \u00e8 di propriet\u00e0 esclusiva del governo indonesiano e nel marzo 2007 contava pi\u00f9 di 6.200 dipendenti. Skytrax assegnava, per il 2009, un rating di tre stelle alla compagnia che dal 29 dicembre 2009 \u00e8 diventato di quattro stelle per il 2010.\nStoria.\nGaruda Indonesia ha origini nel periodo della guerra d'indipendenza indonesiana, per l'affrancamento dal dominio olandese nei tardi anni quaranta, quando Garuda effettuava trasporti speciali con un DC-3. La data di fondazione della compagnia \u00e8 generalmente individuata nel 26 gennaio 1949, quando la compagnia era nota come \"Garuda Indonesian Airways\" ed effettuava voli con un DC-3 soprannominato \"Seulawah\" (\"montagna dorata\" in lingua acehnese) acquistato per 120.000 dollari di Malaya, . Durante la rivoluzione indonesiana la compagnia operava principalmente trasportando i leader indonesiani per missioni diplomatiche.\n. Nel 1953 la Garuda contava 46 aeroplani, nonostante poi nel 1955 la flotta dei Catalina fu ritirata dal servizio. Nel 1956 la Garuda effettu\u00f2 il primo volo alla volta della Mecca per un pellegrinaggio.\nNegli anni sessanta la compagnia attravers\u00f2 una fase di espansione: nel 1960 disponeva di otto Convair CV-240, otto Convair CV-340 e tre Convair CV-440. Negli anni successivi furono acquistati tre Convair CV-990 e tre Lockheed L-188 Electra e fu aperta una rotta verso l'aeroporto di Hong Kong Kai Tak. Dopo aver privilegiato le rotte nazionali e nella regione, il 28 settembre 1963, furono iniziati i primi voli verso l'Europa con rotte per Amsterdam e Francoforte. Nel 1965 furono introdotte nuove tratte verso Roma e Parigi via Bombay e Il Cairo su aerei Convair CV-990. In quell'anno cominciarono anche voli alla volta della Cina verso Canton e Phnom Penh. Sempre nel 1965 Garuda entr\u00f2 nell'era dei motori a getto con l'acquisto di un Douglas DC-8 che collegava l'Indonesia all'aeroporto di Amsterdam-Schiphol.\nMessa al bando dalla Comunit\u00e0 Europea nel 2007 per il mancato rispetto degli standard di sicurezza, \u00e8 stata oggetto di tre ispezioni della Commissione europea guidate dall'italiano Federico Grandini. \u00c8 stata poi riammessa nel 2009.\nGaruda Indonesia opera voli nazionali ed internazionali da Giacarta (Aeroporto Internazionale Soekarno-Hatta), come \"main hub\" dal Terminal 2F insieme a Merpati Nusantara Airlines (che \u00e8 in ancora in EU ban/blacklist). Il terminal 2F \u00e8 direttamente collegato ai Terminal 2D e 2E da cui operano gli altri vettori internazionali (Qatar Airways, Emirates, Malaysia Airlines, JAL, Thai Airways, Cathay Pacific, Singapore Airlines, ect).\nGaruda ha un suo programma frequent flyer ma nessun accordo con altri vettori o alleanze, per raccogliere miglia, a parte \"code share agreements\" con Malaysian Airlines su alcune tratte. Garuda prevede di riprendere a volare in Europa nel 2010/2011 verso Amsterdam e Londra (via Dubai). Finch\u00e9 non saranno riaperti gli uffici in Europa non sar\u00e0 possibile ricevere la tessera Frequent Flyer a meno di non ritirarla presso l'ufficio centrale a Giacarta.\nSecondo la societ\u00e0 di ricerca britannica Skytrax, Garuda Indonesia si classifica decima nella lista delle prime 100 migliori compagnie aeree del 2017.\nFlotta.\nAd ottobre 2016, la flotta di Garuda Indonesia \u00e8 composta dai seguenti aeromobili:"}
{"id": "887553", "revid": "767487", "url": "https://it.wikipedia.org/wiki?curid=887553", "title": "London (gruppo musicale statunitense)", "text": "I London furono un gruppo heavy metal nato a Hollywood, California nel 1978.\nLa band \u00e8 nota per aver avuto membri di importanti gruppi hair metal come Fred Coury dei Cinderella, Slash e Izzy Stradlin dei Guns N' Roses, Nikki Sixx dei M\u00f6tley Cr\u00fce e Blackie Lawless dei W.A.S.P..\nLe sonorit\u00e0 della band in origine erano indirizzate sul glam rock, genere in voga negli anni settanta; solo dopo, con la seconda formazione seguiranno il filone heavy metal.\nStoria.\nInizi.\nLa band venne fondata nel 1978 da Lizzie Grey e Blackie Lawless. Lawless in precedenza era cantante e chitarrista della band Sister, mentre Grey suonava la chitarra nei Tear Garden.\nAssieme reclutarono il bassista Nikki Sixx e il batterista Dane Rage.\nIl cantante Michael White raggiunse presto la band; White era molto somigliante a Robert Plant.\nEgli non dur\u00f2 molto, e dopo un conflitto con la band, White abbandon\u00f2 il progetto, fondando pi\u00f9 avanti i \"The White\".\nAnche Lawless poco dopo lasci\u00f2 la band per fondare i W.A.S.P., mentre i membri restanti Sixx, Rage e Grey rimasero nella formazione.\nNel 1979, Lawless e White vennero cos\u00ec sostituiti dal cantante Henry Valentine e dal tastierista John St. John.\nNigel Benjamin, un cantante inglese che aveva cantato nella glam rock band Mott the Hoople ed English Assassin, raggiunse la band dopo l'abbandono di Valentine. Ma Benjamin lasci\u00f2 poco dopo la band assieme a Sixx. Sixx nel 1981 avrebbe fondato i noti M\u00f6tley Cr\u00fce. I Cr\u00fce pubblicheranno il primo album \"Too Fast for Love\" nello stesso anno, e Sixx inserir\u00e0 all'interno un brano dei London intitolato \"Public Enemy #1\", brano scritto da Grey e Sixx.\nBenjamin entr\u00f2 nella band Satyr, e pi\u00f9 tardi registr\u00f2 la colonna sonora di un film horror \"Rocktober Blood\".\nBlackie Lawless torn\u00f2 nel ruolo di bassista per sostituire Sixx, ma non dur\u00f2 a lungo. La band si sciolse nel 1981.\nDopo lo scioglimento dei London, Lizzie Grey suon\u00f2 con un paio di gruppi, tra cui i St. Valentine nel 1983, gruppo composto da Nigel Itson (Ruby Slippers) e Desi Rexx (D'Molls). Milit\u00f2 nella band anche il bassista Marc Simon, pi\u00f9 tardi membro dei Wildside.\nLa rinascita.\nIl 1984 vede la rinascita dei London. Vista l'ondata di popolarit\u00e0 del glam metal sulla Sunset Strip, la band cambi\u00f2 stile, e si indirizz\u00f2 sulle sonorit\u00e0 pi\u00f9 pesanti dell'heavy metal.\nLa nuova formazione vedeva Lizzie Grey, Nigel Itson (gi\u00e0 reduce dall'esperienza con i St. Valentine), il cantante britannico John Ward (ex St.Valentine e futuro membro dei Madam X, Hurricane, House of Lords, Shark Island, Oliver/Dawson Saxon, Shy e altri), e il bassista Donny Cameron.\nPer un breve periodo aggiunsero il secondo chitarrista Slash (che un anno dopo entrer\u00e0 nei Guns N' Roses), ma dur\u00f2 solo poche settimane. Egli fu sostituito da Izzy Stradlin (anch'essi futuro membro dei Guns N' Roses) uscente dagli Hollywood Rose.\nDal 1985 la formazione venne nuovamente rivoluzionata; Grey e Stradlin, vennero raggiunti dal cantante Nadir D'Priest, il batterista Bobby Marks (ex Steeler) e il bassista Brian West (ex TKO). West e Marks lasceranno presto la formazione per far parte della prima formazione dei Keel. Fred Coury (futuro membro dei Cinderella) sostitu\u00ec Marks nella band, dopo aver passato qualche mese nei Keel, ironicamente sostituendo proprio l'ex London Bobby Marks, che dopo aver militato nella prima formazione dei Keel, abbandon\u00f2 il progetto. Stradlin lascer\u00e0 poco dopo per fondare i Guns N' Roses con l'amico Axl Rose.\nNel 1985 esce finalmente il debut \"Non Stop Rock\", ma nel 1986, Coury lascia la band per entrare a far parte dei Cinderella, venendo sostituito da Jennings Morgan.\nPrima di registrare il secondo album \"Don't Cry Wolf\" nel 1986 (prodotto da Kim Fowley), raggiunsero la band il batterista Derek Shea e il chitarrista Frankie Jones.\nDopo una decade, due album, 19 membri e poco successo commerciale, il membro fondatore e chitarrista Lizzie Grey lascia la band nel 1988. Suon\u00f2 successivamente nei gruppi \"Ultra Pop\" e \"Spiders and Snakes\".\nLa fine dei London.\nLa band resistette senza membro originali per altri due anni a Los Angeles. I membri rimanenti, Brian West e Nadir D'Priest vennero raggiunti dai due chitarristi Artos San Filippo e Sean Lewis, e dal batterista Tim Yasui. Nel 1988 apparvero nel film \"\" di Penelope Spheeris.\nRealizzarono il terzo album \"Playa Del Rock\" nel 1990, ma la band firm\u00f2 un contratto con la nuova etichetta Noise International per cambiare nome in \"D'Priest\".\nInfatti alcune versioni limitate dell'album hanno il nome D'Priest, ma ufficialmente realizzarono l'album come London.\nDa quel momento Eric Greif divent\u00f2 il loro manager, casualmente il primo manaager dei M\u00f6tley Cr\u00fce di Nikki Sixx. Il batterista Alan Krigger, (ex Ike Turner e Tina Turner e Giuffria) sostitu\u00ec Yasui, e San Filippo venne sostituito dal tastierista occasionale dei The Cult, Vince Gilbert. Usc\u00ec anche il videoclip del singolo \"Ride You Through the Night\" su MTV, accopmpagnato da un tour di supporto, ma la band si sciolse nel 1991.\nD'Priest's New London.\n\u00c8 giunta notizia che Nadir D'Priest ha riformato i London a giugno 2006, con il chitarrista Eddie St. James (ex-Jon Dunmore, Richard Grieco Band). La nuova formazione \u00e8 stata ribattezzata \"D'Priest's New London\" \u00e8 ha firmato con una gestione tedesca. I \"New London\" stanno attualmente registrando nuove demo per il loro quarto CD (titolo che sar\u00e0 annunciato col passare del 2007). Gli altri membri della band non sono stati confermati."}
{"id": "887556", "revid": "11959", "url": "https://it.wikipedia.org/wiki?curid=887556", "title": "Ad Dali'", "text": ""}
{"id": "887557", "revid": "57872", "url": "https://it.wikipedia.org/wiki?curid=887557", "title": "Basilica di Santa Maria Assunta (Camogli)", "text": "La basilica di Santa Maria Assunta \u00e8 un luogo di culto cattolico situato nel comune di Camogli, in via dell'Isola, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Recco-Uscio-Camogli dell'arcidiocesi di Genova.\nStoria.\nLa chiesa parrocchiale fu costruita, secondo fonti storiche locali, nel XII secolo su uno scoglio - isola nelle immediate vicinanze del porticciolo del borgo marinaro. La struttura ha subito nel corso degli anni diversi interventi ed ampliamenti, specie nel XVI secolo e nei primi decenni del XIX secolo, modificandone in parte l'originaria struttura religiosa. Nel 1970 nelle tre nicchie della facciata rivolta verso la piazza principale sono state poste le statue raffiguranti i santi \"Prospero\", \"Fortunato\" e la \"Madonna del Boschetto\".\nL'edificio fu consacrato nel 1826 dall'arcivescovo di Genova monsignor Luigi Lambruschini e ancora nel 1847 da monsignor Placido Maria Tadini.\nNel novembre del 1988 papa Giovanni Paolo II l'ha elevata alla dignit\u00e0 di basilica minore.\nDescrizione.\nGli interni.\nL'interno della struttura religiosa \u00e8 costituito da tre navate - in stile architettonico barocco - ed \u00e8 interamente rivestita da pregiati stucchi in oro, marmi policromi cos\u00ec come il battistero e lampadari di cristallo. Nella volta sono conservati alcuni affreschi di fine Ottocento ad opera dei pittori Nicol\u00f2 Barabino e Francesco Semino. L'altare maggiore, con l\"'Assunta\" , statua lignea barocca di Francesco Schiaffino, fu realizzato dallo scultore Andrea Casareggio, mentre il coro ligneo \u00e8 risalente al Settecento. Nei locali della sagrestia si trova una \"Deposizione\" del pittore Luca Cambiaso.\nLe cappelle.\nLe cappelle della navata destra sono dedicate:\nLe cappelle della navata sinistra sono invece dedicate:"}
{"id": "887559", "revid": "11959", "url": "https://it.wikipedia.org/wiki?curid=887559", "title": "Governatorato di Sa'dah", "text": ""}
{"id": "887562", "revid": "287204", "url": "https://it.wikipedia.org/wiki?curid=887562", "title": "Colle dell'Izoard", "text": "Il Colle dell'Izoard (in francese Col de l'Izoard - 2.361 ) \u00e8 un valico alpino situato nel dipartimento francese delle Alte Alpi, al centro del massiccio del Queyras nelle Alpi Cozie. Collega Brian\u00e7on a nord-ovest con Ch\u00e2teau-Ville-Vieille a sud-est.\nCaratteristiche.\nPercorso dalla Route des Grandes Alpes, nel versante nord del colle si trova il Refuge Napol\u00e9on (2.280\u00a0m), ed \u00e8 famoso per un'area sul versante meridionale chiamata \"Casse D\u00e9serte\", una zona estremamente rocciosa descritta da alcuni come lunare.\nLa strada \u00e8 stata aperta nel 1893 dal generale Baron-Berge, al quale \u00e8 dedicato il memoriale eretto nel 1934. In una piazzola panoramica affacciata sulla Casse D\u00e9serte due targhe sono fissate sulla roccia alla gloria di Louison Bobet e di Fausto Coppi. Al colle \u00e8 possibile approfittare di un percorso cicloturistico e visitare il museo.\nCiclismo.\nSpesso \u00e8 stato inserito nel percorso del Tour de France e occasionalmente anche in quello del Giro d'Italia.\nIl campionissimo Fausto Coppi per ora \u00e8 stato l'unico ciclista a transitare per primo in vetta al colle sia nel Giro d'Italia che nel Tour de France, entrambi del 1949, riuscendo a vincere solo la tappa del Giro d'Italia, la leggendaria Cuneo-Pinerolo.\nElenco dei ciclisti arrivati per primi in vetta al colle durante il Tour de France:\nElenco dei ciclisti arrivati per primi in vetta al colle durante il Giro d'Italia:"}
{"id": "887563", "revid": "4106", "url": "https://it.wikipedia.org/wiki?curid=887563", "title": "Canyoning", "text": ""}
{"id": "887564", "revid": "1543377", "url": "https://it.wikipedia.org/wiki?curid=887564", "title": "San Michele (torrente)", "text": "Il San Michele \u00e8 un torrente che scorre nella provincia di Brescia.\nPercorso.\nNasce dal Monte Lavino, nel comune di Tremosine sul Garda, percorre la \"Valle San Michele\", attraversando il territorio dei comuni di Tremosine e Tignale. Sfocia nel lago di Garda presso Campione. Nel tratto a monte , il torrente scorre in una profonda forra in cui viene praticato il torrentismo; la parte alta del corso del torrente \u00e8 compresa nel \"Parco Alto Garda Bresciano\"."}
{"id": "887573", "revid": "124058223", "url": "https://it.wikipedia.org/wiki?curid=887573", "title": "Macario di Collesano", "text": "Come riportato dal Patriarca di Gerusalemme, Oreste Geremia, San Macario nacque a Collesano, attualmente in provincia di Palermo .\nEgli visse durante la dominazione araba della Sicilia, iniziata nell'827, quando Eufemio da Messina chiam\u00f2 gli arabi, e terminata nel 1061 con la conquista di Roberto il Guiscardo.\nDon Francesco Ciccone, nativo di Teora, Arciprete curato di Santa Maria della Misericordia in Oliveto Citra, nella sua opera del 1907 collocava in modo errato l'epoca di nascita di San Macario perch\u00e9 non era a conoscenza dell'Agiografia di Oreste, riscoperta solamente sul finire del XIX secolo dal Vicebibliotecario di Santa Romana Chiesa, Rev. Mons. Giuseppe Cozza Luzi .\nPer quanto riguarda l'onomastica, il nome Macario (dal greco \"makarios\" = beato o felice) era senza dubbio un nome comunemente usato tra i cristiani del vicino Oriente, \nquindi il nome del nostro San Macario si inserisce nel solco della tradizione monastica orientale (vi erano stati numerosi altri San Macario), visto che la Sicilia e quasi l'intero territorio dell'Italia meridionale rimasero possedimenti dell'Impero d'oriente fino alla conquista normanna.\nBiografia.\nLa famiglia.\nSan Macario appartenne a una famiglia singolare, in quanto tutti i componenti di questa (moglie e marito pi\u00f9 i due figli) sono venerati come santi: San Cristoforo da Collesano e Kal\u00ec, San Saba il Giovane e Macario. Il primo a lasciare casa e beni materiali, dietro l'ordine dell'Arcangelo Michele venutogli in sogno, fu il padre Cristoforo, seguito, non molto tempo dopo, dai figli Saba e Macario. Essi abbracciarono la vita religiosa secondo le direttive e lo spirito ascetico di San Niceforo. Anche Kal\u00ec si ritir\u00f2 in vita ascetica per formare una piccola comunit\u00e0 femminile.\nIn altre contrade.\nDopo Collesano, il gruppo dei tre, Cristoforo, Saba e Macario, fu per qualche tempo nei pressi di San Filippo d'Agira ove Cristoforo aveva riedificato una chiesa diruta e l'aveva dedicata a San Michele Arcangelo che l\u00ec lo aveva inviato. Nel 941, quando i Saraceni avevano ridotto alla fame l'intera isola, per sfuggire alla persecuzione i Santi con i loro confratelli furono costretti ad allontanarsi dalla Sicilia: dapprima raggiunsero la fortezza bizantina di Erimata, l'ultima roccaforte a capitolare nella conquista araba della Sicilia, per poi passare lo Stretto di Messina e portarsi nel \"Mercurion\", la zona intermedia tra l'odierna Calabria e la Basilicata. Presso il fittissimo bosco di Viggianello edificarono un monastero dedicato a San Michele Arcangelo. Nel 952, per timore che i Saraceni risalissero il corso del fiume Mercure portando morte e devastazione, si recarono presso un castello fortificato sul fiume Sinni fondando l\u00ec il monastero di San Lorenzo in Valle e contribuendo alla nascita di un importante centro urbano che prender\u00e0 il nome di Episcopia . Qui si spense Cristoforo nel mese di agosto dell'anno 981, assistito dai figli, e la moglie Cal\u00ec lo raggiunse poco dopo nel talamo celeste .\nAlla morte dei genitori, Saba e Macario lasciarono il territorio di Episcopia recandosi presso Lagonegro dove fondarono un monastero dedicato a San Filippo.\nSuccessivamente San Macario si rec\u00f2 nel salernitano dove decise di stabilirsi in un eremo nelle campagne di Oliveto Citra dove, dieci anni dopo la morte del fratello Saba, il 16 dicembre spir\u00f2 assistito dai suoi confratelli.\nLa data esatta del trapasso di San Macario \u00e8 stata ricalcolata in base alla effettiva data di morte di San Saba, avvenuta gioved\u00ec 6 febbraio 990 (come precisamente riportato da Oreste Geremia) e non nel 995, quando il 6 febbraio cadeva di mercoled\u00ec. Pertanto San Macario raggiunse il Cielo alla fine dell'Anno Mille \nLa scelta di Oliveto Citra.\n\u00c8 legittimo accettare la ininterrotta tradizione secondo cui Oliveto fu scelto come luogo ideale per un rapporto intenso e diretto con Dio, da parte di San Macario, e poi come custode dei suoi resti mortali. Questa tradizione, mai contraddetta, \u00e8 avvalorata anche dai siti religiosi che hanno ospitato le sue reliquie e dai documenti che trattano sia dell'accoglienza trionfale delle medesime (1517) nella chiesa annessa al convento francescano Santa Maria del Paradiso, sia della ricognizione delle stesse Reliquie negli anni 1632 e 1845. Probabilmente la mancanza di documenti \u00e8 spiegata dallo smarrimento di tanti documenti a causa del trasporto frettoloso dei testi della biblioteca del convento ad altri conventi della provincia francescana di Salerno, in seguito alla soppressione del convento medesimo, alla soppressione napoleonica del 1811 ed infine alla Legge eversiva dell'asse ecclesiastico del 1866.\nDalla relazione di un certo Padre Buonaventura da Mercogliano si viene a conoscenza che fu il guardiano dell'epoca, Padre Bernardino Maurella da Oliveto, a chiedere ed ottenere l'autorizzazione da parte di Papa Leone X dal trasferimento delle reliquie di San Macario dalla chiesa di San Pietro a quella di Santa Maria del Paradiso.\nDella chiesa di San Pietro il testo latino parla di chiesa \"...quasi diruta de cursu temporis\", cio\u00e8 quasi distrutta per il trascorrere degli anni, dov'erano conservate le reliquie di San Macario \"irreligiose et irriverenter\", cio\u00e8 senza alcuna devozione e cura. Quindi \u00e8 nel 1517, probabilmente il 24 maggio, che avvenne la traslazione del corpo di San Macario con grande concorso di popolo anche dei paesi circostanti e la partecipazione delle autorit\u00e0 e del clero locale e di tutta la comunit\u00e0 del convento. Una volta ospitate le reliquie di San Macario nell'imponente chiesa di Santa Maria del Paradiso, nel corso degli anni, si provvide anche a costruire un ampio cappellone con un altare sormontato da colonne e timpano, non marmorei, in stile barocco.\nLa ricognizione delle reliquie del santo.\nA proposito delle ricognizioni delle reliquie di San Macario, il 10 gennaio 1845 il sindaco dell'epoca, Nicola Cappetta, chiese all'Arcivescovo di Conza, Monsignor Leone Ciampa, di autorizzare l'Arciprete o un altro sacerdote ad eseguire la ricognizione del corpo di San Macario. Il 18 gennaio dello stesso anno, l'arcivescovo, autorizzava l'arciprete, unitamente a due altri sacerdoti scelti a suo piacimento, a \u00ab...rivisitare le ossa del glorioso San Macario\u00bb. Finalmente il 25 gennaio l'arciprete Giuseppe Nicastro, assistito da Don Giovanni Pietro Greco e Don Gaetano Cappetta, eseguirono la tanto richiesta ricognizione delle Reliquie. Il documento citato scende nei particolari di questa delicata operazione affermando che vennero ritrovate due cassette, una di legno, consumata dal tempo, con un osso dell'avambraccio, la testa, e l'omero e un'altra cassetta di ottone ermeticamente chiusa all'interno della quale vi erano una veste di guanciale contenente parte della tibia e altri resti non meglio identificati. Per\u00f2 fu trovato un documento che verbalizzava la precedente ricognizione avvenuta il 24 luglio 1652 alla presenza del guardiano dell'epoca, Padre Francesco di Torella.\nIl 2 marzo 1852 fu dato incarico al guardiano Padre Francesco d'Andretta di riporre le reliquie riconosciute nel 1845 nella nuova statua argentea a mezzo busto. Cos\u00ec indirettamente conosciamo anche la data in cui fu realizzata la statua del nostro patrono, attualmente oggetto di venerazione e di culto. La devozione a San Macario si \u00e8 radicata e manifestata perch\u00e9 le popolazioni locali lo hanno invocato per la guarigione di diverse malattie, per la liberazione degli ossessi, e per avere il tempo propizio per la semina e per la raccolta dei diversi frutti della terra."}
{"id": "887577", "revid": "1104133", "url": "https://it.wikipedia.org/wiki?curid=887577", "title": "Things Falling Apart", "text": "Things Falling Apart (conosciuto anche come Halo 16) \u00e8 un album di remix dei Nine Inch Nails pubblicato nel 2000 su CD e doppio vinile.\nDescrizione.\nSi tratta della sedicesima uscita discografica del gruppo e raccoglie dei remix delle canzoni dell'album \"The Fragile\".\nPer i remix di questo album il frontman Trent Reznor si \u00e8 avvalso della collaborazione di produttori come Adrian Sherwood, Alan Moulder, Dave Ogilvie e del gruppo Telefon Tel Aviv."}
{"id": "887578", "revid": "139562", "url": "https://it.wikipedia.org/wiki?curid=887578", "title": "Raffaele De Cosa", "text": ""}
{"id": "887580", "revid": "599013", "url": "https://it.wikipedia.org/wiki?curid=887580", "title": "Azienda pubblica", "text": "Un'azienda pubblica \u00e8 un'azienda il cui soggetto economico (che detiene il potere di decidere gli indirizzi strategici) \u00e8 direttamente o indirettamente un istituto di diritto pubblico.\nCaratteristiche.\nQuesta definizione dell'azienda pubblica, basata sul soggetto economico, \u00e8 la preferita in dottrina, in quanto ritenuta pi\u00f9 significativa; \u00e8 possibile, per\u00f2, anche una definizione basata sul soggetto giuridico (chi \u00e8 parte dei rapporti giuridici che sorgono dall'attivit\u00e0 aziendale), considerando pubbliche le aziende in cui tale soggetto \u00e8 una persona giuridica di diritto pubblico, anche se generalmente non fa parte della pubblica amministrazione.\nLe due definizioni non coincidono: ad esempio, una societ\u00e0 per azioni controllata da un ente pubblico \u00e8 azienda pubblica se si considera il soggetto economico, privata se si considera il soggetto giuridico. Oppure una societ\u00e0 per azioni controllata da una societ\u00e0 per azioni a sua volta controllata da un ente pubblico sarebbe un'azienda privata se si considerasse solo il controllo diretto, ma in realt\u00e0 rimane un'azienda pubblica.\nIl concetto economico di azienda pubblica non coincide con il concetto giuridico di \"ente pubblico\", inteso come persona giuridica di diritto pubblico. Infatti, possono esserci aziende pubbliche che sono persone giuridiche di diritto privato (\u00e8 il caso, gi\u00e0 citato, delle societ\u00e0 a partecipazione pubblica) o aziende pubbliche prive di personalit\u00e0 giuridica e, quindi, parte di un ente pubblico pi\u00f9 ampio (\u00e8 il caso delle aziende autonome). Infine, gli enti pubblici a carattere non economico \"tout court\" non sono ovviamente aziende: ad esempio, la scuola pubblica o il comune.\nClassificazione.\nLe aziende pubbliche possono classificarsi in:\nAziende pubbliche di produzione.\nLe \"aziende pubbliche di produzione\" (o \"imprese pubbliche\") soddisfano bisogni della collettivit\u00e0 tramite la produzione di beni o servizi che vendono sul mercato. Dovrebbero finanziarsi con i proventi della vendita (prezzi), senza ricorrere alle entrate fiscali, essendo soggette al vincolo di \"economicit\u00e0\" che gli impone di chiudere i bilanci con utili idonei ad assicurare l'adeguata remunerazione del capitale investito; in realt\u00e0 questo non sempre avviene, sovente a causa della scelta politica di vendere i beni o servizi prodotti ad un prezzo inferiore ai costi di produzione (il cosiddetto \"prezzo politico\") addossando le conseguenti perdite al bilancio pubblico: si tratta di un modo indiretto, e poco trasparente, di sovvenzionare la produzione.\nLe imprese pubbliche possono essere costituite in varie forme, ad esempio come \"aziende autonome\", create all'interno di amministrazioni pubbliche, o come enti pubblici appositi (detti in Italia \"enti pubblici economici\"), ma la forma prevalente, in Italia e altri paesi, \u00e8 oggi quella della societ\u00e0 per azioni (o, pi\u00f9 in generale, societ\u00e0 di capitali) controllata da una o pi\u00f9 amministrazioni pubbliche (\"societ\u00e0 a partecipazione pubblica\"). Un caso particolare si ha quando l'esercizio dell'impresa \u00e8 attribuito con una \"concessione\" ad un soggetto privato (\"concessionario\"), mentre la titolarit\u00e0 resta al soggetto pubblico, che mantiene poteri di direzione e vigilanza.\nTra le imprese italiane a partecipazione pubblica di diritto privato si possono ricordare la Tirrenia, l'Alitalia, le Ferrovie dello Stato e la RAI, tenendo presente che si \u00e8 recentemente assistito alla privatizzazione di molte imprese un tempo pubbliche (ad esempio, Telecom Italia, INA Assitalia e molte banche, tra cui Cariplo, Istituto Bancario San Paolo di Torino, Comit e Credito Italiano).\nAziende pubbliche di erogazione.\nLe \"aziende pubbliche di erogazione\" (o \"di consumo\") erogano servizi alla collettivit\u00e0 (aventi solitamente natura di beni pubblici: si pensi alla legislazione, alla difesa, alla tutela dell'ordine pubblico ecc.) cedendoli gratuitamente oppure a prezzi non remuneratori e finanziandosi con le entrate fiscali in modo diretto o attraverso trasferimenti da altre amministrazioni pubbliche. Queste aziende, a differenza delle precedenti, non svolgono attivit\u00e0 produttive ma di consumo, soddisfacendo i bisogni della collettivit\u00e0 attraverso il reperimento e il successivo impiego delle risorse necessarie. Anch'esse, per\u00f2, sono soggette ad un vincolo di \"economicit\u00e0\", dovendo perseguire il pareggio di bilancio e la copertura dei costi economici.\nLa dottrina aziendale riconosce due categorie di aziende di erogazione:\nSolitamente in questo tipo di aziende alle attivit\u00e0 di consumo si affiancano attivit\u00e0 di produzione, in genere a supporto delle attivit\u00e0 erogative stesse, che rimangono comunque primarie. In tali casi, dunque, si dovrebbe pi\u00f9 propriamente parlare di aziende composte (o miste).\nAziende pubbliche composte.\nNelle \"aziende pubbliche composte\" (o \"miste\") si svolgono attivit\u00e0 sia di consumo che di produzione. Si tratta generalmente di aziende di erogazione nelle quali si svolgono anche attivit\u00e0 produttive patrimoniali (investimenti e disinvestimenti con eventuale contrazione e estinzione dei necessari debiti di finanziamento, conseguimento dei redditi che ne derivano e sostenimento dei connessi oneri) o d'impresa (produzione di beni e servizi e loro vendita sul mercato). Tali processi produttivi hanno carattere strumentale rispetto al generale processo di erogazione, avendo soprattutto lo scopo di fornire i mezzi di consumo di cui si avvale, sicch\u00e9 la loro coesistenza non fa venire meno l'unitariet\u00e0 dell'azienda.\nSociet\u00e0 \"in house\".\nLe societ\u00e0 \"in house\" (letteralmente, dall'inglese \"in casa\") sono aziende pubbliche costituite in forma societaria, tipicamente societ\u00e0 per azioni, il cui capitale \u00e8 detenuto in toto o in parte, direttamente o indirettamente, da un ente pubblico che affida loro attivit\u00e0 strumentali o di produzione.\nLa costituzione di tali societ\u00e0 rappresenta una delle modalit\u00e0 con cui un ente pu\u00f2 organizzarsi per erogare servizi di gestione interna (informatica, pulizie) o servizi pubblici (ad esempio trasporti, energia, igiene).\nIl procedimento di creazione generalmente pu\u00f2 essere riassunto:\nNel mondo.\nUnione Europea.\nNell'Unione europea la materia \u00e8 regolata dalla direttiva UE 24/2014.\nL'ente che crea una societ\u00e0 in house anzich\u00e9 affidare il servizio con procedura ad evidenza pubblica deve assimilare tale societ\u00e0 ad una propria articolazione organizzativa grazie a due regole basilari:\nLa societ\u00e0 in house non pu\u00f2 considerarsi \"terzo\" rispetto all'ente controllante ma deve considerarsi come uno dei servizi propri dell'amministrazione stessa. Anche per questo motivo non \u00e8 necessario che l'amministrazione bandisca procedure di evidenza pubblica per l'affidamento degli appalti di lavori, servizi e forniture affidati alla societ\u00e0 in house.\nIl rapporto tra l'ente pubblico e la societ\u00e0 in house \u00e8 regolato contrattualmente da un accordo denominato \"contratto di servizio\" o \"convenzione\" o \"disciplinare\", pluriennale, che rappresenta una delle forme con cui l'ente esercita il \"controllo analogo\" sulla societ\u00e0. La direttiva 24/2014 innova profondamente l'in house providing della UE con profondi riflessi sulla situazione italiana, che ha sempre generato controversie con la Corte di giustizia dell'Unione europea.\nItalia.\nI casi pi\u00f9 frequenti sono le aziende municipalizzate, costituite ad esempio:\nLe principali societ\u00e0 in house di enti nazionali italiani:"}
{"id": "887588", "revid": "729019", "url": "https://it.wikipedia.org/wiki?curid=887588", "title": "Janko Vukovi\u0107 de Podkapelski", "text": "Comandante della nave da battaglia imperiale \"Viribus Unitis\", ne mantenne il governo quando essa fu conferita al neonato Stato separatista dalla corona d'Austria-Ungheria.\nL'imperatore Carlo I, ritenendo che il nuovo Stato avrebbe fatto parte di una nuova confederazione soggetta all'Austria, gli cedette l'intera flotta militare, cos\u00ec come tutte le installazioni e gli equipaggiamenti da guerra.\nIl 31 ottobre il comandante in capo della marina austro-ungarica, l'ammiraglio Mikl\u00f3s Horthy, dopo una brevissima consultazione con i rappresentanti del nuovo Stato, confer\u00ec a Vukovi\u0107 il comando della flotta con conseguente immediata promozione a contrammiraglio.\nQuella stessa notte in un'azione navale compiuta da Raffaele Rossetti e Raffaele Paolucci, entrambi ufficiali della Regia Marina italiana e ignari del trasferimento della flotta e del cambiamento della situazione politica all'interno dell'Impero austro-ungarico, posizionarono una carica esplosiva sotto la linea di galleggiamento della \"Viribus Unitis\", utilizzando un siluro modificato detto mignatta per avvicinarsi all'obiettivo.\nCatturati e tradotti a bordo della stessa informarono il Vukovi\u0107 del pericolo ormai imminente.\nNon creduti rimasero inizialmente prigionieri sulla nave sino all'avvenire dell'esplosione allorch\u00e9 il contrammiraglio Vukovi\u0107 concesse loro di mettersi in salvo cosa che fecero trovando rifugio a bordo della nave gemella \"Tegetthoff\".\nMentre la \"Viribus Unitis\" affondava Vukovi\u0107 venne probabilmente colpito alla testa da un rottame che gli imped\u00ec di salvarsi, trovando la morte con la nave che assieme alla flotta aveva comandato per circa 12 ore."}
{"id": "887589", "revid": "110157", "url": "https://it.wikipedia.org/wiki?curid=887589", "title": "Tovere (fiume)", "text": "Il Tovere \u00e8 un torrente della provincia di Brescia lungo 10\u00a0km. Nasce dal Monte Ario e confluisce da sinistra nel torrente Nozza all'altezza del laghetto di Bongi, presso Olsenago, frazione di Mura, in Val Sabbia. I comuni attraversati sono Pertica Alta, Mura e Casto."}
{"id": "887593", "revid": "1305772", "url": "https://it.wikipedia.org/wiki?curid=887593", "title": "Chamorro", "text": ""}
{"id": "887597", "revid": "108107", "url": "https://it.wikipedia.org/wiki?curid=887597", "title": "Jula (lingua)", "text": ""}
{"id": "887603", "revid": "307923", "url": "https://it.wikipedia.org/wiki?curid=887603", "title": "Tredenus", "text": ""}
{"id": "887609", "revid": "116353173", "url": "https://it.wikipedia.org/wiki?curid=887609", "title": "Stax Records", "text": " \nLa StAx Records \u00e8 una etichetta discografica statunitense, fondata a Memphis nel 1957 con il nome di Satellite Records.\nCambi\u00f2 nome in Stax Records nel 1961, e fu fino al 1976, anno nel quale chiuse per bancarotta. Il nome Stax \u00e8 la crasi dei cognomi dei due fondatori, Stewart e Axton.\nNel giugno del 1977 la Fantasy Records, etichetta facente parte del Concord Music Group, acquist\u00f2 i diritti sul catalogo della Stax.\nNel dicembre del 2006 la Concord Music Group ha annunciato la riattivazione della Stax Records, con la pubblicazione della raccolta \"Stax 50: A 50th Anniversary Celebration\", un box set composto da 2 CD con 50 delle migliori tracce della storia dell'etichetta.\nStoria.\nNei primi anni di vita la distribuzione dei dischi prodotti dalla casa editrice fu a carattere regionale. Il primo brano di successo inciso dalla Stax Records fu \"Cause I Love You\" di Rufus e Carla Thomas. A questo primo successo seguirono \"Gee Wiz\", sempre inciso da Carla Thomas, e in seguito la consacrazione con \"These Arms of Mine\" di Otis Redding.\nL'ottima riuscita commerciale convogli\u00f2 sull'etichetta di Memphis l'interesse della Atlantic Records, nella figura del produttore Jerry Wexler, che rimodern\u00f2 gli studi, portando la registrazione da Ampex monofonico a quella su differenti piste. La distribuzione divenne internazionale, con l'arrivo di grandi artisti, quali Booker T. &amp; the MG's, Sam &amp; Dave, Albert King, Eddie Floyd, Wilson Pickett, Isaac Hayes, The Staple Singers, Billy Eckstine e Bar-Kays."}
{"id": "887610", "revid": "96522349", "url": "https://it.wikipedia.org/wiki?curid=887610", "title": "Sacerdoti", "text": ""}
{"id": "887612", "revid": "18870814", "url": "https://it.wikipedia.org/wiki?curid=887612", "title": "Pila ai Piani", "text": ""}
{"id": "887625", "revid": "1305772", "url": "https://it.wikipedia.org/wiki?curid=887625", "title": "Planemo", "text": "In astronomia si definisce planemo un corpo celeste che possiede una massa maggiore di un pianeta di forma irregolare, ma troppo piccolo per poter innescare nel proprio nucleo le reazioni di fusione nucleare, proprie delle stelle. Il termine si estende a tutti gli oggetti di quest'ordine di grandezza; sebbene la stragrande maggioranza dei planemo si trovi in orbita attorno a stelle, a questo tipo di corpi ci si riferisce col termine specifico di \"pianeta\", o di \"pianeta nano\" a seconda del dominio dinamico della propria fascia orbitale. Il termine \"planemo\" deriva dalla contrazione delle parole inglesi \"planetary mass object\" (\"oggetto di massa planetaria\"). Il termine attende ancora di essere usato correntemente nella comunit\u00e0 scientifica; a partire da ottobre 2006 \u00e8 apparso solo in quattro documenti pubblicati nella dell'arXiv.\nOrigine del termine.\nIl termine \"planemo\" \u00e8 stato proposto per la prima volta nel 2003 all'Unione Astronomica Internazionale da Gibor Basri, docente di astronomia alla University of California, Berkeley, in modo da chiarificare la nomenclatura degli oggetti celesti. In quel periodo nel mondo dell'astronomia si stava sviluppando un dibattito (conclusosi solo nel 2006) su quali corpi celesti meritassero il \"titolo\" di pianeta e quali non. Secondo la definizione di Basri, un planemo \u00e8 \u00abun oggetto che si presenta tondeggiante per la propria gravit\u00e0 e che durante la sua esistenza non effettua la fusione nucleare\u00bb, a prescindere dalla sua orbita. Questa teoria contrastava in un certo qual modo con la definizione di pianeta formulata da Basri (\u00abun planemo che orbita attorno ad un fusore\u00bb), ma fu piuttosto considerato come una soluzione al dibattito.\nNel Sistema solare.\nSe applicata al nostro Sistema solare, la lista dei planemo include alcuni o tutti gli oggetti seguenti:\nLa lista \u00e8 ordinata in base ad una distanza media crescente dal Sole. Si potrebbe notare che Plutone e Caronte possano essere classificati come un pianeta doppio, finch\u00e9 condividono e percorrono assieme la stessa orbita. Se diverr\u00e0 di uso comune l'espressione di Basri, allora potrebbero essere definiti planemo anche i pianeti, contando solo quelli definitivamente accertati. Tuttavia potrebbero essere scoperti moltissimi altri oggetti, presenti nelle zone esterne del nostro Sistema solare, che potrebbero fregiarsi di questo nome; alcuni astronomi ritengono si tratti di qualche centinaio.\nMentre il termine \"rotondo\" necessita ancora di essere precisamente quantificato, pu\u00f2 essere compilata un'eventuale lista di oggetti che variano rispetto a questa caratteristica. Ad esempio Haumea \u00e8 pi\u00f9 ellittico che non sferico. Basri ha notato che la rotondit\u00e0 necessita di \u00absufficiente massa per permettere alla sua stessa gravit\u00e0 di vincere qualunque forza della materia che le darebbe una forma asimmetrica\u00bb e che \u00abtecnicamente \"rotondit\u00e0\" significa \"conformit\u00e0 alla superficie equipotenziale\"\u00bb. La teoria adottata dall'Unione Astronomica dice che un corpo celeste, per possedere una forma tondeggiante, \"ha una massa sufficiente per la sua stessa gravit\u00e0 in grado di vincere le forze di un corpo rigido cos\u00ec da assumere una forma quasi rotonda, conseguenza del raggiungimento dell'equilibrio idrostatico\".\nScoperte recenti.\nCha 110913-77344 \u00e8 stato scoperto dal Telescopio Spaziale Spitzer ed \u00e8 considerato una sub-nana bruna. Possiede una massa 8 volte maggiore di quella di Giove ed un'et\u00e0 stimata di circa 2 milioni di anni. \u00c8 circondato da un disco di gas e polveri ed \u00e8 situato a 500 anni luce dalla Terra.\nNell'agosto del 2006 \u00e8 stata scoperta una serie di \"planemo gemelli\" all'incirca a 400 anni luce da terra, denominati Oph 162225-240515 o Oph 1622. Oph 1622 \u00e8 stato scoperto mediante l'uso del New Technology Telescope dell'ESO situato all'Osservatorio di La Silla, Cile. Si tratta di una scoperta sensazionale dovuta alla natura della coppia, i cui membri furono i primi planemo scoperti a non far parte di un sistema planetario."}
{"id": "887627", "revid": "729019", "url": "https://it.wikipedia.org/wiki?curid=887627", "title": "Jean Victor Marie Moreau", "text": "Si distinse durante le guerre rivoluzionarie, ottenendo numerose vittorie e raggiungendo fama e prestigio tra i generali della Repubblica. Considerato uno dei migliori condottieri francesi e un possibile rivale politico del generale Napoleone Bonaparte, dal quale era diviso da una forte rivalit\u00e0, venne coinvolto nel 1802 nella congiura contro il Primo console di Jean-Charles Pichegru e Georges Cadoudal. Fu quindi arrestato, processato e mandato in esilio. Ritornato in Europa al servizio dello zar di Russia Alessandro, rimase mortalmente ferito alla battaglia di Dresda, combattendo contro i suoi compatrioti.\nBiografia.\nGli inizi.\nFiglio di un avvocato ben introdotto dovette, per volere del padre, intraprendere gli studi di diritto all'Universit\u00e0 di Rennes anzich\u00e9 la carriera militare come avrebbe voluto. Egli utilizz\u00f2 il suo tempo per diventare il \"preposto\" degli studenti che organizz\u00f2 in milizia e che prese parte ai tafferugli fra i giovani nobili e il popolo nel 1788, poco prima della Rivoluzione.\nIl suo primo atto degno di nota fu la sollevazione degli studenti contro gli editti di Brienne, che ribaltavano l'organizzazione giudiziaria della Bretagna in spregio alle clausole dell'editto dell'Unione. Nel 1789, dopo la presa della Bastiglia, form\u00f2 una compagnia di cannonieri della guardia nazionale di Rennes e ne fu proclamato capitano. Nel 1790 presiedette la confederazione della giovent\u00f9 bretone e angioina.\nLa carriera militare nel periodo rivoluzionario.\nNel settembre del 1791 fu nominato tenente colonnello del 1\u00ba battaglione di volontari di Ille-et-Vilaine, con i quali serv\u00ec nel 1792 nell'Armata del Nord del generale Dumouriez. Il 9 febbraio 1793 s'impadron\u00ec del forte di Stephenswerth e nel marzo si segnal\u00f2 nella battaglia di Neerwinden. Alla fine dell'anno la sua buona conduzione del battaglione, il suo carattere marziale e i suoi principi repubblicani gli assicurarono la promozione a generale di brigata. Carnot, che aveva buon occhio nel riscontrare negli uomini le qualit\u00e0 di un capo, lo promosse il 12 febbraio 1794 generale di divisione e gli affid\u00f2 il comando dell'ala destra dell'armata del generale Pichegru nelle Fiandre e il 3 marzo 1795 sostitu\u00ec quest'ultimo nel comando d'armata. La battaglia di Tourcoing (18 maggio 1794) gli diede definitiva celebrit\u00e0 militare.\nL'anno successivo, il 21 aprile ottenne il comando dell'Armata del Reno e Mosella con la quale pass\u00f2 il Reno e avanz\u00f2 in territorio tedesco conquistando nuovamente Magonza, prendendo Kehl e sconfiggendo il nemico nella battaglia di Heidenheim, ma infine le truppe russe e austriache lo costrinsero alla ritirata. In dicembre ricevette il comando riunito delle Armate del Reno e Mosella e della Sambre-et-Meuse e in maggio ripass\u00f2 nuovamente il Reno.\nMentre Napoleone Bonaparte s'impadroniva dell'Italia, Moreau prosegu\u00ec la sua avanzata verso l'Austria spostandosi sulla riva destra del Danubio, vinse la battaglia di Heresheim (11 agosto 1796) e quindi, riportatosi nuovamente sulla riva sinistra del Danubio, rimase inattivo per sei settimane fra agosto e settembre mentre l'arciduca d'Austria Carlo il 19 settembre 1796 sconfiggeva ad Altenkirken l'Armata della \"Sambre-et-Meuse\" al comando del generale Jourdan, costringendola a ripassare il Reno. Bloccato all'inizio del 1797 da problemi finanziari e di materiali per l'armata, riprese le ostilit\u00e0 riattraversando il Reno ma dovette fermarsi a causa della pace di Leoben. Fu in quel periodo che rinvenne la corrispondenza segreta del collega Pichegru con il principe Luigi-Giuseppe di Borbone-Cond\u00e9, organizzatore della attivit\u00e0 antirivoluzionaria degli emigrati francesi.\nRimosso dal comando fu reintegrato quando, essendo il Bonaparte impegnato nella Campagna d'Egitto, il Direttorio dovette ricorrere a lui per cercare di fermare l'avanzata vittoriosa del generale Suvorov in Italia. Nominato il 22 aprile 1799 comandante dell'armata d'Italia in luogo del generale Sch\u00e9rer, il 27 aprile 1799 veniva battuto dal Suvorov a Cassano d'Adda il che consent\u00ec al Suvorov di occupare Milano due giorni dopo. Arretrato sul Ticino si riport\u00f2 verso Torino, ritardando cos\u00ec il congiungimento con l'armata del generale MacDonald che stava risalendo da Napoli per dargli man forte contro il Suvorov. Ci\u00f2 permise al generale russo di attaccare sul fiume Trebbia il MacDonald e di sconfiggerlo il 19 giugno. Il 6 luglio Moreau fu sostituito nel comando dal generale Joubert, ma accett\u00f2 di rimanergli a fianco come vicecomandante.\nJoubert tard\u00f2 nel prendere il comando in Italia e giunto in Piemonte dovette affrontare le forze austro-russe del Suvorov e del Melas a Novi Ligure ove mor\u00ec colpito da un proiettile ad inizio battaglia. Moreau riprese il comando ma la vittoria arrise agli avversari. Gli eventi della campagna italiana lasciarono Moreau piuttosto afflitto: la sua popolarit\u00e0 caduta, il comando non pi\u00f9 nelle sue mani.\nAgli ordini di Napoleone.\nIl rientro di Napoleone dall'Egitto gli consent\u00ec di riprendere quota. Per il sostegno nel colpo di Stato del 18 brumaio, Napoleone lo ricompens\u00f2 riassegnandogli il comando dell'armata del Reno. Al comando dell'armata il 3 dicembre 1800 riport\u00f2 la vittoria di Hohenlinden sulle truppe austriache dell'arciduca Giovanni e del generale Kray, il che fece nuovamente risalire la sua popolarit\u00e0. Tuttavia la condotta di Moreau in quella campagna non soddisfece Napoleone. Il giovane console aveva previsto e chiesto un diverso spiegamento delle forze al nord: un forte concentramento di truppe sull'attraversamento del Reno a Sciaffusa e la distruzione del nemico con rapida avanzata verso Vienna. Moreau disobbed\u00ec agli ordini del Bonaparte dispiegando le sue truppe su un fronte molto pi\u00f9 ampio e perdendo cos\u00ec tempo ed efficacia. Napoleone non os\u00f2 mettersi contro un generale pi\u00f9 anziano di lui e molto popolare, nei primi tempi di consolato, ma se la leg\u00f2 al dito. In quell'anno Moreau spos\u00f2 una bella creola, M.lle Hulot, frequentatrice della moglie di Napoleone Giuseppina. La suocera di Moreau era una donna molto ambiziosa, intrigante e dominatrice: molto presto riusc\u00ec a dominare, oltre alla figlia, anche il genero (Napoleone lamenter\u00e0 questo cambiamento di carattere di Moreau a seguito del matrimonio, nelle sue memorie).\nRitiro e cospirazione.\nRitiratosi a vita privata nei suoi possedimenti di Grosbois, Moreau si mise a cospirare contro il Bonaparte, in modo neanche molto celato. Vennero riportate al primo console notizie di critiche beffarde nei suoi confronti e delle istituzioni da lui create, da parte dell'ex militare. Inoltre Moreau si leg\u00f2 al vecchio compagno d'armi Pichegru e ad un controrivoluzionario di vecchia data: il bretone Georges Cadoudal, uno \"chouan\" che, dopo aver combattuto contro l'esercito rivoluzionario in Vandea, si era rifugiato in Inghilterra e stava tramando contro Napoleone, finanziato dagli inglesi e sostenuto dal conte d'Artois, il secondo fratello di Luigi XVI.\nLa polizia segreta, agli ordini dell'ex generale Savary e affiancata dal consigliere di Stato e nuovo giudice istruttore per i reati connessi alla sicurezza nazionale Pierre-Fran\u00e7ois R\u00e9al, ai primi di febbraio del 1804 rifer\u00ec che Cadoudal era giunto segretamente in Francia, aveva incontrato prima Pichegru e poi con questi anche Moreau. L'interrogatorio di un realista noto, gi\u00e0 aiutante maggiore nell'esercito degli emigrati e cospiratore, certo Bouvet de Lozier, e del domestico di Cadoudal rivelarono che Pichegru e Moreau avevano un piano per eliminare Napoleone e istituire un nuovo triumvirato consolare del quale loro avrebbero fatto parte. A met\u00e0 febbraio sia Pichegru che Moreau vennero arrestati (pi\u00f9 avanti verr\u00e0 arrestato anche Cadoudal) e sottoposti a processo. Ma Moreau era molto popolare e i vecchi repubblicani lo sostennero.\nIl processo contro i cospiratori (Cadoudal, nel frattempo era stato catturato) inizi\u00f2 a fine maggio (ma mancava Pichegru, trovato ai primi d'aprile morto strangolato nel carcere del Tempio) e ai primi di giugno la sentenza: Cadoudal e altri due cospiratori vennero condannati a morte, Moreau a soli due anni di prigione. Napoleone gli tramut\u00f2 la pena in esilio e Moreau, vendute le sue propriet\u00e0 in Francia, part\u00ec per gli Stati Uniti d'America dove visse tranquillo a Morrisville nel New Jersey fino a quando apprese della fine che aveva fatto la Grande Armata napoleonica dopo la campagna di Russia. Tornato in Europa, fu presentato da Bernadotte, diventato nel frattempo re di Svezia, allo zar Alessandro I, del quale divenne consigliere militare. Seguendo le armate alleate si trov\u00f2 presente alla battaglia di Dresda, durante la quale fu colpito da una pallottola francese e mor\u00ec pochi giorni dopo. Lo zar riconobbe alla vedova una pensione."}
{"id": "887635", "revid": "287204", "url": "https://it.wikipedia.org/wiki?curid=887635", "title": "Campionati mondiali di nuoto 1998", "text": "L'VIII edizione dei campionati mondiali di nuoto si \u00e8 tenuta a Perth dall'8 al 17 gennaio 1998. La citt\u00e0 australiana ha ospitato la rassegna per la seconda volta, dopo l'edizione del 1991.\nIl programma della manifestazione \u00e8 salito di otto gare rispetto a Roma 1994 con l'introduzione della 5\u00a0km e delle gare a squadre del fondo e il debutto dei tuffi sincronizzati.\nLa squadra degli Stati Uniti d'America \u00e8 tornata ad essere la miglior nazione con 17 titoli iridati."}
{"id": "887636", "revid": "116571472", "url": "https://it.wikipedia.org/wiki?curid=887636", "title": "Episodi di Ghost Whisperer - Presenze (seconda stagione)", "text": "La seconda stagione della serie televisiva Ghost Whisperer - Presenze \u00e8 stata trasmessa negli Stati Uniti dal 22 settembre 2006 all'11 maggio 2007, mentre in Italia \u00e8 stata trasmessa in prima visione dal 20 febbraio 2007 al 17 luglio 2007 sul canale satellitare Fox Life e dal 4 dicembre 2007 al 28 agosto 2008 su Rai 2.\nI dati relativi allo share e agli spettatori sono riferiti alla prima trasmissione in chiaro in Italia.\nInquietudine.\nTrama.\nAndrea non sembra ancora essersi resa conto di essere morta e Melinda cerca di dirle la verit\u00e0, ma \u00e8 ostacolata nuovamente da Romano, che cerca di attirare Andrea dalla sua parte, impedendole di passare oltre. Per sapere qualcosa di pi\u00f9 su Romano, Melinda si reca da uno studioso dell'occulto, Rick Payne (che diventer\u00e0 suo amico e l'aiuter\u00e0 nei prossimi casi fino alla fine della terza stagione), grazie al quale scopre che l'uomo era di origini spagnole ed era capo di una setta satanica. Scopre anche che l'uomo \u00e8 morto suicida anni prima, inducendo l'intera Setta a fare lo stesso. Alla fine, Melinda riesce finalmente a indurre Andrea a passare oltre, anche grazie all'aiuto del fratello di quest'ultima, Mitch. Andrea infatti si sentiva in colpa nei confronti del fratello per aver sperato che fosse lui a essere morto e non lei. Mitch le comunica che lui avrebbe desiderato che lei si salvasse e Andrea \u00e8 cos\u00ec libera di passare oltre. Riesce cos\u00ec a sconfiggere Romano, che non trover\u00e0 mai pi\u00f9 pace tra le ombre.\nL'amore non muore mai.\nTrama.\nMelinda fa la conoscenza dell'agente immobiliare Delia Banks, che gestisce la sua attivit\u00e0 vicino al negozio d'antiquariato della ragazza. Delia \u00e8 madre di un ragazzino che Melinda sorprende a rubare nel suo negozio: ella scopre in seguito che lo spirito di un adolescente cercava di ottenere, attraverso di lui, alcuni biglietti per un concerto entrati in possesso di Melinda. Nel frattempo, questa entra in contatto con il fantasma di un uomo che la prega di cercare la moglie, ma quando Melinda la trova, scopre che i due avevano divorziato e che la donna si \u00e8 risposata. A questo punto lo spirito si rivela essere Kyle McCall detto Mac, il ragazzo che Melinda frequentava al college e che l'aveva abbandonata, facendola soffrire moltissimo, dopo che lei l'aveva messo a conoscenza delle sue abilit\u00e0 soprannaturali. Ma Mac le confida di essere ancora innamorato e di aver sbagliato a lasciarla. Melinda \u00e8 ora felicemente sposata ma lo porter\u00e0 sempre nel cuore, perch\u00e9 Mac era stato il suo primo amore. Grazie anche a una conversazione con l'ex-moglie, in cui vengono chiarite le cose, Mac capisce che non pu\u00f2 rimanere sulla Terra a oltranza e finalmente passa oltre. \nQuando le vite annegano.\nTrama.\nUna coppia di sposini amici di Melinda e di Jim si \u00e8 appena trasferita in una casa in cui per\u00f2 si verificano continui problemi relativi all'impianto idraulico. Quando si reca a fare loro visita, la sensitiva scopre che il responsabile di tali incidenti \u00e8 il fantasma di una bambina di 6 anni, Emily, morta per annegamento, tempo prima, nella piscina della casa. Il motivo per cui questa non sia ancora passata oltre non \u00e8 chiaro a Melinda, che al fine di scoprirlo interpella il fratello della bambina. Il ragazzo le rivela di avere pesanti sensi di colpa per la morte della sorella, che era sotto la sua custodia il giorno in cui mor\u00ec. Melinda cerca quindi di riunire genitori- separatisi dopo il triste avvenimento- e figli nella loro vecchia casa, cosicch\u00e9 Emily possa vederli di nuovo insieme, rassicurare il fratello e passare oltre tranquillamente.\nIl fantasma nel cuore.\nTrama.\nMelinda si reca al mercatino dell'usato in compagnia di Delia e vi acquista alcune decorazioni in legno. Tornata al negozio, per\u00f2, queste cominciano a emanare uno strano bagliore agli occhi della sensitiva, che subito dopo vede lo spirito di un giovane. Egli sembra non notare Melinda, ma manifesta un evidente disturbo nei confronti delle decorazioni; la ragazza tenta un approccio, ma egli ripete solo ci\u00f2 che Melinda dice per poi sparire. Questa decide quindi di tornare al mercatino, dalla donna presso la quale le aveva comprate, Liz, che le dona un'altra decorazione misteriosamente comparsa sul bancone. Toccandola, Melinda ha una visione in cui vede l'interno di un'abitazione e, quando vi si reca, vi trova il corpo del giovane spirito, Dennis, e una ragazza, Christine, in apparente stato di shock. La visita alla clinica in cui Christine \u00e8 stata portata le permette di scoprire che la giovane soffre di autismo, cos\u00ec come ne soffriva Dennis, e di avere un'altra visione che mostra la morte di Dennis a causa del monossido di carbonio proveniente dal forno. Una terza visione si manifesta a Melinda nello studio del professor Payne, mostrandole una scena in cui Christine viene affidata alle cure di un dottore. A questo punto, la ragazza torna di nuovo alla clinica, dove scopre che le varie decorazioni, se capovolte, diventano un puzzle rappresentante il volto di una donna, che si rivela essere Liz, la madre di Christine. Liz viene contattata da Melinda, la quale viene a sapere di come lei soffra sapendo che la figlia non potr\u00e0 mai amarla come la madre ama lei. Ma l'amore si dimostra non attraverso ci\u00f2 che diciamo, ma che facciamo; ed era proprio questo che Dennis desiderava far capire a Liz. Questa quindi si riavvicina dopo molti anni alla figlia e Dennis \u00e8 libero di passare oltre col sorriso sulle labbra.\nLa tomba sbagliata.\nTrama.\nAl cimitero Melinda riceve dallo spirito di un uomo una richiesta di aiuto alquanto insolita: il suo corpo \u00e8 stato sepolto nella tomba sbagliata e lei deve trovare un modo per far s\u00ec che si ripari all'errore. Infatti, il nome che compare sulla lapide appartiene a un uomo ancora in vita, un tale Steve Burris, ma che tutti credono morto, compresa la povera moglie. In realt\u00e0, era stato proprio lo stesso Burris a farsi credere deceduto, sostituendo i propri documenti con quelli dell'appena conosciuto Adam Godfrey, con il quale aveva trascorso una malinconica serata che era terminata in tragedia: Godfrey aveva perso la vita, colpito da un fulmine. Nonostante in un primo momento si rifiuti di aiutare il pover'uomo, che aveva abbandonato moglie e figlia, Melinda parla con quest'ultima, che per\u00f2 non sembra particolarmente disponibile a parlare del defunto padre. Alla fine, la sensitiva \u00e8 contattata da Burris e lo convince a tornare dalla moglie, che tutti i giorni lo piange disperata, mentre Adam, soddisfatto, \u00e8 pronto per passare oltre.\nLa ragazza dei suoi sogni.\nTrama.\nDurante una partita a poker con gli amici, Jim entra in contatto con il fantasma di una donna, che non potendo essere vista, manifesta la sua presenza attraverso strani avvenimenti e indizi. Jim deve oltretutto sbrigarsela da solo, perch\u00e9 Melinda \u00e8 fuori citt\u00e0. Grazie all'aiuto del professor Payne, Jim scopre che si tratta di Eva, sua compagna di liceo, tanto poco attraente da giovane, tanto affascinante da diventare modella affermata da adulta. Tutti sono convinti che la ragazza sia morta durante un'operazione di appendicite, ma in realt\u00e0 si trovava in ospedale per un intervento di chirurgia plastica. Eva \u00e8 molto affezionata a Jim: ella rimpiange le sue scelte di vita, una vita di illusione e apparenza, e Jim ha il merito di averla fatta sentire bella per la prima e unica volta, durante un ballo studentesco. Melinda, tornata in citt\u00e0, incontra Eva che la prega di dissuadere la sorella a intraprendere la sua stessa vita sulla passerella. \nUn circolo vizioso.\nTrama.\nDurante la sua prima notte in campeggio con Jim, Melinda entra in contatto con lo spirito di una donna, Anna, che sta cercando disperatamente la figlia. Stando a quanto le racconta il marito, Melinda viene a sapere che Anna aveva abbandonato lui e la figlia, ma il fantasma comincia lentamente a ricordare e rivela le cose come successero realmente: una sera di 20 anni prima, Anna era scappata di casa portandosi dietro la bambina, Lane, dopo che il marito l'aveva picchiata di nuovo; distratta dalle lacrime, aveva perso il controllo della macchina ed era finita in un bosco. Nevicava parecchio e Anna, per non congelare, aveva pensato fosse meglio mettersi in movimento, ma si sbagliava: era morta assiderata poco dopo. Miracolosamente, la figlia era riuscita a sopravvivere, tenuta in vita dal calore della madre. Ora, Anna vuole che la figlia sappia cosa accadde quella notte e che il padre le riveli i suoi comportamenti violenti di tanti anni prima, affinch\u00e9 ella smetta di essere vittima delle violenze del fidanzato e non commetta i suoi stessi errori.\nLa notte del nostro incontro.\nTrama.\nMelinda e l'amica Delia assistono allo spegnimento di un incendio appiccato a un ristorante durante il quale Melinda scorge il fantasma di un uomo. Lo spirito \u00e8 l'evidente responsabile e nel corso dei suoi tentativi di scoprire il motivo di questo gesto Melinda viene a sapere che un anno prima lo stesso ristorante era stato distrutto da un altro incendio, che le indagini stabilirono essere stato appiccato proprio dallo spirito, Warren Chen, uno dei proprietari. Tutto appare inspiegabile fino a quando Melinda vede la moglie di Warren baciare il suo amico e secondo proprietario del ristorante: lo spirito \u00e8 rimasto quindi sulla Terra a causa della relazione fra i due. La sensitiva cerca di porre rimedio a tale situazione, facendo in modo che la moglie Lilly spieghi al marito che non ha mai smesso di amarlo e che la storia con l'amico Jesse era nata dalla disperazione per la sua morte. Grazie a questo chiarimento inoltre, Warren ricorda cosa successe realmente quella sera: l'incendio non era stato appiccato da lui, ma da Jesse, disperato per come stessero andando gli affari. Tutta la vicenda porta Melinda a rivivere la notte del suo primo incontro col marito Jim, avvenuto proprio durante lo spegnimento di un incendio.\nLa maledizione della nona.\nTrama.\nDurante un concerto Melinda conosce Brandon, un giovane cameriere che faceva parte di un gruppo musicale chiamato \"Crimson Doves\", scioltosi dopo la morte del cantante, Jared. Lo sfortunato Brandon \u00e8 tormentato proprio dallo spirito del suo migliore amico ex-cantante del gruppo, oltre che dal fantasma del padre. A questo punto la sensitiva viene a conoscenza della storia del ragazzo e dei suoi rapporti con il padre e con l'amico. A Brandon era stata insegnata l'arte musicale dal padre, grande compositore, che era morto prima di terminare la sua decima sinfonia e che non aveva accettato l'idea che il figlio suonasse in un gruppo. Da principio Melinda crede che il padre voglia continuare a ostacolarlo anche dopo la morte, ma in seguito la ragazza scopre che \u00e8 il fantasma di Jared a impedire che Brandon continui a suonare. In particolare, egli non vuole che Brandon suoni una canzone che aveva scritto per la sua ragazza, di cui era molto geloso. Il padre, al contrario, desidera finalmente che il figlio riprenda a comporre canzoni. Brandon alla fine trova il coraggio e interpreta la canzone da lui composta ed il padre pu\u00f2 passare oltre. Ma la stessa cosa non accade per Jared: lo spirito \u00e8 intenzionato a rimanere sulla Terra. Nel frattempo, Ned scopre che Melinda pu\u00f2 vedere i fantasmi, ma grazie a Jim il segreto rimane al sicuro: i due stipulano infatti un duplice accordo di silenzio sui segreti dell'altro.\nL'ombra del battitore.\nTrama.\nMelinda si trova ad aiutare Justin, promettente giocatore di baseball del liceo di Grandview. Il giovane battitore \u00e8 perseguitato dal fantasma di Matt, giocatore di baseball professionista, morto in un incidente d\u00b4auto e che ora cerca di impossessarsi del suo corpo, per poter rivivere la partita della sua vita. Melinda avr\u00e0 il difficile compito di liberare Justin da questo spirito, tanto pi\u00f9 che il ragazzo \u00e8 disorientato, confuso e spaventato da quello che gli sta accadendo.\nUnghia di gatto.\nTrama.\nMelinda comincia ad avere visioni inquietanti nelle quali le sembra di correre nel bel mezzo di una giungla mentre imperversa un temporale. In una di queste visioni la ragazza nota un bellissimo fiore giallo. Grazie all'aiuto del professor Payne, Melinda scopre che il fiore da lei visto \u00e8 conosciuto come \"unghia di gatto\". Un importante e stimato ricercatore, Martin Schear, aveva organizzato una spedizione nella giungla appositamente per trovare questa pianta a lungo ricercata, e proprio durante questa spedizione era morto a causa di una malattia tropicale. Ora, il suo spirito si rivolge a Melinda affinch\u00e9 la sua ex-fidanzata, che si trovava con lui il fatidico giorno, non si senta in colpa per quanto successo.\nIl diritto di andarsene.\nTrama.\nDopo essere stata all\u00b4ospedale con Delia, Melinda comincia a essere perseguitata da terribili visioni, causate da uno spirito che sta cercando di comunicare con lei. Melinda scopre che si tratta del fantasma di Hugh Briscow, un ragazzo entrato in coma dopo un intervento chirurgico, e il motivo per cui non riesce a comunicare con lei \u00e8 che il suo corpo \u00e8 tenuto in vita da dei macchinari perci\u00f2 il suo spirito \u00e8 in una sorta di limbo tra vita e morte. Hugh vuole l'aiuto di Melinda per chiarire la situazione tra sua moglie, che vuole staccare le macchine - perch\u00e9 convinta di rispettare la volont\u00e0 del marito - e i suoi genitori, che invece non le vogliono staccare, e dire finalmente la verit\u00e0.\nDeja vu.\nTrama.\nMelinda ospita a cena una sua vecchia amica, Holly, che \u00e8 incinta e suo marito Scott. Durante la cena Holly si sente malissimo, a causa dello spirito di un ragazzo che la perseguita e viene ricoverata in ospedale. Il fantasma si ripresenta a Melinda, sotto la forma di Eric, un ragazzo con un negozio di magliette, poi di John, un contadino, di Oscar, un universitario ed infine di Richard. Melinda scopre cos\u00ec che Eric \u00e8 uno spirito che si \u00e8 reincarnato per quattro volte, che ricorda ogni vita che ha vissuto e che tormenta Holly perch\u00e9 si deve reincarnare in suo figlio, ma lui non vuole tornare, e far\u00e0 di tutto per ostacolare questa nascita.\nIl demone della velocit\u00e0.\nTrama.\nMentre Melinda sta tornando in citt\u00e0 dopo essere stata fuori per affari, la sua auto si ferma e le appare lo spirito di un ragazzo con le sembianze di un teschio che l'avverte della morte di qualcuno. Nel frattempo Melinda viene soccorsa da Cindy, una giovane meccanica della zona, e il fantasma scompare senza aggiungere altro. Melinda scopre che lo spirito \u00e8 Gordon, il ragazzo di Cindy, e che accusa la sua ragazza della propria morte. Come se non bastasse Cindy fa parte di un gruppo di corse clandestine nelle quali \u00e8 coinvolto anche Ned, il figlio di Delia, e ora che si sta per svolgere una di quelle pericolose gare, Gordon vuole la sua vendetta, costi quel che costi.\nIl fantasma cattivo.\nTrama.\nNel corso della settimana di orientamento al lavoro presso il Grandview High, un liceo di zona, Melinda tiene una conferenza per parlare della sua professione di antiquaria. Mentre si aggira per la scuola, vede il fantasma di Tais, una \"cheerleader\" che fa di tutto per sabotare gli allenamenti delle su ex colleghe. Poi incontra un'altra ragazza, Maddy, appena espulsa dal team, che era una cara amica della \"cheerleader\" morta.\nIl segreto della culla.\nTrama.\nLo spirito di Randy Cooper, un gioielliere morto in seguito a una rapina, chiede aiuto a Melinda perch\u00e9 recapiti un messaggio a sua moglie Lynn. Quando Melinda va a casa della donna, per\u00f2, viene accolta da Sally, la sorella di Randy, e da suo marito Wyatt che la rinchiude nello scantinato. \u00c8 stato proprio Wyatt a rapinare il gioielliere e a causarne la morte e ora vuole da Lynn altri soldi. Chiusa nello scantinato Melinda non sa cosa fare, ma per fortuna il fantasma di Randy le consiglia come agire.\nZombie.\nTrama.\nIl cadavere di Bryan Curtis scompare dall'obitorio e quando il suo spirito si manifesta a Melinda la giovane consulta il professor Payne per venire a capo di questo strano accadimento. Lo spirito di Bryan cerca con difficolt\u00e0 di comunicare a Melinda quello che sta succedendo al suo corpo. La medium capisce che il corpo dell'uomo \u00e8 posseduto da un altro spirito che ancora vaga sulla terra. Si tratta di Jason un ragazzino che soffre di distrofia muscolare morto dieci anni prima. Per Melinda non \u00e8 facile trovare il modo di far trapassare entrambi.\nMaternit\u00e0 negata.\nTrama.\nMelinda conosce una ragazzina di nome Julie Parker, rimasta orfana e con un passato difficile alle spalle. Decisa ad aiutarla, convince Jim a prenderla in affidamento. Julie \u00e8 costantemente affiancata dal fantasma di Valerie, la madre adottiva, che manda all'aria ogni tentativo di adozione della giovane perch\u00e9 vuole che si ricongiunga con la sua vera madre e chiede a Melinda di aiutarla nel suo intento.\nIl primo fantasma di Delia.\nTrama.\nL'atteggiamento sconsiderato di Ned risveglia l'attenzione di uno spirito che inizia a tormentarlo. Il fantasma inizialmente cela la sua identit\u00e0, ma Melinda scopre che si tratta di Charlie, marito di Delia e padre di Ned. Charlie non vuole trapassare prima di aver fatto sapere al figlio che \u00e8 molto orgoglioso di lui e, soprattutto, vedere Delia fidanzata con l'uomo che anni prima gli salv\u00f2 la vita. Per via di Charlie, Melinda \u00e8 costretta a dire a Delia del suo dono di vedere i fantasmi e che vede Charlie. Inizialmente la donna non le crede e s'infuria con lei, ma alla fine dell'episodio si riappacifica con lei anche se non crede fino in fondo che Melinda possa vedere i fantasmi.\nIl collezionista.\nTrama.\nTrovandosi in una camera mortuaria, Melinda scopre un uomo che riesce a comunicare con gli spiriti, proprio come lei. Andando alla sua ricerca, scopre che si chiama Gabriel e che ha passato parte della sua vita in una clinica psichiatrica per allucinazioni. Trovandosi a suo agio con gli spiriti dei morti, fa in modo che si leghino a lui e non passino oltre. Sembra che qualcosa si stia organizzando perch\u00e9 i fantasmi non possano pi\u00f9 andare nella luce.\nIl profeta.\nTrama.\nUna presenza incappucciata continua a tormentare Melinda annunciandole eventi catastrofici per il prossimo futuro. La medium scopre passo dopo passo che gli spiriti intrappolati sulla terra stanno tentando di prendere il sopravvento sul mondo terreno e capisce di essere la chiave per fermare la tragedia che sta per consumarsi a Grandview.\nInoltre, un uomo di nome Graham sta riunendo i ragazzini che scamparono ai precedenti disastri provocati dagli spiriti e il \"quinto segno\", riguardante la morte di una persona amata, non si \u00e8 ancora compiuto e preoccupa Melinda.\nCuriosit\u00e0: uno dei cinque eventi catastrofici sarebbe avvenuto in Italia, in provincia di Bergamo.\nLa cerimonia.\nTrama.\nEthan Clark contatta Melinda per farle incontrare i quattro bambini sopravvissuti alla tragedia dell'11 maggio. Ethan \u00e8 ossessionato dai tragici eventi accaduti ultimamente e vuole capirne il senso, soprattutto perch\u00e9 in uno di essi ha perso la vita anche sua moglie. Ed \u00e8 proprio lo spirito di quest'ultima che ha messo in guardia Melinda avvisandola che gli spiriti sulla terra stanno andando verso l'oscurit\u00e0 anzich\u00e9 verso la luce.\nMelinda capisce di dover trovare una connessione tra Gabriel, i cinque segni di avvertimento, i bambini e tra i 4 accadimenti dell'11 maggio, per farlo per\u00f2 si rende conto che le serve la quinta bambina, la chiave!"}
{"id": "887637", "revid": "1982", "url": "https://it.wikipedia.org/wiki?curid=887637", "title": "Dejanira", "text": ""}
{"id": "887638", "revid": "712828", "url": "https://it.wikipedia.org/wiki?curid=887638", "title": "Vaapad", "text": ""}
{"id": "887640", "revid": "124066479", "url": "https://it.wikipedia.org/wiki?curid=887640", "title": "C'era due volte il barone Lamberto", "text": "C'era due volte il Barone Lamberto ovvero I misteri dell'isola di San Giulio \u00e8 una novella per ragazzi scritta da Gianni Rodari nella forma del romanzo breve.\nHa ottenuto un notevole successo di pubblico ed \u00e8 stata tradotta in 11 lingue.\nTrama.\nIl barone Lamberto, signore ricchissimo e molto anziano che soffre di 24 malattie e possiede 24 banche nel mondo, vive in una villa sull'isola di San Giulio, nel lago d'Orta, con il maggiordomo Anselmo e sei persone il cui lavoro \u00e8 ripetere sempre in continuazione a turno il nome del nobiluomo in un microfono: Delfina, Armando, il signor Giacomini, la signora Zanzi, il signor Bergamini e la signora Merlo. I sei, per svolgere tale compito, ricevono un salario altissimo: 5 euro per ogni \"Lamberto\" pronunciato - 500 lire nella versione originale. La ripetizione continua del suo nome \u00e8 infatti il meccanismo che tiene in vita il barone, e Lamberto ha iniziato a metterlo in pratica dopo aver sentito una profezia al riguardo (\" \"colui il cui nome \u00e8 sempre pronunciato resta in vita\" \") da un santone arabo incontrato durante un viaggio in Egitto. Le voci dei sei vengono diffuse nel palazzo del barone attraverso un sistema di piccoli altoparlanti posizionati in tutte le stanze e sui mobili, in modo che il barone possa ascoltarli ovunque e in qualsiasi momento premendo un pulsante. In questo modo ogni giorno il barone allontana la morte sempre di pi\u00f9, nonostante le malattie di cui soffre, ed anzi, a un certo punto, inizia a sentirsi sempre pi\u00f9 giovane ed in salute.\nUn giorno San Giulio viene occupata da 24 banditi, anche loro tutti di nome Lamberto, i quali sequestrano il barone e chiedono un riscatto di un miliardo di euro ad ognuno dei 24 direttori delle banche del barone, mentre il nipote del barone, Ottavio, che \u00e8 l'unico suo familiare ancora in vita, studia un piano per ucciderlo e far ricadere la colpa sui banditi, in modo da ottenere l'immensa eredit\u00e0 dello zio per pagare i propri debiti. Un giorno Ottavio mette un sonnifero nella cena delle sei persone addette alla ripetizione del nome del barone: in tal modo esse si addormentano, ed al barone \u00e8 sufficiente una giornata senza che il suo nome venga pronunciato per invecchiare di colpo e morire. Anselmo, il giorno seguente, si accorge del decesso e licenzia in tronco le sei persone, ma improvvisamente, durante il funerale, il barone resuscita, in quanto il suo nome \u00e8 stato pronunciato da tutte le persone presenti alla cerimonia, che parlano di lui. I sei addetti iniziano quindi a dire \"Lamberto\" a ritmo serrato e il percorso di vita del redivivo nobile si capovolge, con il barone che torna ad essere un bambino di tredici anni.\nGianni Rodari, come sempre, lascia che il finale sia deciso dal lettore.\nAlla fine del libro ci sono diverse postille in forma di brevi storie, appunti, poesie, apparentemente a parte, ma che si collegano in qualche modo al racconto principale, con lo scrittore che suggerisce di cercarvi significati nascosti.\nNel libro si sente il richiamo a seguire la propria testa. Nel finale del racconto Delfina incita il ragazzino Lamberto a stare da solo sulle sue proprie gambe e quando questi deve prendere una grave decisione (chi vuole come tutore, cosa vuole fare) sia Delfina che il maggiordomo non si intromettono. In una postilla si parla della Nigoglia, fiume emissario del lago d'Orta (dove si svolge la storia), l'unico che scorre a nord, verso le montagne, a differenza di tutti gli altri che scorrono a sud."}
{"id": "887641", "revid": "2051852", "url": "https://it.wikipedia.org/wiki?curid=887641", "title": "Ross Davenport", "text": ""}
{"id": "887644", "revid": "2051852", "url": "https://it.wikipedia.org/wiki?curid=887644", "title": "Brent Hayden", "text": "Primati personali.\nI suoi primati personali in vasca da 50 metri sono:\nI suoi primati personali in vasca da 25 metri sono:"}
{"id": "887645", "revid": "6923", "url": "https://it.wikipedia.org/wiki?curid=887645", "title": "Marion Cotillard", "text": "Carriera.\nLa partecipazione a \"Taxxi\" nel 1998, nonch\u00e9 ai seguiti \"Taxxi 2\" (2000) e \"Taxxi 3\" (2003), le ha garantito notoriet\u00e0 nel paese d'origine, al quale \u00e8 rimasta artisticamente legata nella prima fase della carriera. Ha raggiunto fama a livello internazionale per le collaborazioni con registi come Tim Burton, Ridley Scott, Christopher Nolan, Woody Allen. Nel 2007, il suo ritratto della cantante \u00c9dith Piaf in \"La Vie en rose\" le ha valso, tra gli altri riconoscimenti, l'Oscar alla miglior attrice (il primo per un'interpretazione in lingua francese), il BAFTA alla migliore attrice protagonista, il Premio C\u00e9sar per la migliore attrice e il Golden Globe per la migliore attrice in un film commedia o musicale. Nel 2015 ha ricevuto una seconda nomination agli Oscar come miglior attrice per la sua interpretazione in \"Due giorni, una notte\" di Jean-Pierre e Luc Dardenne.\n\u00c8 il volto di Lady Dior borse dal 2008 ed \u00e8 apparsa in pi\u00f9 di 200 copertine di riviste in tutto il mondo. Tra loro ci sono \"Vogue\", \"Elle\", \"Marie Claire\", \"Variety\", \"Harper's Bazaar\", \"Vanity Fair\", \"Madame Figaro\", \"Glamour\", \"Grazia\", \"Paris Match\", \"W\", \"The Hollywood Reporter\" e \"Wall Street Journal Magazine\". \u00c8 stata anche sulla copertina del primo numero di \"Dior Magazine\" nel settembre 2012. Tra le attrici francesi di maggior successo, il 15 marzo 2010 \u00e8 diventata \"Chevalier\" (Cavaliere) dell'Ordre des arts et des lettres.\nBiografia.\nFamiglia, giovent\u00f9 e vita privata.\nMarion Cotillard \u00e8 nata a Parigi ed \u00e8 cresciuta tra Alfortville e la campagna del Loiret (nei pressi di Orl\u00e9ans, a circa 130\u00a0km dalla capitale), all'interno di un ambiente \u00abvivace e creativo\u00bb.\nIl padre Jean-Claude \u00e8 un ex-mimo, attore, regista teatrale; la madre Monique \"Niseema\" Theillaud \u00e8 anch'essa attrice e insegnante di recitazione.\nDella famiglia fanno parte anche i due fratelli gemelli minori (6 novembre 1977) di Marion, Guillaume, sceneggiatore e regista, e Quentin, scultore.\nAttratta dal lavoro dei genitori, Marion cominci\u00f2 a recitare durante l'infanzia nelle commedie del padre e negli spettacoli degli amici di famiglia.\nDopo aver frequentato il liceo Voltaire, a 16 anni fu la pi\u00f9 giovane ammessa al Conservatorio d'arte drammatica di Orl\u00e9ans, dove i genitori insegnavano, e l\u00ec studi\u00f2 per i tre anni successivi, finch\u00e9 non consegu\u00ec una borsa di studio nel 1994; la sua insegnante di recitazione Nicole M\u00e9rouze la ricorda come \u00abestremamente talentuosa, molto graziosa e ambiziosa\u00bb.\nTra i personaggi cinematografici statunitensi preferiti dalla Cotillard in questo periodo figurano Gene Kelly, Charlie Chaplin e i Fratelli Marx.\nIl 5 e 6 maggio 2005 sarebbe ritornata nella citt\u00e0 natale su invito di Jean-Marc Cochereau per cantare e recitare nella rappresentazione teatrale \"Jeanne d'Arc au B\u00fbcher\" di Arthur Honegger.\nDurante la seconda met\u00e0 degli anni novanta fu legata sentimentalmente all'attore Julien Rassam,\nil suo suicidio nel 2002 si verific\u00f2 in concomitanza con le riprese di \"Taxxi 3\", circostanza che spinse la Cotillard ad allontanarsi dal set per trovare tranquillit\u00e0 in India.\n\u00c8 stata poi fidanzata dal 2000 al 2005 con l'attore St\u00e9phan Gu\u00e9rin-Tilli\u00e9 e dal 2005 al 2007 con il cantautore Sinclair.\nDal 1997 la Cotillard conosceva Guillaume Canet, ma solo nel 2003 in \"Amami se hai coraggio\" ebbe modo di lavorare con lui. Nel 2007 Canet e la Cotillard cominciarono la loro relazione. La coppia ha due figli: Marcel (2011) e Louise (10 marzo 2017); la prima gravidanza, peraltro, imped\u00ec alla Cotillard di assistere all'anteprima di \"Midnight in Paris\" al Festival di Cannes 2011.\nLa famiglia, nonostante l'interesse mondano dei media, vive a Parigi e conduce una vita piuttosto semplice e riservata.\nDa un sondaggio pubblicato nell'agosto 2012 e condotto da Harris Interactive per la rivista \"Gala\", \u00e8 risultato che la coppia Canet-Cotillard \u00e8 al terzo posto tra le pi\u00f9 popolari in Francia.\nMusica.\nOltre alla musica classica, ascolta principalmente Janis Joplin, Otis Redding e i Radiohead. Nel 2008 collabor\u00f2 con il cantautore canadese Hawksley Workman per una campagna pubblicitaria a scopo benefico di Cartier, incidendo il brano inedito \"The Strong Ones\", dopo aver gi\u00e0 partecipato alla scrittura di alcune canzoni dell'album \"Between the Beautifuls\" e, nel 2004, al videoclip di \"No Reason to Cry Out Your Eyes (On the Highway Tonight)\".\nPrest\u00f2 la voce al gruppo dei Franz Ferdinand per il brano \"The Eyes of Mars\", eseguito nel cortometraggio/spot pubblicitario di Dior \"Lady Rouge\". Occasionalmente ha cantato e suonato basso, tastiera e batteria nelle esibizioni dal vivo di Yodelice, cantautore francese amico dell'attrice da anni; \u00e8 accaduto il 22 marzo 2011 al teatro Olympia di Parigi, quando si present\u00f2 sul palco sotto lo pseudonimo \"Simone\" (nome di battesimo della nonna, che sognava la carriera di cantante) con un cappello a mascherare il volto Nel 2015 partecipa al videoclip per la campagna pubblicitaria di Lady Dior \"Enter the Game\", cantandone anche la canzone e dirigendo il video clip insieme con Elliot Bliss.\nCarriera da modella.\nDal 2008 la Cotillard \u00e8 impegnata come testimonial per Christian Dior SA, con la quale ha posato per fotografi come Annie Leibovitz, Steven Klein, Peter Lindbergh e Mert and Marcus.\nOltre a indossare i capi della casa di moda nelle pi\u00f9 importanti manifestazioni cinematografiche, la promozione del marchio l'ha portata a recitare da protagonista in cinque diversi cortometraggi prodotti tra il 2009 e il 2011; \"The Lady Noir Affair\" (regia di Olivier Dahan), \"Lady Rouge\" (regia di Jonas \u00c5kerlund), \"Lady Blue Shanghai\" (regia di David Lynch), \"Lady Grey London\" e \"L.A.dy Dior\" (entrambi per la regia di John Cameron Mitchell).\nSi stima che il guadagno medio dell'attrice per ciascuno spot sia stato di circa dollari.\nCarriera da attrice.\nPrimi ruoli.\nDopo aver ricoperto piccoli ruoli in teatro, la Cotillard si fece notare in parti secondarie anche in televisione, come nel 21\u00ba episodio della prima stagione di \"Highlander\"; l'esordio cinematografico vero e proprio si ebbe con \"L'histoire du gar\u00e7on qui voulait qu'on l'embrasse\" di Philippe Harel.\nNel 1996 fu scelta da Coline Serreau per la commedia a sfondo sociale \"Il pianeta verde\", ma la svolta della sua carriera arriv\u00f2 due anni pi\u00f9 tardi con \"Taxxi\", quando, presentatasi sfiduciata al casting e intenzionata a cambiare vita, attir\u00f2 l'attenzione del produttore Luc Besson, che le affid\u00f2 la parte di Lilly Bertineau, affascinante fidanzata del protagonista Daniel Morales. Per tale prova recitativa ricevette la prima candidatura di rilievo a festival cinematografici, nella sezione migliore promessa femminile ai Premi C\u00e9sar 1999.\nCiononostante, l'interesse per la Cotillard rimase circoscritto alla sola Francia, in cui continu\u00f2 ad alternare lavori televisivi a produzioni cinematografiche, sempre pi\u00f9 frequenti.\nTra queste spiccano \"Furia\", ispirato a un racconto di Julio Cort\u00e1zar e diretto da Alexandre Aja, e \"Lisa\", che la vide impegnata accanto ai celebri attori francesi Beno\u00eet Magimel e Jeanne Moreau.\nNel 2001 arriv\u00f2 per lei la seconda candidatura al Premio C\u00e9sar, sempre nella categoria migliore promessa femminile, per il drammatico \"Les jolies choses\", tratto da un'opera di Virginie Despentes. Nella pellicola sopracitata, la Cotillard interpret\u00f2 due sorelle gemelle dai caratteri opposti: l'una, Lucie, \u00e8 una spregiudicata modella alla ricerca di successo a Parigi; l'altra, Marie, ha una personalit\u00e0 tranquilla e riservata.\nL'attrice partecip\u00f2 anche ai due seguiti di \"Taxxi\", \"Taxxi 2\" e \"Taxxi 3\", la cui regia pass\u00f2 nelle mani di G\u00e9rard Krawczyk. Comunic\u00f2 successivamente a Besson che non avrebbe pi\u00f9 fatto parte dello stesso cast per un lavoro futuro (nel 2007 sarebbe uscito \"Taxxi 4\").\nL'affermazione.\nNel 2003 recit\u00f2 accanto a Guillaume Canet in \"Amami se hai coraggio\", film sentimentale a tratti surreale.\nLa Cotillard \u00e8 Sophie Kowalsky, figlia di immigranti polacchi che da bambina stringe un rapporto di complicit\u00e0 folle con Julien (Canet); legame che si protrarr\u00e0 sino alla maturit\u00e0, e che condurr\u00e0 i due, innamoratisi, a mollare le rispettive vite per stare assieme al proprio compagno di giochi d'infanzia.\nRoger Ebert ritenne che la pellicola avesse tratto molto da \"Il favoloso mondo di Am\u00e9lie\" e non la apprezz\u00f2 appieno per la sceneggiatura, ma not\u00f2 \u00abla dolcezza e il fascino della Cotillard nei panni di Sophie\u00bb, oltrech\u00e9 l'affiatamento tra i due protagonisti.\nSempre del 2003 \u00e8 la partecipazione della Cotillard a \"Big Fish - Le storie di una vita incredibile\", produzione statunitense diretta da Tim Burton. Il suo ruolo \u00e8 questa volta secondario, nei panni di Jos\u00e9phine, moglie francese di William Bloom (Billy Crudup). Durante l'esperienza con Burton l'attrice faticava a comprendere i colleghi, e cos\u00ec decise di studiare la lingua inglese a New York, in un corso intensivo per lavorare sulla pronuncia e sui muscoli facciali necessari a essa.\nAlla terza nomination nella manifestazione, nel 2005 vinse il Premio C\u00e9sar per la migliore attrice non protagonista per l'interpretazione della vendicativa prostituta Tina Lombardi in \"Una lunga domenica di passioni\" di Jean-Pierre Jeunet. Il riconoscimento, unito a nuove partecipazioni di rilievo come quella nel dramma religioso \"Mary\" di Abel Ferrara, la lanci\u00f2 definitivamente sulla scena cinematografica mondiale, \u00abcon ruoli molto diversi tra loro ma sempre strettamente connessi alla dicotomia interiorit\u00e0/immagine\u00bb. Fu dunque scritturata per \"Un'ottima annata - A Good Year\" (2006) assieme al Premio Oscar Russell Crowe; la Cotillard \u00e8 una proprietaria di una caffetteria provenzale che contribuir\u00e0 a cambiare la vita al protagonista Max Skinner.\nL'Oscar e la consacrazione.\nNel 2006 Olivier Dahan la scelse per impersonare la cantante francese \u00c9dith Piaf, nel \"biopic\" \"La Vie en rose\". I finanziatori del progetto di conseguenza tagliarono i fondi, poich\u00e9 avrebbero preferito di gran lunga Audrey Tautou, pi\u00f9 famosa a livello internazionale (nello stesso anno recit\u00f2 ne \"Il codice da Vinci\") e \u00abmeglio vendibile\u00bb, ma Dahan era deciso a portare avanti il lavoro solo con la Cotillard, anche perch\u00e9 egli trov\u00f2 un'incredibile somiglianza tra gli occhi di una sedicenne Piaf osservata in un libro a lei dedicato e l'attrice francese.\nLa Cotillard, prima del film, non era una grande fan della cantante (\u00abconoscevo solo qualche canzone, ma niente riguardo alla sua vita\u00bb); la inizi\u00f2 ad ascoltare a 19 anni, quando si appassion\u00f2 al genere con Yvette Guilbert e Mistinguett. Le canzoni che la colpirono furono soprattutto \"Les amants d'un jour\", \"Hymne \u00e0 l'amour\" e \"La Foule\", mentre apprezz\u00f2 \"Padam Padam\" solo dopo la realizzazione del film.\nLa parte fu impegnativa e richiese una lunga preparazione. Innanzitutto, v'era la difficolt\u00e0 di entrare nei panni della Piaf dai 19 anni ai 47 anni: da una giovane, minuta, scapestrata ragazza di strada, alla diva degli anni della seconda guerra mondiale, fino al 1963, anno della morte, quando la dipendenza dalla morfina e dall'alcol la ridusse come una sessantenne. Le riprese durarono circa 4 mesi e mezzo, durante i quali la Cotillard venne sottoposta a faticose sessioni di trucco di diverse ore giornaliere. \u00abMi hanno rasato i capelli per alzare la fronte, ogni giorno sei ore di trucco per somigliare a \u00c9dith\u00bb, confess\u00f2 l'attrice.\nEra inoltre necessario rendere sullo schermo la travagliata esistenza, segnata da tragedie familiari e amorose, le stravaganze e le debolezze della cantante, \u00abdonna egoista, tirannica, ma anche estremamente generosa, un'icona della musica [...] sempre in bilico tra felicit\u00e0 e autodistruzione\u00bb.\nA detta della Cotillard, l'ostacolo pi\u00f9 difficile da superare fu \u00abla voce, imparare a muovere le labbra nel \"playback\"\u00bb; per rendere le esibizioni canore maggiormente realistiche l'attrice dovette essere assai precisa nel calcolo della lunghezza dei silenzi e nella gestualit\u00e0.\nCerc\u00f2 invece di adottare una parlata leggermente grossolana, ruvida e a tratti volgare.\nL'interpretazione della Cotillard raccolse vasti consensi, a partire da Trevor Nunn, che defin\u00ec la prova dell'attrice \u00abuna delle migliori di sempre\u00bb. Ricevette il Golden Globe come migliore attrice in un film commedia o musicale, il BAFTA, il Premio C\u00e9sar e il Premio Oscar come miglior attrice protagonista. Quest'ultimo risultato fece di lei la terza francese 73 anni dopo Claudette Colbert e 48 dopo Simone Signoret a conseguire la statuetta nella categoria citata, la quarta in assoluto se si considera Juliette Binoche; la seconda dopo l'italiana Sophia Loren (\"La ciociara\", 1960) ad aggiudicarsi il riconoscimento per un'opera non in lingua inglese; la prima donna e la seconda persona dopo Adrien Brody (\"Il pianista\", 2002) a vincere il C\u00e9sar e l'Oscar per la stessa interpretazione. Il 25 febbraio 2008 la Cotillard e il film furono elogiati dal Presidente della Repubblica Francese Nicolas Sarkozy in una nota ufficiale.\nLe collaborazioni hollywoodiane.\nDopo \"La Vie en rose\", l'attrice cominci\u00f2 a partecipare con maggiore costanza a pellicole statunitensi, sempre in ruoli importanti ma non di primo piano, sempre con la giusta intensit\u00e0 nella recitazione.\n\"Nemico pubblico - Public Enemies\" di Michael Mann \u00e8 un violento film di gangster che ripercorre l'ascesa e la cattura del criminale John Dillinger (Johnny Depp), attivo durante il periodo della grande depressione. Billie Frechette, portata sullo schermo dalla Cotillard, \u00e8 la compagna del protagonista, figlia di padre francese e madre nativa americana.\nMarion Cotillard afferm\u00f2 di essere attratta da questo genere di racconti, in cui v'\u00e8 nei personaggi un lato oscuro e un'idea di completa libert\u00e0 che, tuttavia, non verr\u00e0 mai raggiunta.\nAnche le scene drammatiche si sarebbero prestate alle sue qualit\u00e0 artistiche, come quella nella quale Billie \u00e8 pestata con forza durante l'interrogatorio dell'FBI.\nL'attrice si document\u00f2 sulla vita della donna, in particolare dal momento del suo trasferimento, diciottenne, a Chicago, dove lavor\u00f2 principalmente come accompagnatrice nelle sale da ballo; la Cotillard si stabil\u00ec per qualche tempo a Chicago e a Los Angeles per parlare con le ragazze dei night club e dei bar.\nAnche per tale ruolo dovette adattare la propria parlata, eliminando ogni cadenza prettamente francese e riproducendo, grazie all'aiuto di esperti, il dialetto franco-canadese del Wisconsin.\nPer il regista la sua prova fu una rivelazione.\nLa defin\u00ec \u00abun'artista brillante\u00bb, che anche nei pi\u00f9 insignificanti gesti o espressioni rappresenta la realt\u00e0.\nNello stesso anno rientr\u00f2 nel cast \u00abstellare\u00bb del discusso musical \"Nine\", trovandosi a lavorare nel ruolo di Luisa Contini con Judi Dench, Nicole Kidman, Sophia Loren, Pen\u00e9lope Cruz, Daniel Day-Lewis, in una pellicola che si ispira liberamente a \"8\u00bd\" di Federico Fellini.\nRob Marshall la volle incontrare dopo averla vista in \"La Vie en rose\", nel luglio 2007.\nCerc\u00f2 di entrare al meglio nel personaggio visionando prima l'omologa parte di Anouk Aim\u00e9e nell'opera del regista italiano, poi alcune interviste di Giulietta Masina e il documentario \"Viaggio all'inferno\" girato dalla moglie di Francis Ford Coppola, Eleanor, sulla lavorazione di \"Apocalypse Now\", per comprendere le difficolt\u00e0 dello \u00abstare accanto a un uomo continuamente immerso nella propria sfera creativa\u00bb.\nLa Cotillard si ciment\u00f2 nuovamente nel manifestare, attraverso il canto e la danza, il dolore e la rabbia di una donna tradita ma sensibile e intelligente.Mostrato, infatti, nella pellicola Nine.\nIl \"Times\" colloc\u00f2 la sua performance al 5\u00ba posto tra le migliori di tutto il 2009.\nA livello internazionale, il massimo riconoscimento da lei ottenuto fu la candidatura al Premio Golden Globe nell'edizione 2010, la seconda nella categoria migliore attrice in un film commedia o musicale dopo il precedente successo per \"La Vie en rose\".\nNel complesso film d'azione e di fantascienza \"Inception\" di Christopher Nolan la Cotillard fece proprio un ruolo inusuale e molto particolare; si tratta infatti di Mal, il cattivo del film, l'\u00abombra\u00bb (\"The Shade\" nel poster descrittivo) che perseguita il marito Dom Cobb nei sogni. \u00c8 un personaggio freddo, \u00abinfausto, sinistro, ammaliante, misterioso\u00bb, una sorta di \"femme fatale\" che tenta di trascinare con lei, suicida, il marito. Per la presenza di svariati elementi, \u00e8 estremamente ambiguo, tanto che \u00abognuno gli pu\u00f2 dare un'interpretazione diversa\u00bb, afferm\u00f2 la Cotillard. Gi\u00e0 nel nome si riconosce la sua indole: in francese \"mal\" significa \"cattivo\"; in latino \"male\" ha pressappoco la stessa accezione; in inglese il prefisso \"mal\" connota in negativo il sostantivo che precede.\nL'attrice stessa dichiar\u00f2 di aver avuto difficolt\u00e0 nel comprendere la sceneggiatura: \u00abNon ne avevo mai letto una simile prima. \u00c8 cos\u00ec complessa emotivamente che ho dovuto leggerla una seconda volta, ma rimasi affascinata dai diversi livelli della storia e volli far parte di essa\u00bb. La aiut\u00f2 l'intesa professionale raggiunta con l'attore protagonista, Leonardo DiCaprio, con il quale discusse a lungo sulle rispettive parti. Secondo David Thomson del \"Guardian\", l'interpretazione di Mal fu pi\u00f9 interessante rispetto a quella di \u00c9dith Piaf nel film biografico.\nL'altro impegno del 2010 \u00e8 una produzione francese, \"Piccole bugie tra amici\" diretto da Guillaume Canet. La Cotillard torn\u00f2 cos\u00ec a un ruolo attuale, reale e senza difficolt\u00e0 linguistiche, impersonando l'etnologa ultratrentenne bisessuale Marie, in preda al sentimento tipico di tale et\u00e0 per cui si fatica ad accettare determinate verit\u00e0 e si cerca di fuggire da se stessi.\nVenne apprezzata soprattutto in patria, dove alcuni critici definirono \u00abeccezionale\u00bb la sua recitazione; negli Stati Uniti sottoline\u00f2 la prova Mark Olsen del \"Los Angeles Times\".\nWoody Allen per \"Midnight in Paris\" aveva in mente un'attrice che rappresentasse immediatamente la Francia, con una funzione analoga a quella di Pen\u00e9lope Cruz e Javier Bardem in \"Vicky Cristina Barcelona\".\nScartata l'ipotesi di Carla Bruni, artisticamente poco valida e troppo impegnata per via del ruolo di \"premi\u00e8re dame\", Allen consider\u00f2 la Cotillard; quando la chiam\u00f2 era nel suo appartamento di Le Marais, e si emozion\u00f2 al pensiero d'essere diretta proprio nella citt\u00e0 natale da un regista tanto \u00abstraordinario e divertente\u00bb.\nIl regista, d'altro canto, rimase affascinato dal carisma e dalla variet\u00e0 di espressioni dell'attrice francese, alla quale chiese di entrare nei panni di Adriana, la capricciosa e malinconica musa ispiratrice di Pablo Picasso, Amedeo Modigliani e Georges Braque probabilmente suggerita dalla figura di Alice Prin.\nAdriana, che vive negli anni venti e studia da Coco Chanel, sogna la Belle \u00c9poque e il Maxim's, cos\u00ec come il protagonista Gil (Owen Wilson) viaggia nel tempo alla ricerca del periodo coevo alla donna.\nParticolare attenzione necessit\u00f2 la scelta dei costumi del personaggio, rinvenuti nelle boutique d'antiquariato di Parigi, Londra, Buenos Aires e Madrid.\nUn incontro informale con Steven Soderbergh la introdusse in \"Contagion\", che riflette alcune delle tematiche di cui l'attrice si occupa da tempo, ovverosia il problema ambientale; il film, infatti, mostra l'origine, gli effetti e l'estinzione di un'epidemia globale che si diffonde ad altissima velocit\u00e0.\nNella fattispecie, la Cotillard interpret\u00f2 un medico dell'OMS, la dottoressa Leonora Orantes, alla ricerca del paziente zero.\nUn ruolo professionale e razionale in un primo momento, pi\u00f9 emotivamente coinvolto quando lei stessa entra in contatto con i protagonisti della vicenda.\nLe furono propedeutici al lavoro degli incontri con esperti dell'Organizzazione mondiale della sanit\u00e0, che la misero al corrente del pericolo di tali virus o \u00abnemici invisibili\u00bb.\nA cinque anni da \"La Vie en rose\", l'attrice si riappropri\u00f2 di un ruolo da protagonista, interpretando nella pellicola dal taglio melodrammatico \"Un sapore di ruggine e ossa\", per la regia di Jacques Audiard, un'istruttrice di orche del Marineland alle prese con i riflessi fisici e psicologici dell'incidente sul lavoro in cui ha perso entrambe le gambe, e venne molto apprezzata dalla critica al Festival di Cannes 2012. Fu la tecnologia digitale a permettere in post-produzione di mutilare gli arti inferiori della Cotillard, la quale dovette indossare durante le riprese collant verdi e muoversi, lei normodotata, simulando la disabilit\u00e0. Cotillard ha ricevuto riconoscimenti internazionali per la sua performance come St\u00e9phanie in \"Un sapore di ruggine e ossa\": \u00e8 stata premiata con il Globe de Cristal, \u00c9toile d'Or, Premio Sant Jordi, Irish Film and Television Award, premio di miglior attrice al Hawaii International Film Festival e ha ricevuto nominations per Critics Choice Award, Screen Actors Guild Award, Golden Globe, BAFTA, AACTA Award, Lumiere e Premio C\u00e9sar per la migliore attrice.\nLa Cotillard seppe dell'interesse di Christopher Nolan verso di lei per il seguito de \"Il cavaliere oscuro\", \"Il cavaliere oscuro - Il ritorno\" (uno dei film pi\u00f9 attesi del 2012), dall'agente Hylda Queally della Creative Artist Agency alla fine del 2010. Per averla nel cast, il regista spost\u00f2 il periodo previsto per le riprese a giugno per via della gravidanza dell'attrice, che gi\u00e0 aveva declinato una proposta di David Cronenberg per la stessa ragione e che avrebbe dovuto ridurre al minimo l'impegno sopracitato con Jacques Audiard.\nIl film la vede nei panni di Miranda Tate, donna dell'alta societ\u00e0 di Gotham City, attratta da Bruce Wayne e fortemente interessata a divulgare tramite la Wayne Enterprises, di cui diviene membro del consiglio, l'importanza delle energie rinnovabili; la vera identit\u00e0 di Miranda Tate si scoprir\u00e0 di essere quella della villain Talia al Ghul, figlia del defunto Ra's al Ghul decisa a vendicarlo. Secondo Nolan, Miranda \u00aboffre un grande senso di speranza a Bruce\u00bb, ed \u00e8 cos\u00ec che \u00e8 percepita da Alfred e Lucius.\nNel 2013, l'attrice si riappropri\u00f2 di un ruolo da protagonista in \"C'era una volta a New York\" di James Gray, dove interpreta il ruolo di un\u2019immigrata polacca nell\u2019America degli anni venti in cerca di una vita migliore, al fianco di Joaquin Phoenix e Jeremy Renner. L'attrice per questo ruolo dovette imparare 20 pagine di dialoghi in polacco. Su di le il regista dichiar\u00f2 che fu la miglior attrice con cui abbia mai lavorato. Ricevette recensioni positive per la sua interpretazione alla 66\u00aa edizione del Festival di Cannes, dove la pellicola fu presentata in concorso, e usc\u00ec nelle sale americane nel maggio 2014, circa un anno dopo la presentazione a Cannes. Nello stesso anno fu diretta per la seconda volta dal marito, Guillaume Canet, nel thriller Blood Ties - La legge del sangue. Anche questa pellicola fu presentata alla 66\u00aa edizione del Festival di Cannes, ma fuori concorso. \u00c8 il remake del film del 2008 \"Les liens du sang\", dove lo stesso Guillaume Canet era protagonista.\nPrese parte, insieme a Gary Oldman, al video musicale di The Next Day, singolo di David Bowie. Tra novembre e dicembre del 2013 fu una dei membri della giuria del 13\u00ba Festival del cinema di Marrakech presieduta da Martin Scorsese.\nNel 2014 fu la protagonista del film \"Due giorni, una notte\", dei registi belgi Jean-Pierre e Luc Dardenne. Per questo film, vinse il premio come migliore attrice agli European Film Awards 2014, ricevendo la seconda candidatura come migliore attrice protagonista ai premi Oscar 2015. Nel 2015 venne presentato a Cannes \"Macbeth\", adattamento cinematografico diretto da Justin Kurzel dell'omonima tragedia di William Shakespeare, in cui veste i panni della crudele e manipolatrice Lady Macbeth, accanto a Michael Fassbender (che invece \u00e8 il re). Alla fine del 2016 recit\u00f2, assieme a Brad Pitt, nel thriller romantico \"Allied - Un'ombra nascosta\", diretto da Robert Zemeckis.\nNel 2017 present\u00f2 fuori concorso al Festival di Cannes la pellicola \"I fantasmi d'Ismael\" di Arnaud Desplechin, dove \u00e8 protagonista accanto a Charlotte Gainsbourg. L'anno successivo present\u00f2 alla 71\u00aa edizione del Festival di Cannes, nella sezione Un Certain Regard, il film \"Gueule d'ange\" diretto da Vanessa Filho e dove interpret\u00f2 il ruolo una madre fragile e sballata che decide di abbandonare la figlia di 8 anni per un uomo che conosce da poco tempo. Nel 2019 viene diretta per la terza volta dal marito nella pellicola \"Grandi bugie tra amici\", sequel del film \"Piccole bugie tra amici\", anch'esso diretto da Guillaume Canet.\nAttivismo.\nOltre alla sua attivit\u00e0 cinematografica, Marion Cotillard \u00e8 attiva anche nella filantropia e nell'attivismo ambientalista. L'interesse per l'ambiente nacque in lei quando si trasfer\u00ec con la famiglia da Alfortville alla periferia parigina, dove la maggior parte dei cittadini \u00abnon si pone alcuna questione sul modo di consumare\u00bb. Si occupa per conto di Greenpeace del problema ambientale, in particolare del riciclaggio dei rifiuti e della presenza di sostanze chimiche dannose nei prodotti pi\u00f9 comuni, come in creme, shampoo, cosmetici e spray, ma anche nell'acqua potabile.\nHa espresso in questo senso la sua ammirazione nei confronti di chi, come Stella McCartney e Natalie Portman, si impegna nella lavorazione di capi d'abbigliamento ecologici, anche se priorit\u00e0 della Cotillard \u00e8 quella di acquistare terreni utilizzati per la coltivazione di OGM e destinarli al lavoro degli agricoltori interessati alla produzione di ortaggi in via d'estinzione.\nParimenti, l'attrice sostiene la salvaguardia della biodiversit\u00e0 marina e delle acque oceaniche, cooperando con la Fondazione Maud Fontenoy; tali temi furono affrontati nell'ottobre 2010 in alcuni \"coll\u00e8ge\" parigini da lei stessa con l'appoggio del Ministro francese dell'ecologia Jean-Louis Borloo e dell'ideatrice dell'associazione.\nGi\u00e0 nel 2005 partecip\u00f2 alla realizzazione di una raccolta di disegni intitolata \"Dessins pour le climat\", i cui proventi furono destinati alla causa ambientale.\nFu una delle personalit\u00e0 scelte da Kofi Annan per sensibilizzare, attraverso un rifacimento del singolo \"Beds Are Burning\" dei Midnight Oil, la \"XV conferenza delle Nazioni Unite sul clima\" tenutasi dal 7 al 18 dicembre 2009.\nL'anno seguente, assieme ad altri attivisti di Greenpeace, gir\u00f2 nella Repubblica Democratica del Congo, a Oshwe, dei brevi documentari sul diboscamento illegale delle foreste da parte dei gruppi industriali europei.\n\u00c8 madrina della \"Maud Fontenoy Foundation\", organizzazione non governativa che si dedica a insegnare ai bambini come preservare gli oceani, e ambasciatrice dell\"'Association Wayanga\", organizzazione francese che sostiene i diritti dei popoli indigeni per la conservazione delle loro culture e della foresta amazzonica in cui vivono. Supporta la \"The Heart Fund\", ente di beneficenza che si occupa nell'innovazione tecnologica per combattere le malattie cardiovascolari nei bambini. Nel 2009 ha disegnato una bambola per l'UNICEF venduta per aiutare a vaccinare migliaia di bambini nel Darfur.\nHa partecipato a campagne per la protezione dell'ambiente, in particolare con Greenpeace, per il quale \u00e8 stata membro ed \u00e8 portavoce dal 2001. Nel 2010 ha viaggiato in Congo con tale associazione per visitare le foreste pluviali tropicali minacciate dalle compagnie forestali. Nel novembre del 2013 ha manifestato chiudendosi simbolicamente in gabbia, nel centro di Parigi, per sostenere 30 attivisti internazionali di Greenpeace, bloccati nelle carceri russe dal 19 settembre per aver assalito la piattaforma di \"Gazprom\" nel Mar Glaciale Artico. Nel maggio 2014 spiega in un cortometraggio d'animazione come il disboscamento illegale stia distruggendo la foresta amazzonica brasiliana. Il 26 febbraio 2015 \u00e8 andata nelle Filippine insieme al presidente della Francia Fran\u00e7ois Hollande e all'attrice M\u00e9lanie Laurent, per partecipare a un forum e sollecitare la comunit\u00e0 internazionale sulle questioni del cambiamento climatico.\nAll'inizio del 2020, sempre in collaborazione con Greenpeace, prende parte insieme ad altre celebrit\u00e0 ad una missione in Antartide a bordo della rompighiaccio \"Arctic Sunrise\", per studiare l\u2019impatto dei cambiamenti climatici, della pesca industriale e dell\u2019inquinamento da plastica.\nFilmografia.\nDoppiatrice.\nHa doppiato i seguenti film per la loro versione in lingua inglese:\nHa doppiato i seguenti film per la loro versione in lingua francese:\nRiconoscimenti.\nNel corso della sua carriera Marion Cotillard ha ricevuto numerosi riconoscimenti, tra cui un Premio Oscar (come attrice protagonista), un Golden Globe, un BAFTA, due Premi C\u00e9sar, due al Satellite Award e quattro candidature ai Critics' Choice Awards.\nDoppiatrici italiane.\nNelle versioni in italiano dei suoi film, Marion Cotillard \u00e8 stata doppiata da:\nDa doppiatrice \u00e8 sostituita da:"}
{"id": "887648", "revid": "104458", "url": "https://it.wikipedia.org/wiki?curid=887648", "title": "Andrew Hurd", "text": "Specializzato nello stile libero, ha partecipato alle Olimpiadi di Sydney 2000 e Atene 2004. \nHa vinto la medaglia di bronzo con la staffetta 4x200sl ai Campionati mondiali di nuoto 2007."}
{"id": "887653", "revid": "72396", "url": "https://it.wikipedia.org/wiki?curid=887653", "title": "Metodo Tight Binding", "text": "Il metodo Tight Binding, in italiano \"legame stretto\", rappresenta una metodica di calcolo sfruttata tipicamente per determinare la struttura elettronica e il gap di banda di conduttori e semiconduttori. Il metodo classico si applica al regime statico, ma pu\u00f2 essere ampliato ai casi dinamici introducendo opportuni fattori correttivi.\nIntroduzione.\nL'assunto cardine del Tight Binding si fonda sull'approssimazione dell'hamiltoniana \"H\" totale del sistema a un'hamiltoniana relativa ad un singolo orbitale atomico nello spazio di Hilbert ristretto, similmente al caso di un atomo che occupa un punto fisso in un reticolo di Bravais. L'assunzione fondamentale \u00e8 che gli orbitali atomici \"\u03a8n\", che sono autofunzioni dell'hamiltoniana di singolo atomo \"Hat\", siano di dimensioni molto piccole rispetto alle distanze reticolari e che l'interazione con stati vicini sia limitata. Da ci\u00f2 deriva il termine \"legame stretto\". Si assume che la correzione al potenziale atomico \"\u0394U\", necessaria per ottenere l'hamiltoniana totale del sistema, sia poco significativa.\nIl metodo.\nLa soluzione dell'equazione di Schr\u00f6dinger viene ricavata in base alla combinazione lineare di orbitali atomici (LCAO) di un set di base assunto come ortogonale:\nQuesta soluzione conduce all'uguaglianza\nche, sviluppando il set base, fornisce l'equazione matriciale\nApplicando il teorema di Bloch si ottiene l'equazione agli autovalori\ndove:\nGli integrali di sovrapposizione assumono i seguenti valori:\nIl metodo Tight-Binding \u00e8 molto versatile e pu\u00f2 sfruttare calcoli ab initio, metodiche semi-empiriche, molto applicate anche alla dinamica molecolare, ed empiriche in relazione alla complessit\u00e0 del sistema che si vuole studiare e al tipo di simulazione che occorre effettuare."}
{"id": "887658", "revid": "31886", "url": "https://it.wikipedia.org/wiki?curid=887658", "title": "Anton Koro\u0161ec", "text": "Biografia.\nNelle prime elezioni austriache a suffragio universale del 1907, Koro\u0161ec fu eletto al Parlamento di Vienna nella lista del Partito popolare sloveno (allora chiamato \"Partito popolare pansloveno\", VLS), guidato dal carismatico leader della destra cristiano-sociale slovena Janez E. Krek. Considerato un grande oratore e abile diplomatico, Koro\u0161ec assunse la guida del partito nel 1917, in seguito alla morte di Krek. Con la riapertura del Parlamento, avvenuta lo stesso anno, e il successivo riavviamento della vita politica nella Monarchia dopo la disfatta italiana di Caporetto, Koro\u0161ec guid\u00f2 un'ampia coalizione politica che aspirava all'autonomia dei popoli jugoslavi all'interno dell'Impero.\nCon la fine della prima guerra mondiale e la conseguente dissoluzione dell'Austria-Ungheria, venne coinvolto assieme al serbo Svetozar Pribi\u0107evi\u0107 e al croato dottor Ante Paveli\u0107 nella creazione dello Stato degli Sloveni, dei Croati e dei Serbi, nel quale ricopr\u00ec la carica di Presidente del Consiglio Nazionale. Lo Stato, non riuscendo ad ottenere il riconoscimento internazionale, divenne vulnerabile alle mire espansioniste dell'Italia (sulla sponda orientale del Mare Adriatico) e alle rivendicazioni della nuova repubblica austriaca. Koro\u0161ec guid\u00f2 una delegazione dello Stato nei negoziati con il Regno di Serbia per la creazione del Regno dei Serbi, dei Croati e degli Sloveni; l'unione avvenne il 1\u00ba dicembre 1918.\nDopo la promulgazione della costituzione centralista del 1921, Koro\u0161ec port\u00f2 il suo partito - che era riuscito a mantenere, non senza problemi, l'egemonia politica e ideologica nella Slovenia - all'opposizione. Form\u00f2, insieme a Stjepan Radi\u0107 e agli autonomisti bosniaci, il cosiddetto \"Blocco federalista\" che si batteva per la revisione in chiave federalista della costituzione del 1921. Dopo lo sfaldamento della coalizione si un\u00ec, nel 1927, a cambio di alcune minime concessioni, ai radicali serbi che dominavano la politica centralista di Belgrado.\nA seguito dei tumulti che seguirono la sparatoria nel Parlamento jugoslavo, nella quale rimase ucciso il leader croato Stjepan Radi\u0107, Koro\u0161ec divenne Primo Ministro. Svolse questa funzione, come unico non serbo nella storia del Regno jugoslavo, dal luglio 1928 al gennaio 1929. Il suo mandato fu segnato da forti proteste da parte dell'opposizione (composta dal Partito contadino croato e dal Partito democratico indipendente che rappresentava i serbi della Croazia e della Bosnia) che prefiguravano un'aperta rivolta della Croazia contro il regime di Belgrado. Il governo Koro\u0161ec riusc\u00ec solo leggermente a migliorare la situazione, lasciando il suo incarico quando il Re sciolse il Parlamento nel gennaio 1929, inaugurando un periodo di dittatura personale (e cambiando il nome al paese in Regno di Jugoslavia).\nKoro\u0161ec rimase nel Governo diretto dalla volont\u00e0 del Re fino al 1931, quando si dimise per \"ragioni di salute\". In seguito entr\u00f2 in aperta contestazione con la politica del monarca e fu confinato all'isola di Veglia, dove rimase fino alla morte del Re, avvenuta nel 1934.\nSebbene il suo partito avesse assunto, negli anni della dittatura monarchica, una chiara postura pro-democratica e anti-centralista, Koro\u0161ec riport\u00f2 il partito cattolico sloveno nella coalizione con i centralisti serbi nel 1935, aderendo al governo di Milan Stojadinovi\u0107, che diede una svolta filofascista alla politica estera del Paese. Koro\u0161ec rimase nel governo anche dopo la caduta di Stojadinovi\u0107, introducendo nel 1939, come ministro degli interni, una legislazione di chiaro stampo anti-semita (obbligo di restituzione dei profughi ebrei alla Germania nazista, introduzione di quote che riducevano l'accesso degli ebrei agli studi universitari, etc.).\nMor\u00ec nel 1940, senza aver ottenuto uno dei suoi principali scopi politici, l'autonomia della Slovenia (che per\u00f2 era stata concessa alla Croazia nel 1939) e lasciando un partito con profonde divisioni interne. Al suo funerale partecip\u00f2 una folla grandissima.\n\u00c8 sepolto nel cimitero lubianese di Navje."}
{"id": "887661", "revid": "670021", "url": "https://it.wikipedia.org/wiki?curid=887661", "title": "Armistizio Salasco", "text": "L'armistizio Salasco, conosciuto anche come armistizio di Salasco, firmato il 9 agosto 1848, a Vigevano dal generale piemontese Carlo Canera di Salasco e dal generale austriaco von Hess, mise termine alla prima fase della Prima guerra d'indipendenza. L'Impero austriaco restaurava i fuggiti regnanti di Parma e Modena e rientrava nei suoi antichi confini, stabiliti nel 1815 dal Congresso di Vienna, che conserver\u00e0 per altri 11 anni.\nAntefatti.\nLa Prima guerra d'indipendenza ebbe inizio alcuni giorni dopo la conclusione delle cinque giornate di Milano, del 18-22 marzo 1848, quando il re di Sardegna Carlo Alberto dichiar\u00f2 guerra all'Austria e varc\u00f2 con le sue truppe il Ticino. Con un'improvvida lentezza, egli mosse all'inseguimento del feldmaresciallo Radetzky e lo raggiunse al di l\u00e0 del Mincio.\nCarlo Alberto sconfisse Radetzky una prima volta a Pastrengo il 30 aprile, poi a Santa Lucia, sotto le mura di Verona, il 6 maggio. Ma non seppe sfruttare il successo ottenuto. Respinse, quindi, una controffensiva austriaca da Mantova, il 30 maggio a Goito, aiutato dalla eroica resistenza dei volontari toscani a Curtatone e Montanara, il giorno precedente. Lo stesso 30 maggio si arrese la fortezza austriaca di Peschiera.\nNessuno dei successi ottenuti era, tuttavia, decisivo e, inoltre, la posizione strategica del Radetzky si era notevolmente rinforzata con l'arrivo di un corpo d'armata formato dal Nugent sull'Isonzo e di altri rinforzi dal Tirolo. Ci\u00f2 gli permise di riconquistare Vicenza il 10 giugno, e di riprendere l'offensiva battendo l'esercito sardo il 23-25 luglio in una serie di scontri passati alla storia come prima battaglia di Custoza.\nDi l\u00ec cominci\u00f2 una veloce, ma ordinata, ritirata verso l'Adda e Milano, dove si svolse, il 4 agosto la battaglia di Milano, al termine della quale Carlo Alberto si risolse a chiedere un armistizio.\nI fatti di Milano.\nLa richiesta di armistizio.\nAlle nove di sera del 4 agosto usc\u00ec da Porta Romana un'ambasceria sarda formata dai generali Fabrizio Lazzari, aiutante di campo del Re, e Giuseppe Rossi, generale d'artiglieria, da Alexandre Talleyrand-P\u00e9rigord, duca di Dino, addetto allo stato maggiore, e dai consoli francesi e britannico a Milano. Nei pressi della chiesetta di Nosedo, la delegazione venne fatta oggetto di colpi di fucile, sparati da soldati austriaci accampati in una vicina casina. Nessuno fu colpito. L'incontro avvenne alla Cascina Roma di San Donato Milanese, ove Radetzky aveva fissato il proprio quartier generale. L'ambasceria rientr\u00f2 alle sei del mattino successivo, con l'offerta di permettere lo sgombero indisturbato della citt\u00e0, e il ritorno ai confini precedenti: condizione da accettare entro le quattro pomeridiane dello stesso giorno.\nLa sommossa dei Milanesi.\nNella prima mattinata si notarono in citt\u00e0 segni del disimpegno delle truppe sarde. Verso le otto la Congregazione Municipale venne convocata a Palazzo Greppi, nell'attuale Via Manzoni, e riceve dal re notizia della rinuncia alla difesa della citt\u00e0.\nSotto il palazzo si radun\u00f2 una grande folla, che protestava di essere stata tradita. Immaginavano, probabilmente, di tenerlo ostaggio, al fine di ottenere qualche garanzia contro l'inevitabile vendetta austriaca. I dimostranti furono tenuti a bada, a malapena, dai carabinieri di scorta. Ad un certo punto Carlo Alberto fu indotto dal Cant\u00f9 ad affacciarsi al balcone: ricevette addirittura una fucilata e si ritrasse subito. \nVerso le tre del pomeriggio venne formata una seconda delegazione, formata dal solito generale d'artiglieria Rossi, dal podest\u00e0 di Milano Bassi, dall'arcivescovo Romilli (il cui insediamento aveva provocato i primi interventi della polizia imperiale con morti e feriti, l'8-9 settembre del 1847), e tre assessori. Sempre alla Cascina Roma, questi ottennero un rinvio sino alle otto pomeridiane e, soprattutto, la garanzia che alla citt\u00e0 sarebbe stato risparmiato il saccheggio. Poi rientrarono a palazzo e Carlo Alberto pot\u00e9, infine, inviare la propria ratifica dell'armistizio firmata, per\u00f2, dal Salasco, suo Aiutante Generale e Capo di Stato Maggiore Generale sin dal 1838. Il patto, inoltre, prevedeva una successiva formalizzazione, da stipularsi entro il 9 agosto, ma solo a conferma di quanto convenuto.\nSecondo quanto racconta una nobildonna milanese, Cristina Trivulzio di Belgiojoso, che partecip\u00f2 attivamente alle cinque giornate e poi anche alla difesa della repubblica Romana contro i francesi, gli avvenimenti riguardanti le ultime ore della permanenza di Carlo Alberto in Milano prima del ritorno degli austriaci nella citt\u00e0 si svolsero in questo modo:\nLa notizia che il re si sarebbe battuto per impedire il ritorno degli austriaci si diffuse rapidamente e per organizzare meglio la difesa molti cittadini, anche i pi\u00f9 poveri, incendiarono le loro case fuori Porta Romana, sacrificando i loro beni per la causa nazionale.\nLe autorit\u00e0 di Milano accettano le condizioni del Radetzky.\nLe autorit\u00e0 municipali avevano, quindi, ottenuto le garanzie minime necessarie, e convennero di intervenire presso la folla per convincerla all'inevitabile. Il podest\u00e0 Bassi si affacci\u00f2 al balcone e venne accolto a fucilate. Intervennero, allora, i due unici presenti della Consulta Lombarda, il conte Pompeo Litta Visconti Arese e l'abate Luigi Anelli, insieme al letterato Cant\u00f9. Essi stamparono un comunicato, in cui sottolineavano gli aspetti che, dell'armistizio, maggiormente premevano ai Milanesi, una volta sopportata la intollerabile consegna della citt\u00e0.\nCome si vede, il documento conteneva quattro ordini di messaggi: (i) per chi voleva restare, si esponevano le garanzie di incolumit\u00e0 che appaiono, peraltro, generiche e limitate, (ii) per chi voleva partire, si dettagliavano tempi e luoghi di evacuazione, con le pi\u00f9 ampie garanzie offerte da Carlo Alberto, (iii) per tutti, si specificava come l'armistizio non avesse ancora ricevuto sanzione reale, ma che tale sanzione era necessaria, a salvare la citt\u00e0, (iv) da ultimo, si specifica l'unica vera condizione di sanzione, ovvero una vendetta sui prigionieri austriaci (ma, a sentire Cattaneo, nessuno vi aveva mai pensato).\nV'\u00e8 poi un quinto, implicito messaggio, che deriva dalla firma apposta dal podest\u00e0 la cui esegesi venne offerta direttamente da Carlo Alberto, in un successivo proclama datato Vigevano 10 agosto: \u201cUna Convenzione fu da me iniziata; dai Milanesi medesimi fu proseguita, fu sottoscritta\u201d. L'andirivieni delle delegazioni, insomma, aveva un disegno preciso, ed il sovrano si dimostr\u00f2 un politico piuttosto scaltro, che sapeva ragionare a mente fredda, anche in tumultuose e sconfortanti circostanze.\nLa ritirata dei militari e l'esodo dei civili.\nIl tumulto, per\u00f2, non cessava anche se, alla luce della infruttuosit\u00e0 dello sforzo, bisogna ammettere che la folla doveva mancare di decisa conduzione. Cos\u00ec che Alfonso La Marmora, senza attendere ordini, raggiunse Porta Romana, ove radun\u00f2 un battaglione della Brigata Piemonte ed alcuni bersaglieri: li condusse seco a Palazzo Greppi e disperse gli astanti.\nCarlo Alberto pot\u00e9, quindi, ritirarsi oltre il Ticino, con l'esercito e una moltitudine di profughi veneti e lombardi. La tradizione riporta che si spost\u00f2 (per questi primi tempi) sino ad un terzo della popolazione. Il 6 agosto gli Austriaci rientrano a Milano da Porta Romana, accolti da nessuno ed in un grande silenzio.\nLo stesso avvenne in altre citt\u00e0 lombarde, specie quelle pi\u00f9 prossime al confine piemontese o svizzero. Valga, a tal proposito, l'esempio di Como: il 10 agosto gli Austriaci dell'arciduca Sigismondo rientrarono in una citt\u00e0 \u201cvuota e silenziosa\u201d, da cui erano usciti tutti i democratici e non poca popolazione, postasi in riparo in attesa degli eventi, in Canton Ticino: \u201ccol\u00e0 vidi tutta Como semoventesi\u201d.\nL'armistizio.\nSosta a Vigevano.\nA mezzogiorno dello stesso 6 agosto, Carlo Alberto e il suo Stato Maggiore avevano raggiunto la citt\u00e0 di Vigevano (allora parte del Regno di Sardegna), accolti dal vescovo Forzani. Il re, febbricitante e visibilmente prostrato, venne alloggiato a palazzo vescovile, mentre i suoi passavano a Palazzo Testanera, nel centro storico.\nDopo il necessario riposo, ricevette una delegazione della citt\u00e0 di Milano, giunta a recare le scuse per l'aggressione subita a Palazzo Greppi, riconoscendo che l'armistizio era stato accettato al solo fine di evitare la distruzione di Milano e nuove stragi.\nRicevette anche una delegazione dei pescatori di Vigevano, che recavano in dono del pesce: furono bene accolti dal re, che necessit\u00f2, per\u00f2 di un traduttore. Il dialetto locale, infatti, \u00e8 un buon lombardo, mentre Carlo Alberto comprendeva, oltre al francese e all'italiano, solo il torinese.\nLa firma.\nL'8 agosto Salasco ripartiva per Milano, per convenire gli ultimi dettagli. Il giorno successivo, presso il palazzo vescovile, Salasco e il parigrado austriaco generale Heinrich von Hess sottoscrissero gli atti finali dell'armistizio. Cos\u00ec, lo stesso giorno, il comando austriaco comunicava i termini dell'accordo (in un proclama stampato a Milano e, contemporaneamente, nelle restanti citt\u00e0 del Lombardo-Veneto gi\u00e0 rioccupate dagli austriaci):\nLe intenzioni e i meriti di Carlo Alberto.\nCome si vede, Salasco non aveva mal negoziato e Carlo Alberto non aveva fatto un poi cos\u00ec cattivo affare: in cambio della salvezza integrale dell'esercito e della sanzione degli antichi confini, egli cedeva citt\u00e0 e fortezze ormai indifendibili.\nN\u00e9 doveva offrire alcuna guarentigia, n\u00e9 danni di guerra. Ci\u00f2 che gli consentiva di riorganizzarsi e riprendere il conflitto.\nN\u00e9 una seconda campagna avrebbe compromesso il suo onore, tenuto conto che l'articolo 6 non impegnava le parti alla conclusione di un trattato di pace: tanto Carlo Alberto che Radetzky sapevano, infatti, che in assenza di una decisiva sconfitta sarda si sarebbe giunti, presto o tardi, alla ripresa delle ostilit\u00e0.\nNelle ore tumultuose di Palazzo Greppi, infatti, egli presentava l'armistizio non come la fine della guerra ma come la necessaria pausa in un conflitto che avrebbe dovuto continuare. In un successivo proclama datato Vigevano 7 agosto comunic\u00f2 il suo pensiero a un pi\u00f9 largo pubblico: \u201cStanno fra le [file dell'armata] i Principi miei figli, e vi sto io, pronti tutti a nuovi sacrifizj, a nuove fatiche, a spendere la vita per la cara terra natia\u201d. E ancora il 10 agosto: \u201cUna tregua di sei settimane fu stabilita per ora col nemico; e avremo nell'intervallo condizioni onorate di pace, o ritorneremo un'altra volta a combattere\u201d.\nSembrano parole retoriche, ma la controprova della sincerit\u00e0 del monarca \u00e8 che, effettivamente, di l\u00ec a sette mesi, il 12 marzo 1849, egli denuncer\u00e0 effettivamente (e unilateralmente) l'armistizio. Immolando un'altra volta esercito e casa reale nella tragica sconfitta di Novara. Per tacer del figlio.\nLe colpe di Carlo Alberto.\nLa colpa principale che si addossa a Carlo Alberto, oltre alla indubbiamente cattiva conduzione della intera guerra, \u00e8 la mancata difesa di Milano.\nIl punto gli era ben chiaro, tanto che gi\u00e0 nel citato proclama datato Vigevano 7 agosto si era dilungato a spiegare: \u201cci stava a cuore la bella Metropoli della Lombardia, e persuasi di trovarla provvista abbondantemente, ci disponemmo a volgere ogni nostra cura alla sua difesa - quando ebbimo ad apprendere che si difettava col\u00e0 di denaro, e di munizioni da bocca e da guerra\u201d. E ancora il 10 agosto: \u201cIl petto dei Cittadini, avrebbe forse potuto per alcuni giorni resistere, ma per seppellirci tutti sotto le sue rovine \u2013 non per vincere il nostro nemico\u201d. Occorre pur ammettere che a Carlo Alberto non mancava il coraggio e che poteva giudicare lo stato del suo esercito meglio di quanto si possa fare oggi.\nTuttavia, uno storico importante come Pieri ha potuto addebitare la trasformazione della ritirata dal Mincio in sconfitta allo stato d'animo dello stato maggiore piemontese, riferendo che il migliore dei generali di Carlo Alberto, Bava, dall'Oglio in avanti desiderava soltanto \u201crestituire al paese (intendi: il Regno di Sardegna) quasi tutti i suoi figli e il ricco materiale\u201d, sottintendendo, con questo, che le sconfitte erano state tutt'altro che decisive. Radetzky stesso, di fronte a Milano il 5 agosto scriveva di sentirsi insicuro in pieno territorio nemico e dinnanzi a una citt\u00e0 che l'aveva vittoriosamente cacciato solo cinque mesi prima.\nProbabilmente, a pesare maggiormente nel giudizio sull'armistizio, fu lo strabiliante confronto fra le giornate del 18-22 marzo e quelle del 4-6 agosto.\nEsito.\nIl giorno successivo, 10 agosto Carlo Alberto firm\u00f2 la ratifica dell'armistizio. L'11 agosto lasciava Vigevano per Torino, prendendo congedo dal vescovo Forzani (quest'ultimo ebbe la soddisfazione, prima di morire il 15 dicembre 1859, di vedere riscattati questi giorni di sventura, con la liberazione della Lombardia).\nDal momento che il fatto dell'armistizio venne associato al suo nome, Salasco dovette subire molta della frustrazione e della delusione associata alla sconfitta. Il 24 agosto venne posto in aspettativa e il 4 dicembre addirittura a riposo. Certamente egli non aveva offerto alcun contributo nel risolvere la diarchia militare fra l'ottimo Bava e De Sonnaz che tanto aveva afflitto la conduzione della campagna. Ma \u00e8 lecito il sospetto che egli, da fedele servitore del suo re, abbia accettato di coprirlo assumendo colpe non proprie.\nLe conseguenze dell'armistizio.\nL'esodo dei volontari.\nGaribaldi, alla testa di un migliaio di uomini, tent\u00f2 un'azione di guerriglia nella parte occidentale della allora Provincia di Como: il 6 agosto Garibaldi era alle porte di Como da dove invi\u00f2 una missiva ai \u201cSignori del comitato di guerra o a qualunque altra autorit\u00e0 di Como\u201d (tale era l'incertezza delle giornate) con richieste di vettovaglie per la sua colonna. Il podest\u00e0 Perti (che si era molto distinto nel corso delle insurrezione del 18-22 marzo) consegn\u00f2 viveri e denaro, ma sostenne l'impossibilit\u00e0 di difendere Como, pregando il generale di allontanarsi dalla citt\u00e0 per timore di rappresaglie. Il generale comprese che lo stato d'animo della citt\u00e0 non permetteva alcuna difesa e si port\u00f2 per Olgiate Comasco verso il lago Maggiore, a Sesto Calende, sino allo scontro di Morazzone del 26 agosto, cui segu\u00ec un fortunoso ripiegamento in Svizzera.\nNella prima decade di agosto pass\u00f2 il confine di Maslianico (tra Como e Cernobbio) anche il Mazzini, che vi deposit\u00f2 la sua carabina. I depositi svizzeri di confine, in quei giorni, furono ingombri di fucili e pistole, sciabole e spade, perfino cannoni, lasciati dagli esuli (circa italiani), fra Grigioni e Ticino, da aggiungersi ai molti pi\u00f9 passati in Piemonte.\nLa continuazione della resistenza di Venezia.\nTutte le citt\u00e0 del Lombardo Veneto vennero rioccupate dagli Austriaci. Delle fortezze vennero, effettivamente, restituite Peschiera e Rocca d'Anfo. Fecero vistosa eccezione due citt\u00e0-fortezza: la piccola Osoppo e la grande Venezia .\nLa citt\u00e0 fortificata di Osoppo (difesa da soldati italiani disertori dell'esercito austriaco, da un'improvvisata Guardia Nazionale di Osoppo e da una parte del presidio di Udine, dopo la capitolazione di quella citt\u00e0), sotto assedio dal 26 aprile 1848, informata dell'armistizio rifiut\u00f2 di capitolare e venne presa d'assalto, la notte fra l'8 ed il 9 ottobre, per essere saccheggiata ed incendiata. Il 12 ottobre si arrese il forte: la guarnigione usc\u00ec coll'onore delle armi e ripar\u00f2 a Venezia assediata.\nQuanto a Venezia la notizia dell'armistizio vi giunse l'11 agosto, praticamente all'indomani del plebiscito che aveva sancito l'annessione del Veneto al Regno di Sardegna. Il clima in citt\u00e0 era gi\u00e0 molto teso, poich\u00e9 vi erano giunti moltissimi volontari, da tutta Italia, molti reduci della sconfitta di Vicenza, la maggior parte democratici o mazziniani. Uno dei pi\u00f9 capaci fra loro, il comasco Sirtori guid\u00f2 l'assalto al rappresentante piemontese in citt\u00e0, il Colli e fu fermato appena in tempo da Manin. Il cui governo fu, per un tratto, posto in grave pericolo.\nVenezia torn\u00f2, cos\u00ec, a forma repubblicana, sino alla fine dell'assedio il 24 agosto 1849.\nProvvisoriet\u00e0 della tregua.\nAveva cos\u00ec fine la prima fase \"moderata\" del '\u201948 italiano. Carlo Alberto si preparava alla ripresa della guerra. Il suo prestigio militare, tuttavia, era fortemente indebolito. Al Parlamento del Regno di Sardegna avevano ripreso vigore le tendenze radicali e, l'anno successivo, si sarebbe assistito alla (non meno coraggiosa e non meno fallimentare) iniziativa \"democratica\"."}
{"id": "887662", "revid": "119498109", "url": "https://it.wikipedia.org/wiki?curid=887662", "title": "Christian Keller", "text": "Carriera.\nSpecializzato nello stile libero e nei misti, ha vinto una medaglia di bronzo alle Olimpiadi di Atlanta 1996 nella staffetta 4x200\u00a0m stile libero."}
{"id": "887665", "revid": "106908", "url": "https://it.wikipedia.org/wiki?curid=887665", "title": "Stato dei Serbi, dei Croati e degli Sloveni", "text": ""}
{"id": "887677", "revid": "599013", "url": "https://it.wikipedia.org/wiki?curid=887677", "title": "Nicolas Rostoucher", "text": "Specializzato nello stile libero e nei misti ha partecipato a tre edizioni olimpiche: Sydney 2000, Atene 2004 e Pechino 2008.\nVincitore di quattro medaglie europee in vasca olimpica, nell'ottobre 2010 ha annunciato la fine della sua carriera agonistica all'et\u00e0 di 29 anni."}
{"id": "887679", "revid": "36426", "url": "https://it.wikipedia.org/wiki?curid=887679", "title": "Lamole", "text": ""}
{"id": "887680", "revid": "36426", "url": "https://it.wikipedia.org/wiki?curid=887680", "title": "Radda", "text": ""}
{"id": "887683", "revid": "110157", "url": "https://it.wikipedia.org/wiki?curid=887683", "title": "Chiesa di Santa Barbara dei Librai", "text": "Santa Barbara de' Librari, anche detta \"Santa Barbara alla Regola\" (dal rione in cui era inclusa anticamente), \u00e8 una piccola chiesa di Roma, dalle parti di Campo de' Fiori, che sorge precisamente nel Largo dei Librari.\nStoria.\nGiuseppe Vasi la datava al 1306:\nNel 1634 la confraternita, in seguito ad un incendio, compr\u00f2 anche i locali annessi e l'isolato circostante. La facciata della chiesa in stile tardo barocco \u00e8 di Giuseppe Passeri, la statua della Santa titolare, all'interno della nicchia del portale, \u00e8 opera di Ambrogio Parisj e l'Angelo dipinto sul muro accanto \u00e8 attribuito a Guido Reni; nella chiesa poi vi sono affreschi di Luigi Garzi, mentre il ciclo della vita di san Saba nella cappella Specchi \u00e8 di Giovanni Battista Brughi, allievo del Baciccio. Inoltre si ritrovano pitture di Francesco Ragusa e di Domenico Monacelli. Santa Barbara dei Librai \u00e8 rimasta in uso e conservata fino al 1878, anno in cui la confraternita si sciolse abbandonando la chiesa. Per tutto il XX secolo \u00e8 stata trascurata, \u00e8 rimasta chiusa ed \u00e8 stata utilizzata anche come magazzino, fino a quando, tra il 1974 e il 1980 una campagna ha fatto s\u00ec che venisse riaperta nel 1982 e restaurata. Dopo i pesanti restauri barocchi, l'oratorio, sorto sulle rovine del teatro di Pompeo, non mostra pi\u00f9 tracce del primitivo impianto romanico.\nDescrizione.\nDi ridotte dimensioni, affacciata su una piazzetta di forma trapezoidale in leggera salita al fine di ottenere il massimo effetto scenografico, ha pianta a croce greca. Vi si notano:\nLa chiesa ospita attivit\u00e0 artistiche e culturali, concerti di musica sacra ed \u00e8 luogo di esibizione della Corale Santa Barbara."}
{"id": "887697", "revid": "709565", "url": "https://it.wikipedia.org/wiki?curid=887697", "title": "Jean Gerson", "text": "Biografia.\nJean Charlier, detto Jean de Gerson dal suo luogo di nascita, noto anche con il titolo di Doctor Christianissimus, studi\u00f2 nel collegio di Navarra a Parigi laureandosi in teologia nel 1393. Gi\u00e0 noto e apprezzato, succedette nel 1395 nella carica di cancelliere dell'Universit\u00e0 parigina a Pierre d'Ailly, mostrando una particolare energia. Dopo l'assassinio del duca d'Orl\u00e9ans nel 1408, accus\u00f2 il duca di Borgogna, autore dell'attentato, e fece condannare Jean Petit, il suo difensore. La sua fermezza si manifest\u00f2 anche nei confronti della Chiesa: pur intransigente nei confronti delle dottrine considerate eretiche, come fece nei concili di Pisa e di Costanza, nel quale contribu\u00ec alla condanna a morte di Jan Hus e di Girolamo da Praga, sostenne con forza i diritti all'autonomia della Chiesa gallicana, combatt\u00e9 ogni rilassatezza dei costumi ecclesiastici, rivendic\u00f2 la superiorit\u00e0 del potere del concilio dei vescovi rispetto a quello del papa e si adoper\u00f2 per la cessazione del Grande Scisma.\nDopo il Concilio di Costanza non pot\u00e9 tornare in Francia, a causa dei disordini allora in corso e si ritir\u00f2 in Baviera. Durante questo esilio, compose le \"Consolazioni della teologia\", opera in quattro libri. Due anni dopo pot\u00e9 tornare in Francia ma non prese parte a nessun affare pubblico e si ritir\u00f2 nel monastero lionese dei Celestini, scrivendo e insegnando.\nMor\u00ec a Lione, il 12 luglio 1429, e il popolo lionese lo ha venerato per secoli come un santo. La sua tomba, presso la quale era stato costruito un altare, attirava molti pellegrini. Tale culto, protrattosi fino al secolo XVI, \u00e8 scomparso poco a poco al momento della Riforma e delle controversie gallicane.\nL'Enciclopedia del Santi - ed. Citt\u00e0 Nuova - riporta la sua biografia concludendo: \"\"con serenit\u00e0, oggi, la storia constata che Giovanni fu, soprattutto alla fine della vita, un profondo mistico e, dall'inizio alla fine, un autentico e fedele servitore di Dio\".\"\nSuo singolare merito fu di essersi schierato dal 1401 al fianco di Christine de Pizan nella lunga controversia che la vide opposta alla maggior parte dei professori dell'Universit\u00e0 di Parigi circa il \"Roman de la rose\" di Jean de Meung.\n\u00c8 tra i probabili autori dell'opera \"Imitazione di Cristo\".\nLa teologia.\nCome teologo, tent\u00f2 di elaborare una teologia mistica che si oppone alla teologia scolastica. Personaggio di transizione tra Medioevo e Rinascimento, cerc\u00f2 un accordo tra formalisti e terministi, rimprover\u00f2 a Giovanni Duns Scoto e a Giovanni di Ripa di moltiplicare le essenze e di introdurre nella nozione di Dio forme metafisiche e ragioni ideali, cos\u00ec che il Dio che risulta \u00e8 una costruzione intellettuale arbitraria. Rifiut\u00f2 anche l'identificazione platonica di Dio con il Bene o con una natura neoplatonicamente necessaria, rivendicando invece il primato della volont\u00e0 e della libert\u00e0 divina, essenziale, a suo avviso, nel Cristianesimo.\nLa sua teologia \u00e8 insieme negativa e mistica: seguendo Sant'Agostino, Pseudo-Dionigi l'Areopagita, San Bernardo di Chiaravalle e Riccardo di San Vittore, questa teologia \u00e8 uno studio sistematico delle esperienze contemplative che egli chiama \"Scientia experimentalis\".\nScritta in una versione latina e francese \"La montagne de la contemplation\" \u00e8 la descrizione dell'anima che si eleva alla contemplazione di Dio attraverso tre gradi: 1. - la penitenza e l'accettazione delle sofferenze della vita attiva; 2. - il ritiro dell'anima nella solitudine per umiliarsi e aprirsi alla grazia; 3. - la contemplazione dell'anima giustificata dalla grazia. Gerson non considera tuttavia la possibilit\u00e0 di giungere all'estasi della fusione dell'anima con l'essenza divina, giudicandosi indegno."}
{"id": "887711", "revid": "125870332", "url": "https://it.wikipedia.org/wiki?curid=887711", "title": "Maria Palma Petruolo", "text": "Biografia.\nOriginaria di Marcianise, figlia di un maresciallo dei Carabinieri e di una maestra di scuola elementare, esordisce nel 2002 interpretando il ruolo della giovane Maria Jos\u00e9 del Belgio nella miniserie televisiva \"Maria Jos\u00e9 - L'ultima regina\", diretta da Carlo Lizzani e trasmessa da Rai 1. L'anno successivo, come Mary Petruolo, debutta sul grande schermo con il film \"Uomini &amp; donne, amori &amp; bugie\", sceneggiatura e regia di Eleonora Giorgi, al suo debutto come regista.\nTra il 2004 e il 2006 partecipa a varie produzioni televisive, tra cui le serie televisive \"La squadra\", in onda su Rai 3, e \"Diritto di difesa\", in onda su Rai 2, e le serie di Rai 1 \"Gente di mare\", regia di Vittorio De Sisti e Alfredo Peyretti, \"Orgoglio\", in cui interpreta il ruolo di Gabriella Obrofari, e \"Raccontami\", regia di Tiziana Aristarco e Riccardo Donna, nel ruolo, che le d\u00e0 la popolarit\u00e0, di Francesca Fortini.\nNel 2007 \u00e8 tra i protagonisti delle miniserie \"Il segreto di Arianna\", regia di Gianni Lepre, e \"Chiara e Francesco\", regia di Fabrizio Costa, in cui interpreta il ruolo di Santa Chiara. Nello stesso anno partecipa all'Incontro nazionale dei giovani 2007. Nel 2008 ritorna sul piccolo schermo con la seconda stagione di \"Raccontami\" e con la co-produzione italo-franco-americana \"Coco Chanel\".\nNel 2009 appare nuovamente sul grande schermo come protagonista, insieme ad Emanuele Bosi, del film \"Questo piccolo grande amore\" di Riccardo Donna; il film \u00e8 ispirato all'omonimo concept album di Claudio Baglioni del 1972. Nello stesso anno appare per la prima volta in una produzione di Canale 5, nella miniserie \"Doc West\", diretta da Giulio Base e Terence Hill, dove interpreta il ruolo di Millie Mitchell.\nNel 2010 \u00e8 protagonista, nel ruolo del sottotenente Costanza Moro, della serie di Canale 5 \"R.I.S. Roma - Delitti imperfetti\", regia di Fabio Tagliavia e Cristian De Mattheis. Nel 2012 appare ancora sul piccolo schermo, nell'episodio \"La traccia del serpente\" della serie televisiva \"Nero Wolfe\".\nNel 2014 \u00e8 nuovamente su Rai 1 in \"Madre, aiutami\", miniserie con protagonista Virna Lisi, in cui interpreta il ruolo di Suor Vera."}
{"id": "887712", "revid": "57872", "url": "https://it.wikipedia.org/wiki?curid=887712", "title": "Cattedrale di Nostra Signora dell'Orto (Chiavari)", "text": "La cattedrale di Nostra Signora dell'Orto \u00e8 un luogo di culto cattolico situato nel comune di Chiavari, in piazza Nostra Signora dell'Orto, nella citt\u00e0 metropolitana di Genova.\nSede vescovile della diocesi di Chiavari, \u00e8 anche santuario mariano e sede della parrocchia omonima del vicariato di Chiavari-Lavagna.\nIl 27 novembre del 1904 papa Pio X l'ha elevata al rango di basilica minore.\nStoria.\nLa chiesa fu eretta dopo la miracolosa apparizione della Vergine Maria avvenuta, secondo la tradizione, il 2 luglio 1610 nella zona dove un tempo sorgevano gli orti - da cui deriverebbe la denominazione Madonna dell'Orto - al concittadino Sebastiano Descalzo. Nel luogo dell'apparizione era gi\u00e0 presente un pilone raffigurante la Madonna con i santi Sebastiano e Rocco, eretto dai chiavaresi per scongiurare la malattia della peste che afflisse la cittadella nel 1493 e nel 1528.\nFu quindi deliberata la decisione di erigere un nuovo tempio religioso, nei pressi dell'antico pilone, ponendo la prima pietra il 1\u00ba luglio 1613. I lavori di costruzione terminarono vent'anni dopo, nel 1633. L'edificio fu dato in gestione ai Carmelitani Scalzi, i quali dovettero nel 1797 allontanarsi dalla chiesa a causa della soppressione degli ordini religiosi di Napoleone Bonaparte alla proclamazione della Repubblica Ligure. Nel 1892, a seguito dell'istituzione della nuova diocesi di Chiavari, il santuario mariano venne elevato al titolo di cattedrale da papa Leone XIII. Due anni dopo, nel 1894, la chiesa fu consacrata da monsignor Fortunato Vinelli, primo vescovo di Chiavari.\nSub\u00ec notevoli mutamenti architettonici a cavallo tra il XIX secolo e XX secolo quali la costruzione delle tre navate, del poderoso pronao e nuovi affreschi all'interno. Il confinante monastero fu adibito nell'attuale biblioteca diocesana e sede di un istituto scolastico religioso. L'inaugurazione ufficiale della nuova cattedrale avvenne il 3 luglio 1907, tre anni dopo l'intitolazione a basilica.\nNel 2016 si \u00e8 provveduto a pedonalizzare il sagrato, ricoprendolo con una pavimentazione in pav\u00e9.\nLe principali festivit\u00e0 e ricorrenze si svolgono principalmente il 2 e 3 luglio, nella ricorrenza dell'apparizione mariana e il 17 gennaio festa di sant'Antonio Abate.I compatroni sono san Sebastiano il 20 gennaio e san Rocco il 16 agosto.\nL'inno di Nostra Signora dell'Orto, intitolato \"O clemente pietosa Regina\", \u00e8 stato composto e musicato dal maestro e sacerdote Giovanni Battista Campodonico.\nDescrizione.\nEsterno.\nLa facciata della cattedrale, a capanna, \u00e8 preceduta dal pronao esastilo sorretto da colonne corinzie lisce.\nEsso fu disegnato e progettato dall'architetto modenese Luigi Poletti nel 1836 ispirandosi come modello al Pantheon di Roma. I lavori di edificazione durarono dal 1841 al 1907.\nLa struttura in stile neoclassico \u00e8 stata realizzata usando come materiale il marmo bianco e dividendola in otto colonne di ordine corinzio. La facciata \u00e8 stata completata nel 1938 inserendo cinque riquadri marmorei a bassorilievo - raffiguranti episodi della vita della Vergine - eseguiti dallo scultore Rodolfo Castagnino su disegno dell'architetto Luigi Daneri.\nIl campanile si erge nella zona absidale e contiene un concerto di otto campane in tonalit\u00e0 Si2 maggiore, fuse dalla fonderia milanese dei Fratelli Barigozzi, tranne la pi\u00f9 piccola, fusa dalla fonderia Filippi di Chiari.\nLa cupola \u00e8 in tipico stile ligure con \"lanternino\" alla sommit\u00e0.\nInterno.\nL'interno della cattedrale ha pianta a croce latina ed \u00e8 suddiviso in tre navate da due file di archi a tutto sesto poggianti su pilastri quadrangolari. La crociera \u00e8 coperta con una cupola.\nAll'interno si trovano numerose opere d'arte di grande rilievo e pregio artistico, quali l'altare maggiore del 1627 - opera dell'architetto Ferrandino - o il coro seicentesco proveniente dalla vicina chiesa di San Francesco. Inoltre sono presenti gruppi lignei del celebre scultore Anton Maria Maragliano, la pala dell'altare maggiore ad opera di Benedetto Borzone.\nTra gli affreschi conservati di pregio \u00e8 quello della volta raffigurante l'apparizione mariana, del 1610, sullo sfondo dell'antica Cittadella di Chiavari affrescato da Carlo Baratta nel 1805. Sono inoltre presenti altri affreschi di Francesco Gandolfi databili al 1868 e altri dipinti di Giovanni Coppola datati allo stesso periodo. Il pulpito, i marmi e gli stucchi delle tre navate sono di Ludovico Pogliaghi, eseguiti tra il 1909 e il 1910. Le due grandi vetrate dell'abside, raffiguranti san Sebastiano e san Rocco, furono realizzate nel 1928, su disegni dello stesso Pogliaghi, da Costante Panigati, direttore artistico della Ditta Luigi Fontana &amp; C. di Milano.\nOrgano a canne.\nL'organo a canne della cattedrale \u00e8 stato costruito nel 1969 dai fratelli Marin. A trasmissione elettrica, ha tre corpi d'organo: uno nell'abside, occultato dall'altare maggiore, un secondo (\"Eco\") nella cupola e un terzo in controfacciata, sopra il portale centrale. Lo strumento dispone di tre tastiere di 61 note ciascuna e di una pedaliera concavo-radiale di 32"}
{"id": "887716", "revid": "124123", "url": "https://it.wikipedia.org/wiki?curid=887716", "title": "Svetozar Pribi\u0107evi\u0107", "text": "Ciononostante divenne in seguito un aspro oppositore di questa politica e della dittatura del re Alessandro I di Jugoslavia.\nMor\u00ec in esilio a Praga nel 1936."}
{"id": "887717", "revid": "219110", "url": "https://it.wikipedia.org/wiki?curid=887717", "title": "Villa Mazzarosa", "text": "Villa Mazzarosa si trova in localit\u00e0 Segromigno in Monte, nel comune di Capannori, in provincia di Lucca.\nStoria e descrizione.\nI terreni ed un fabbricato, prima di diventare propriet\u00e0 dei Mazzarosa, appartennero agli Arnolfini, agli Orsucci e ai Lucchesini. La Villa, che risale ai primi del XVII secolo, fu costruita sui suddetti terreni dai Mazzarosa. Si legge in un rogito del 1629, che Filippa figlia di Arnolfino Arnolfini (moglie di Gherardo di Nicolao Pacini di Lucca) vende a Francesco di Alessandro Mazzarosa beni con casa in comune di Segromigno in Monte in localit\u00e0 detta \"Alla Torraccia\".\nAlla primitiva costruzione il Mazzarosa apport\u00f2 diverse modifiche e in un carteggio del 1634 dell'Abate Paolo Cenami si ha una descrizione del definitivo impianto della villa.\nL'edificio si presenta a forma cubica con una scala a doppia rampa sulla facciata, mentre sulla facciata a monte una gradinata incassata tra i due corpi laterali immette al piano rialzato, il principale.\nNel 1810 Antonio Mazzarosa, uomo politico di grande prestigio e cultura, dette un nuovo volto al parco che \u00e8 quello attuale. \nIl cancello d'ingresso, che conduce al giardino formale, ornato da una vasca ovale al centro e da un ninfeo decorato da mosaici in ciottoli e statue in cotto, presenta quattro colonne con un putto seduto sulle code di tre delfini a decorazione. Un altro ninfeo si incontra lungo il percorso davanti alla facciata principale della villa, e presenta analoghi mosaici e un mascherone dal quale sgorga l'acqua.\nUn piccolo torrente, che approvvigiona l'acqua a tutta la propriet\u00e0, scorre nel giardino e defluisce in una vasca simile a un laghetto tra alberi secolari di liriodendro. A nord si trova un boschetto di camelie centenarie ombreggiate da platani. \nNel parco troviamo un tempietto neoclassico di forma circolare, costruito verso il 1830 su iniziativa di Antonio Mazzarosa. All'interno del tempietto era sistemata una raccolta delle pi\u00f9 significative opere di illustri lucchesi. Nel parco si incontrano inoltre una limonaia, una piccola cappella, vari fabbricati colonici e una casa del giardiniere."}
{"id": "887719", "revid": "11959", "url": "https://it.wikipedia.org/wiki?curid=887719", "title": "Al Mukalla", "text": ""}
{"id": "887725", "revid": "108107", "url": "https://it.wikipedia.org/wiki?curid=887725", "title": "Limburghese", "text": ""}
{"id": "887735", "revid": "339392", "url": "https://it.wikipedia.org/wiki?curid=887735", "title": "Reziari", "text": ""}
{"id": "887743", "revid": "74801", "url": "https://it.wikipedia.org/wiki?curid=887743", "title": "Therese Alshammar", "text": "Specializzata nelle gare veloci di stile libero e farfalla, ha vinto due medaglie d'argento e una di bronzo alle olimpiadi di . Detiene il record di titoli svedesi nel nuoto ed \u00e8 stata inoltre detentrice fino al 5 luglio 2014 del record mondiale dei 50 farfalla con 25\"07, poi battuto dalla connazionale Sarah Sj\u00f6str\u00f6m."}
{"id": "887744", "revid": "599013", "url": "https://it.wikipedia.org/wiki?curid=887744", "title": "Iid", "text": ""}
{"id": "887746", "revid": "219110", "url": "https://it.wikipedia.org/wiki?curid=887746", "title": "Villa Minutoli-Tegrimi", "text": "La Villa Minutoli-Tegrimi si trova in localit\u00e0 Vorno presso Capannori, in provincia di Lucca.\nStoria e descrizione.\nLa costruzione risale alla prima met\u00e0 del XVII secolo e appartenne alla famiglia Tegrimi prima di passare, attorno alla met\u00e0 del XVIII secolo ai Minutoli-Tergimi. Verso il 1860 il parco venne ristrutturato dandogli grosso modo l'aspetto odierno, di parco all'inglese con innesti formali di tradizione toscana. \nL'edificio ha una base quadrata e si innalza per quattro piani. Il viale d'accesso \u00e8 contornato da cipressi che porta in rettilineo al portone centrale. Sulla facciata una scala a doppia rampa, decorata da balaustrini e mosaici rustici, porta all'ingresso. I riquadri del portale, le cornici delle finestre e la fascia marcapiano sono in pietra, che risalta sull'intonaco dando un effetto movimentato.\nAll'altra estremit\u00e0 del viale un piccolo piazzale prima del cancello d'ingresso ha una forma a semicerchio con sedili e colonnine in pietra sullo sfondo di siepi in bosso. Due vialetti si dipanano da qui fino alla scala a doppia rampa e costeggiano un piazzale erboso circolare, arricchito da alberi ad alto fusto e una vasca.\nNel lato del parco sul retro della villa si trova un prato di forma rettangolare con sedili in pietra, circondato da un bosco di lecci, mentre una rampa erbosa si dipana da qui delimitata da due muretti con fontanelle e porta a una fontana decorata con mosaici.\nUn'altra fontana con mosaici in ciottoli policromi si trova sul muro di divisione tra il giardino e l'orto, in posizione laterale rispetto alla villa. Il cancello sullo stesso muro \u00e8 sostenuto da pilastri decorati a rocaille.\nTra le essenze impiantate nel giardino si ricordano magnolie, cedri deodora, palme, lecci e un grande platano posto sul retro della villa."}
{"id": "887747", "revid": "321661", "url": "https://it.wikipedia.org/wiki?curid=887747", "title": "Luigi Bonazzi", "text": "Biografia.\nCominci\u00f2 dapprima studiando medicina, insegnandola pure nelle facolt\u00e0 di Ascoli e Perugia, successivamente inizi\u00f2 a interessarsi alla recitazione ed al teatro pi\u00f9 in generale esordendo come attore nel 1843 in una compagnia della sua regione che ebbe vita breve.\nSenza abbandonare del tutto l'insegnamento, ove torner\u00e0 definitivamente nel 1866, continu\u00f2 a lavorare con le maggiori compagnie dell'epoca, come la \"Lombarda\" di Alamanno Morelli, o la \"Coltellini\", fino a creare una compagnia tutta sua nel 1860, insieme ad attori come Adelaide Tessero e Enrico Cappelli. Diresse per un breve periodo anche un teatro a Citt\u00e0 di Castello.\nIl suo ruolo in scena era diviso tra il generico e il caratterista, anche se divenne celebre pi\u00f9 per la sua attivit\u00e0 di critico e studioso di fatti storici, come dimostra la sua opera principale, \"Storia di Perugia dalle origini al 1860\".\nA Luigi Bonazzi \u00e8 stata dedicata l'Universit\u00e0 popolare di Perugia, una storica Associazione Culturale ed una via nel centro storico."}
{"id": "887748", "revid": "115253944", "url": "https://it.wikipedia.org/wiki?curid=887748", "title": "Bernhard Grzimek", "text": "Fu direttore dello zoo di Francoforte sul Meno nel secondo dopoguerra e in seguito si impegn\u00f2 per la salvaguardia del parco naturale africano del Serengeti. Ottenne l'oscar per il miglior documentario con \"Serengeti non morir\u00e0\" nel 1960. Condusse per decenni un programma televisivo sugli animali alla televisione tedesca. Scrisse numerosi libri sugli animali e cur\u00f2 un'importante enciclopedia sugli animali.\nBiografia.\nGrzimek era il figlio dell'avvocato e notaio Paul Franz Constantin Grzimek e di Margarete (Margot) Wanke sposata in seconde nozze.\nStudente a Wittenberg, la citt\u00e0 di Lutero, nel 1928 inizi\u00f2 gli studi di Medicina Veterinaria, prima a Lipsia e poi a Berlino, dove si laure\u00f2 nel 1933.\nIl 17 marzo 1930 si sposa con Hildegard Pr\u00fcfer, figlia di insegnanti. La coppia ebbe tre figli: Rochus, Michael e il figlio adottivo Thomas.\nNel 1959, durante le riprese del film documentario Serengeti non morir\u00e0, il figlio Michael precipita con il suo aereo e muore.\nNel 1973 Grzimek si separa dalla moglie e, Il 30 maggio 1978, si sposa in seconde nozze con la nuora Erika."}
{"id": "887775", "revid": "1827272", "url": "https://it.wikipedia.org/wiki?curid=887775", "title": "Maria Alinda Bonacci Brunamonti", "text": "Biografia.\nMaria Alinda Bonacci era la primogenita di Teresa Tarulli di Matelica e di Gratiliano Bonacci, nativo di Recanati, insegnante di retorica nel perugino Collegio della Sapienza, autore delle \"Nozioni fondamentali di estetica\", il quale cur\u00f2 personalmente la sua istruzione di indirizzo classico.\nCon l'incoraggiamento della madre, devota cattolica, inizi\u00f2 giovanissima a comporre versi di carattere religioso, dati alle stampe nel 1856 con il titolo \"Canti\" e dedicati a Pio IX. Nel 1854 la famiglia si trasfer\u00ec prima a Foligno e poi a Recanati. La ripresa del movimento risorgimentale e le Stragi di Perugia del 20 giugno 1859 le ispirarono i versi patriottici e anti-pontifici dei \"Canti nazionali\", pubblicati a Recanati nel 1860. In quell'anno, alla Bonacci, per sua espressa espressa volont\u00e0, fu concesso di votare per il plebiscito di conferma dell'annessione delle Marche e dell'Umbria al Piemonte, unica donna ammessa in via eccezionale a questa consultazione.\nDal 1868, dopo il matrimonio con Pietro Brunamonti, di Trevi, docente di filosofia del diritto nell'Universit\u00e0 di Perugia - da cui ebbe due figli, Beatrice, nata il 2 aprile 1871, e Fausto, morto a soli cinque anni il 25 giugno 1878 - stabil\u00ec la sua residenza a Perugia in via dei Priori. Ebbe l'amicizia di intellettuali italiani, in particolare di Giacomo Zanella, di Andrea Maffei e di Antonio Stoppani.\nInfluenzate dallo Zanella sono le successive poesie, di carattere didascalico e con accenti religiosi: \"Nuovi canti\" (1887), \"Flora\" (1898), appesantite \u00abda un'intonazione etico-riflessiva irrimediabilmente provinciale\u00bb. Migliori si rivelano i \"Discorsi d'arte\" (1898) e i \"Ricordi di viaggio\", pubblicati postumi.\nUn ictus, che la colp\u00ec nel 1898, le imped\u00ec di scrivere fino alla morte, avvenuta nel 1903.\nGran parte del suo epistolario insieme ad alcuni manoscritti autografi sono conservati presso la Biblioteca Augusta di Perugia."}
{"id": "887776", "revid": "110157", "url": "https://it.wikipedia.org/wiki?curid=887776", "title": "Chiesa del Santissimo Nome di Maria al Foro Traiano", "text": "La chiesa del Santissimo Nome di Maria al Foro Traiano \u00e8 un luogo di culto cattolico di Roma, costruito nel XVIII secolo presso il Foro di Traiano, nel rione Trevi.\nDal 1969 \u00e8 sede della diaconia, istituita da papa Paolo VI, del Santissimo Nome di Maria al Foro Traiano. Il prelato che ne porta il titolo \u00e8 attualmente il cardinale Mauro Gambetti. \nStoria e descrizione.\nLe origini risalgono al 1736. Fu edificata sul luogo dove sorgeva la quattrocentesca chiesa di San Bernardo su progetto dell'architetto francese Antoine D\u00e9rizet. A quest'ultimo subentr\u00f2 nel 1743 Mauro Fontana che con Agostino Masucci cur\u00f2 la decorazione interna della chiesa. La facciata \u00e8 costituita nella parte inferiore da un basamento di colonne e paraste tra le quali apre il portale d'ingresso. La balaustra che separa i due ordini presenta statue degli evangelisti e dei profeti. All'ordine superiore si erge il tamburo della cupola con paraste che delimitano otto spazi in cui aprono le finestre. L'interno della Chiesa, decorato con marmi policromi, \u00e8 a pianta ellittica con sette cappelle poste a raggiera. I medaglioni che ornano la cupola sono affrescati con le \"Storie della vita di Maria\". Sull'altare maggiore \u00e8 venerata un'immagine della Vergine con Bambino dipinta su legno (scuola romana secolo XII).\nLa celebrazione del \"Santissimo Nome di Maria\" fu introdotta da papa Innocenzo XI in occasione della vittoria sull'Impero ottomano nella battaglia di Vienna, nel 1683, che segn\u00f2 la fine della spinta musulmana per la conquista dell'Europa. Il suo culto fu instaurato da Giuseppe Bianchi nella chiesa di Santo Stefano del Cacco due anni dopo, per poi essere confermato dalla fondazione della Congregazione del Santissimo Nome di Maria, approvata formalmente nel 1688.\nInnocenzo XI nel creare l'omonima Confraternita volle essere il primo tra i Confratelli, seguito subito dall'Imperatore d'Austria Leopoldo. Nel 1694 la congregazione si trasfer\u00ec alla chiesa di San Bernardo a Colonna Traiana, una piccola chiesa edificata su una costruzione del XV secolo appartenuta alla compagnia di san Bernardo di Chiaravalle, nei pressi della Colonna Traiana. In seguito venne acquistato il terreno adiacente in previsione della costruzione, che avvenne tra il 1736 ed il 1751 ad opera dell'architetto francese Antoine Derizet.\nLa Chiesa \u00e8 di propriet\u00e0 dell'\"Arciconfraternita del Santissimo Nome di Maria al Foro Traiano\" e ne \u00e8 tuttora la sede.\nInoltre la Chiesa \u00e8 sotto la protezione della casata degli Asburgo, e dopo la caduta dell'impero Austro-Ungarico sotto la protezione della nazione austriaca. \u00c8 inoltre la sede del Baliato ad Tiberim dell'Ordine teutonico."}
{"id": "887783", "revid": "1610933", "url": "https://it.wikipedia.org/wiki?curid=887783", "title": "Alichero", "text": ""}
{"id": "887784", "revid": "1610933", "url": "https://it.wikipedia.org/wiki?curid=887784", "title": "Foca grigia", "text": ""}
{"id": "887788", "revid": "1798099", "url": "https://it.wikipedia.org/wiki?curid=887788", "title": "Giovanni Andrea Angelini Bontempi", "text": "\u00c8 stato uno dei pi\u00f9 famosi musicisti italiani in Germania durante il primo barocco assieme a Marco Giuseppe Peranda, Vincenzo Albrici e Carlo Pallavicino in Dresda.\nBiografia.\nIl suo vero cognome era Angelini, in seguito aggiunger\u00e0 Bontempi in segno di gratitudine verso il suo protettore Cesare.\nFin dal 1650 fu maestro di cappella a Dresda in Sassonia, dove riusc\u00ec a comporre il melodramma \"Il Paride\" andata in scena nel 1662 a Dresda, molto probabilmente il primo italiano nel suo genere in terra tedesca.\nPi\u00f9 tardi attorno al 1664 si dedic\u00f2 all'ingegneria teatrale, sempre in Sassonia compose le altre sue opere conosciute come \"Dafne\" e \"Jupiter und Jo\".\nRientrato in Italia nel 1697, compose opere teoriche ed alcuni trattati di composizione, entrando a far parte dell'Accademia degli insensati."}
{"id": "887802", "revid": "81195", "url": "https://it.wikipedia.org/wiki?curid=887802", "title": "Tight binding", "text": ""}
{"id": "887820", "revid": "92723", "url": "https://it.wikipedia.org/wiki?curid=887820", "title": "Carlo Lurago", "text": "Nato a Laino in Val d'Intelvi (provincia di Como), quando all'et\u00e0 di 23 anni emigr\u00f2 a Praga era gi\u00e0 un abile stuccatore. Nella capitale boema costru\u00ec diverse chiese dei gesuiti e chiostri, inclusi alcuni al Clementinum, in uno stile barocco prematuro. La sua prima commessa furono gli stucchi della chiesa gotica del San Salvatore a Praga. Lavor\u00f2 inoltre alla cappella di Sant'Eligio nel 1654, dove, prima di lui, aveva gi\u00e0 lavorato Domenico Orsi.\nLurago ebbe successo anche al di fuori della Boemia. Progett\u00f2 la cattedrale di Passavia che \u00e8 di notevole interesse poich\u00e9 la navata centrale ha una serie di cupole ellittiche piatte e questo disegno straordinario anticip\u00f2 molti altri manufatti barocchi. Un altro esempio importante del suo lavoro fu il santuario di Maria Taferl, nell'omonima cittadina, che fu completata, per\u00f2, da Jakob Prandtauer essendo egli deceduto prematuramente."}
{"id": "887841", "revid": "1893", "url": "https://it.wikipedia.org/wiki?curid=887841", "title": "Lemma di B\u00e9zout", "text": ""}
{"id": "887915", "revid": "1543377", "url": "https://it.wikipedia.org/wiki?curid=887915", "title": "Rum bianco", "text": "Il Rum Bianco \u00e8 una tipologia di rum dal colore bianco perfettamente trasparente o leggermente opaco. A parte alcune eccezioni \u00e8 un rum di bassa qualit\u00e0, ricco di vapori d'alcol e dal sapore pungente e poco aromatico.\nPossiede almeno un anno di invecchiamento, altrimenti sarebbe considerato semplicemente acquavite di canna. \u00c8 la base ideale per molti cocktail tra cui il mojito."}
{"id": "887977", "revid": "466539", "url": "https://it.wikipedia.org/wiki?curid=887977", "title": "Dolly Parton", "text": "In oltre quattro decenni di carriera discografica si \u00e8 guadagnata l'appellativo di \"regina della musica country\", con venticinque singoli giunti in vetta alle classifiche statunitensi, e 41 album piazzatisi nella \"top ten\". Insieme a Reba McEntire, \u00e8 l'unica artista country ad aver raggiunto la prima posizione nelle classifiche dei singoli almeno una volta per quattro decenni consecutivi. A cavallo fra gli anni ottanta e novanta ha anche avuto grande successo nel genere pop.\nFra i suoi brani musicali pi\u00f9 celebri si possono citare \"I Will Always Love You\" (di cui Whitney Houston ha realizzato una reinterpretazione che \u00e8 stata fra i singoli di maggior successo della storia della musica pop), \"Jolene\", \"9 to 5, Here you come again\" e \"Coat of Many Colors\". Tratti caratteristici di Dolly Parton sono il particolare timbro vocale (da soprano), un pungente e talvolta sguaiato senso dell'umorismo, e un look particolarmente appariscente, ottenuto anche attraverso numerosi interventi di chirurgia plastica. \u00c8 anche nota per la sua attivit\u00e0 filantropica; la fondazione Dollywood, da lei creata e diretta, si occupa principalmente dell'alfabetizzazione dei bambini.\nBiografia.\nInfanzia.\nDolly Parton nacque a Pittman Center, una cittadina di campagna del Tennessee orientale, ai piedi delle Smoky Mountains. Era la quarta di dodici fratelli, molti dei quali fecero carriera come artisti; fra questi si possono ricordare Stella Parton (anch'essa cantante, nata nel 1949) e Randy Parton (cantante e uomo d'affari, nato nel 1953). La sua era una famiglia estremamente povera, come la Parton spesso ricorda nelle sue interviste e in alcune delle sue canzoni pi\u00f9 autobiografiche, come \"Coat of Many Colors\". Era anche una famiglia molto religiosa, di orientamento pentecostalista; lo stesso nonno di Dolly era un predicatore. Fin da piccola, la Parton inizi\u00f2 a cantare in chiesa, e queste sue radici musicali si riflettono nella sua produzione musicale in studio e dal vivo, che include numerosi \"spiritual\".\nPrima di compiere dieci anni aveva gi\u00e0 cantato in programmi radiofonici e televisivi locali dell'area del Tennessee orientale, incluso il noto show di Cas Walker, che andava in onda sulla radio WIVK-FM e sul canale televisivo WBIR-TV di Knoxville. A tredici anni incise alcuni brani per la Goldband Records, una piccola etichetta discografica della Louisiana, e si esib\u00ec nel programma radiofonico Grand Ole Opry di Nashville (per l'emittente radio WSM), occasione in cui conobbe il cantautore Johnny Cash, che ebbe un ruolo importante nell'incoraggiarla a proseguire la carriera musicale. Appena completati gli studi nel 1964, la Parton si trasfer\u00ec a Nashville in cerca di fortuna nel business della musica country.\nEsordio discografico.\nNel 1965 la Parton firm\u00f2 un contratto con la Monument Records, che tent\u00f2 di lanciarla come cantante nel genere bubblegum con il brano da lei scritto e interpretato \"Happy, Happy Birthday Baby\", che per\u00f2 non riscosse il successo sperato. Nello stesso periodo ebbero invece successo alcuni brani scritti da Parton per altri cantanti, in particolare \"Put It Off Until Tomorrow\" per Bill Phillips e \"Fuel to the Flame\" per Skeeter Davis, entrambi i quali raggiunsero la top ten. Fu in particolare il successo di \"Put It Off Until Tomorrow\", un brano country, a convincere la Monument Records a indirizzare la Parton verso questo genere musicale. Il primo singolo country cantato da Parton, \"Dumb Blonde\", raggiunse la posizione 22 nelle classifiche nel 1967; nello stesso anno Parton raggiunse la top twenty con \"Something Fishy\" (posizione 17). Il buon successo di questi due singoli convinse la Monument a pubblicare ancora nel 1967 il primo album di Parton, \"Hello, I'm Dolly\", che raggiunse la posizione 11 nelle classifiche degli album country pi\u00f9 venduti dell'anno.\nSodalizio con Porter Wagoner.\nNell'anno del suo debutto discografico la Parton accett\u00f2 la proposta del cantante Porter Wagoner, che la volle nel suo show televisivo (\"The Porter Wagoner Show\") come sostituta di Norma Jean, che si stava ritirando dalle scene musicali. Nonostante un'accoglienza inizialmente tiepida del pubblico di Wagoner, Parton riusc\u00ec gradualmente a farsi conoscere ed apprezzare, e nel 1968 fu scritturata dall'etichetta discografica RCA e pubblic\u00f2 un singolo di successo in cui duettava con Wagoner, \"The Last Thing on My Mind\". Il duo Wagoner-Parton, premiato come miglior ensemble vocale country dell'anno dalla Country Music Association, inanell\u00f2 nei sei anni successivi una serie di successi. Negli stessi anni Parton tent\u00f2 pi\u00f9 volte (con l'assistenza dello stesso Wagoner) di sfondare anche come solista con singoli come \"Just Because I'm a Woman\", \"In the Good Old Days (When Times Were Bad)\" e \"Mule Skinner Blues\" e con l'album \"Coat of Many Colors\" (che la rivista \"Rolling Stone\" ha inserito nella lista dei 500 migliori album di tutti i tempi). Sebbene molti brani di questo periodo siano in seguito diventati dei classici della produzione di Parton, il loro successo iniziale fu moderato.\nIl sodalizio discografico Wagoner-Parton ebbe fine nel 1974. Negli anni successivi, pur partecipando ancora allo show di Wagoner fino al 1976, la Parton si concentr\u00f2 sulla propria carriera solista.\nSuccesso come solista.\nIl primo grande successo di Parton come solista fu il brano \"Jolene\", che raggiunse la prima posizione nelle classifiche. Il brano rimane uno dei pi\u00f9 noti di Parton ed \u00e8 stato incluso dalla rivista \"Rolling Stone\" nella lista delle 500 migliori canzoni di tutti i tempi.\nNello stesso anno di \"Jolene\" Parton pubblic\u00f2 un altro dei suoi brani pi\u00f9 celebri, \"I Will Always Love You\", una ballata romantica ispirata allo scioglimento del sodalizio con Wagoner. Il brano ebbe un tale successo che lo stesso Elvis Presley si dichiar\u00f2 interessato a registrarne una \"cover\"; il progetto per\u00f2 non fu portato a termine perch\u00e9 Parton si rifiut\u00f2 di accettare la clausola che garantiva a Presley met\u00e0 dei diritti sulla canzone. Questa scelta coraggiosa port\u00f2 in seguito alla Parton molti milioni di dollari di royalties, specialmente in seguito alla pubblicazione della reinterpretazione del brano da parte di Whitney Houston (nel 1992), che \u00e8 uno dei singoli di pi\u00f9 grande successo commerciale di tutti i tempi. La decisione di non cedere alla richiesta di Presley fece guadagnare alla Parton, nell'ambiente dello show business, l'appellativo di \"Iron Butterfly\" (farfalla di ferro).\nDopo \"Jolene\" e \"I Will Always Love You\", Parton inizi\u00f2 a inanellare una serie di successi, con otto singoli piazzati nella prima posizione delle classifiche dal 1974 al 1980. Il successo consent\u00ec alla Parton di avere un proprio programma televisivo, intitolato \"Dolly!\" (1976-1977) e di produrre in proprio i propri album. Le sue canzoni divennero talmente celebri che molti artisti di spicco vollero inciderne delle reinterpretazioni; tra questi si possono citare Rose Maddox, Kitty Wells, Olivia Newton-John, Emmylou Harris e Linda Ronstadt.\nLa svolta pop.\nNella seconda met\u00e0 degli anni settanta la produzione di Parton divenne gradualmente pi\u00f9 pop, consentendole di imporsi all'attenzione di un pubblico pi\u00f9 vasto. L'album pi\u00f9 rappresentativo di questa operazione di contaminazione fra pop e country \u00e8 \"Here You Come Again\" (1977), che super\u00f2 il milione di copie vendute e valse alla Parton il Grammy come miglior cantante donna di genere country, e il cui singolo omonimo giunse contemporaneamente in testa alle classifiche di vendita country e pop, risultato che fu ripetuto da moltissimi singoli di Parton pubblicati a cavallo fra gli anni settanta e gli anni ottanta, come \"Two Doors Down\", \"Heartbreaker\", \"Baby I'm Burning\", \"You're the Only One\" e \"9 to 5\". Contemporaneamente, Parton inizi\u00f2 a dedicarsi in misura minore alla composizione delle proprie canzoni, avvalendosi della collaborazione di autori pop affermati come Donna Summer, Barry Mann, Cynthia Weil, Rupert Holmes, Gary Portnoy, i Bee Gees e Carole Bayer Sager. Negli anni ottanta i singoli di punta di Parton divennero via via sempre pi\u00f9 nettamente pop o adult-pop; tuttavia, la cantante non perse mai il proprio ascendente sul pubblico del genere country, mantenendo costante la propria presenza nelle classifiche di vendita specifiche del settore con brani come \"Save the Last Dance for Me\", \"Tennessee Homesick Blues\", \"Real Love\", \"Don't Call it Love\" e \"Think About Love\".\nIl cinema e Dollywood.\nAll'inizio degli anni ottanta Parton inizi\u00f2 a diversificare la propria attivit\u00e0 artistica e professionale anche al di fuori dell'ambito musicale, debuttando come attrice cinematografica a fianco di Jane Fonda nel 1980 con il film \"Dalle 9 alle 5... orario continuato\" (della cui colonna sonora faceva parte il singolo \"9 to 5\"). L'interpretazione di Parton in \"Dalle 9 alle 5\" le valse una nomination al Golden Globe, e segn\u00f2 l'inizio di una carriera di attrice di buon successo; fra le successive interpretazioni cinematografiche si possono ricordare \"Il pi\u00f9 bel Casino del Texas\" (1982), \"Jack colpo di fulmine\" (1984) e \"Nick lo scatenato\" (1984) e \"Fiori d'acciaio\" (1989). Numerose sono anche le comparse di Parton come attrice in fiction televisive, incluso un ruolo minore nella recente serie \"Hannah Montana\", in cui Parton ha interpretato la zia della protagonista Hannah Montana (interpretata da Miley Cyrus di cui la Parton, tra l'altro, \u00e8 madrina).\nAlla met\u00e0 degli anni ottanta Parton fond\u00f2 il Parco di divertimento Dollywood, a Pigeon Forge, in Tennessee. La struttura ebbe un grandissimo successo e negli anni successivi continu\u00f2 a svilupparsi; attualmente d\u00e0 lavoro a circa 3000 persone. A partire da Dollywood la Parton costru\u00ec gradualmente un piccolo impero di strutture nell'ambito dei divertimenti, che oggi include tra l'altro un parco acquatico (Dollywood's Splash Country) e la catena di teatri-ristorante Dixie Stampede.\nRitorno al country.\nNel 1987 la produzione discografica di Parton ebbe una nuova svolta, con un ritorno al country e in particolare al bluegrass. Nel 1987 fu infatti pubblicato l'album \"Trio\", una raccolta di brani bluegrass interpretati da Parton insieme a Emmylou Harris e Linda Ronstadt. \"Trio\" diede nuovo impulso alla carriera musicale di Parton, ottenendo un grande successo di critica e di pubblico; rimase per cinque settimane in testa alle classifiche degli album country di Billboard, vinse il Grammy come miglior performance di un gruppo vocale country (e ricevette una nomination come miglior album dell'anno), e vendette diversi milioni di copie. Grande successo ebbero anche i quattro singoli estratti dall'album, soprattutto la reinterpretazione di \"To Know Him Is to Love Him\" di Phil Spector. Sulla scia di questo successo, la Parton riprese anche l'esperienza cominciata con lo spettacolo televisivo \"Dolly!\" del 1976, presentando un nuovo variet\u00e0 televisivo dal titolo \"Dolly\" sulla rete ABC.\nNello stesso anno di \"Trio\" Parton pubblic\u00f2 anche un album solista pi\u00f9 pop, \"Rainbow\"; lo scarso successo di questo lavoro port\u00f2 Parton a concentrarsi nuovamente sul genere country. Ne consegu\u00ec la pubblicazione dell'album \"White Limozeen\" (1989), accompagnato da due singoli country di successo, \"Why'd You Come in Here Lookin' Like That\" e \"Yellow Roses\". Nonostante l'avvento del contemporary country all'inizio degli anni novanta, che contribu\u00ec a far sparire dalla scena molti veterani del country tradizionale, Parton continu\u00f2 negli anni successivi a riscuotere un buon successo con lavori come \"Rockin' Years\" (1991, in duo con Ricky Van Shelton). Grandissimo successo ebbero nello stesso periodo una reinterpretazione del brano \"I Will Always Love You\" incisa da Whitney Houston per la colonna sonora del film \"Guardia del corpo\" e \"The Day I Fall in Love\", incisa da Parton in duo con James Ingram per la colonna sonora del film \"Beethoven 2\" (1993), che ricevette una nomination all'Oscar come migliore canzone originale.\nProcedendo sulla falsariga di \"Trio\", nel 1994 Parton incise \"Honky Tonk Angels\" in trio con Loretta Lynn e Tammy Wynette; l'album raggiunse lo status di disco d'oro. Altri lavori country di successo degli anni successivi furono l'album \"Something Special\" del 1995 (che conteneva tra l'altro una nuova interpretazione di \"I Will Always Love You\" in due con Vince Gill), \"Trio II\" del 1999 (ancora con Harris e Ronstadt), \"The Grass Is Blue\" ancora nel 1999 (che vinse il Grammy come miglior album bluegrass), \"Little Sparrow\" nel 2001 (il cui singolo \"Shine\", cover del brano dei Collective Soul, vinse un Grammy per la migliore performance vocale femminile country) e \"Halos &amp; Horns\" del 2002 (che contiene, tra l'altro, una versione bluegrass del classico dei Led Zeppelin \"Stairway to Heaven\").\nCarriera recente (2005 - 2021).\nParton prosegue tuttora la propria produzione discografica. Fra i suoi ultimi lavori si possono citare \"Those Were the Days\" del 2005 (una raccolta di cover di brani classici degli anni sessanta e settanta come \"Imagine\" di John Lennon e \"Where Do the Children Play?\" di Cat Stevens), il singolo \"Travelin' Thru\" incluso nella colonna sonora del film \"Transamerica\" del 2005 (nomination Oscar per il miglior brano originale) e la reinterpretazione del brano di Elvis Presley \"When I Get Where I'm Going'\" (che raggiunse la prima posizione nelle classifiche dei singoli country).\nIl suo ultimo lavoro discografico degli anni 2000 \u00e8 l'album \"Backwoods Barbie\" del 2007, il primo pubblicato dall'etichetta discografica fondata da Parton, la Dolly Records. Sempre in questi anni, Dolly Parton compare nella serie TV di Disney Channel \"Hannah Montana\", in cui interpreta una zia della protagonista Miley Stewart. Del resto, nella vita reale Dolly \u00e8 la madrina di Miley Cyrus, la star della serie.\nNel 2009 \u00e8 stata pubblicata una raccolta dei pi\u00f9 grandi successi di Parton in forma di un cofanetto di 4 CD dal titolo \"Dolly\". L'ultimo album pubblicato dalla Parton \u00e8 \"Better Day\" uscito nel 2011 con l'etichetta discografica Dolly Records. Il 13 gennaio 2012 esce nei cinema il film \"Joyful Noise\", in cui Dolly Parton recita al fianco di Dante A. Mars. Negli anni '10, la carriera musicale di Dolly Parton ha continuato ad essere molto prolifica: nel 2011 ha pubblicato l'album \"Better Days\", a cui hanno fatto seguito gli album \"Blue Smoke\" (2014), \"Letter To Heaven\" (2016), \"Pure and Simple\" (2016) e \"I Believe In You\" (2017). Sempre nel 2017, Dolly Parton duetta con la sua figlioccia Miley Cyrus nel brano \"Rainbowland\".\nNel 2018, Dolly Parton cura completamente le musiche del film Netflix \"Voglio Una Vita A Forma Di Me\", pubblicandone la colonna sonora alla stregua di un album e duettando con Sia nel progetto. A partire dal 2019, Dolly realizza vari singoli in collaborazione con artisti pi\u00f9 giovani, tra cui \"God Only Knows\" con i for KINGS AND COUNTRY e \"Faith\" con Mr. Probz e Galntis. Nello stesso anno, Dolly pubblica anche un album collaborativo con la stella del country Donna Fargo. Nel 2020, Dolly Parton annuncia l'imminente pubblicazione di un album a tema natalizio, il primo da 30 anni a questa parte, ed una nuova collaborazione con Netflix per un film natalizio in cui la stessa Dolly reciter\u00e0, oltre a curarne le musiche attraverso il citato album. L'album natalizio \"A Holly Dolly Christmas\" viene pubblicato il 2 ottobre 2020. Nel 2021, vince il Premio Emmy per avere prodotto il film \"Natale in citt\u00e0 con Dolly Parton.\"\nPremi e candidature.\nIl suo nome \u00e8 stato inserito nella Songwriters Hall of Fame. Per il suo contributo all'industria musicale, le \u00e8 stata assegnata una stella sulla Hollywood Walk of Fame al 6712 di Hollywood Blvd. Nel 2011 le \u00e8 stato assegnato un Grammy Award alla carriera.\nNel corso della sua carriera, Dolly Parton ha vinto dieci Grammy Award e un Premio Emmy, mentre ha ricevuto due candidature per il Premio Oscar e una candidatura per il Tony Award.\nDoppiatrici italiane.\nCome doppiatrice, \u00e8 stata sostituita da:"}
{"id": "888004", "revid": "1870058", "url": "https://it.wikipedia.org/wiki?curid=888004", "title": "I Get a Kick Out of You", "text": "I Get a Kick Out of You \u00e8 una canzone composta da Cole Porter nel 1934 per la commedia musicale del 1934 \"Anything Goes\". \nLanciata da Ethel Merman, in breve tempo \u00e8 diventata uno standard jazz, interpretato anche da artisti estranei al mondo del musical come Frank Sinatra, Billie Holiday, Peggy Lee, Marlene Dietrich, Cesare Siepi, Dinah Washington, Louis Armstrong, Erroll Garner, Ella Fitzgerald, Mary Martin, Rosemary Clooney, Django Reinhardt, Jamie Cullum, The Living End, Shirley Bassey e The Gutter Twins. Tra le varie attrici che hanno ricoperto il ruolo di Reno Sweeney a Broadway o Londra, e che quindi hanno cantato la canzone, le pi\u00f9 celebri sono Patti LuPone e Elaine Paige.\nNel 2021 viene incisa nuovamente da Lady Gaga e Tony Bennett per l'album \"Love for Sale\"."}
{"id": "888023", "revid": "265769", "url": "https://it.wikipedia.org/wiki?curid=888023", "title": "They Can't Take That Away From Me", "text": ""}
{"id": "888070", "revid": "643662", "url": "https://it.wikipedia.org/wiki?curid=888070", "title": "Eccidio di Nola", "text": "L'eccidio di Nola fu la prima strage nazista compiuta in Italia e una delle pi\u00f9 gravi avvenute nel sud d'Italia, ma di cui la memoria \u00e8 alquanto labile.\nI fatti.\nNel 1943 a Nola erano presenti sia il Distretto militare (presso la reggia Orsini), sia le truppe del 12\u00ba Reggimento di Artiglieria. Dopo lo sbarco di Salerno, avvenuto il 9 settembre, l'armata di Kesselring decise di convogliare tutte le forze disponibili verso la suddetta citt\u00e0, in modo da organizzare al meglio la difesa. Il 10 settembre due tedeschi alla guida di una motocicletta tentarono di disarmare i soldati italiani e al loro rifiuto decisero di aprire il fuoco.\nI soldati italiani (e forse anche qualche civile) risposero al fuoco e uno dei due tedeschi venne ucciso, mentre l'altro venne catturato (nel conflitto caddero il civile Giuseppe De Luca e l'artigliere Domenico Russo). Subito dopo i soldati italiani decisero di inviare una delegazione presso le truppe germaniche di stanza a Nola. Nonostante i militari italiani fossero disarmati e sventolassero il vessillo bianco i tedeschi aprirono il fuoco contro di loro. Uno dei militi italiani, Aldo Carelli, rimase ucciso. Il giorno dopo la divisione corazzata \"Fallschirm-Panzer-Division 1 \"Hermann G\u00f6ring\"\" giunse nella piazza antistante la caserma italiana e, nonostante la strenua e coraggiosa resistenza degli italiani, disarmarono le truppe. Successivamente fecero uscire fuori tutti i soldati di stanza e fucilarono sommariamente 10 ufficiali.\nQualche giorno dopo venne ucciso anche il civile Gaetano Santaniello che pare avesse compiuto il sabotaggio della linea ferrata. Il 1\u00ba ottobre i nolani riuscirono a prendere le munizioni conservate nella locale caserma dei carabinieri e fronteggiarono le truppe tedesche che, nel clima generale di fuga di quei giorni, furono costrette ad abbandonare la citt\u00e0.\nOnorificenze.\nIl tenente Enrico Forzati, venne insignito della medaglia d'oro al valor militare, per essersi offerto a sostituire un commilitone, come emerge dalle relazioni ufficiali redatte dall'Arma dei Carabinieri."}
{"id": "888073", "revid": "21880", "url": "https://it.wikipedia.org/wiki?curid=888073", "title": "Orchidales", "text": "Orchidales \u00e8 un ordine di monocotiledoni che comprende 4 famiglie:\nLa classificazione filogenetica non riconosce questo raggruppamento. \nLe Burmanniaceae sono aggregate alle Thismiaceae, le Geosiridaceae alle Iridaceae, mentre le Orchidaceae e le Corsiaceae continuano ad essere considerate famiglie a s\u00e9 stanti, ma appartenenti rispettivamente agli ordini Asparagales e Liliales."}
{"id": "888087", "revid": "21880", "url": "https://it.wikipedia.org/wiki?curid=888087", "title": "Constantine Samuel Rafinesque", "text": ""}
{"id": "888128", "revid": "697352", "url": "https://it.wikipedia.org/wiki?curid=888128", "title": "Chiesa dell'Annunziatella", "text": "La chiesa di Sant'Andrea Apostolo, detta \"dell'Annunziatella\" di Salerno si trova in via Canali, nell'antico quartiere longobardo della citt\u00e0.\nLa storia.\nInaugurata nel 1758 era utilizzata della fanciulle ricoverate nel vicino conservatorio che potevano accedervi direttamente dal secondo piano dell'istituto, attraverso un ingresso realizzato con la trasformazione dell'ala destra del quadri portico. Dei due cori riservati uno \u00e8 collocato sull'altare maggiore, protetto da un'elegante grata di legno dorata, e l'altro sul portale d'ingresso. \nLa facciata \u00e8 decorata da motivi bianchi su fondo giallo ocra e presenta un portale in pietra affiancato da due nicchie circondate da cornici in stucco e sormontato da un timpano sul quale si trova lo stemma del conservatorio. Nella facciata recentemente ristrutturata si appoggia una fontana, col caratteristico tetto a cupola. L'interno, decorato con stucchi barocchi, presenta un'unica navata con cappelle laterali in cui, racchiusi in cornici, si trovano dei dipinti settecenteschi raffiguranti: \"San Domenico e san Francesco\", \"San Carlo Borromeo\", \"Il transito di san Giuseppe\". L'altare maggiore fu realizzato in marmi policromi tra il 1767 ed il 1772 su progetto dell'ingegnere Carlo Sessa, dal maestro Pasquale Cartolano.\nAnnesso alla chiesa \u00e8 il conservatorio Ave Gratia Plena Minor, antico monastero adibito a conservatorio della Piet\u00e0 per le giovani e nobili salernitane, che vi studiavano musica. Attualmente, esso ospita l'ostello della Giovent\u00f9, ed \u00e8 visitabile il solo cortile, presentante un'artistica fontana ed un loggiato \"catalano\".\nLa chiesa sub\u00ec seri danni durante i combattimenti dello sbarco alleato nel settembre 1943 (Sbarco a Salerno). Dopo un lungo periodo di inattivit\u00e0, \u00e8 stata restaurata e riconsacrata nel 1994."}
{"id": "888138", "revid": "438678", "url": "https://it.wikipedia.org/wiki?curid=888138", "title": "I misteri del giardino di Compton House", "text": "I misteri del giardino di Compton House (\"The Draughtsman's Contract\") \u00e8 un film del 1982 diretto da Peter Greenaway.\nTrama.\n1694, campagna inglese. Mrs. Herbert, moglie di un ricco proprietario terriero, assume il paesaggista di successo Mr. Neville per eseguire dodici disegni della propria dimora di Compton House, per farne dono al marito quando rientrer\u00e0 da un viaggio di due settimane. Il contratto prevede che l'artista possa usufruire non solo della pi\u00f9 ampia ospitalit\u00e0 concessa dalla residenza signorile, ma anche delle grazie intime della padrona di casa.\nDopo qualche giorno anche la figlia di Mrs. Herbert, insoddisfatta del matrimonio con il borioso Mr. Talmann, gli propone un contratto simile, con cui gli chiede di soddisfare i propri bisogni sessuali. Ed \u00e8 proprio lei a risvegliare la sua curiosit\u00e0 riguardo agli oggetti abbandonati, che hanno cominciato ad apparire intorno alla casa e che lui sta fedelmente riproducendo nei suoi disegni, i quali sembrerebbero tutti indicare che qualcosa di sinistro sia accaduto a Mr. Herbert.\nQuando viene effettivamente ritrovato il suo cadavere in un canale, vicino alla casa, i disegni diventano quindi indizi rivelatori per ricostruire ci\u00f2 che \u00e8 successo. Ma nessuno \u00e8 interessato a rivelare la verit\u00e0: anzi, Mr. Neville \u00e8 diventato solo un testimone scomodo e, come scopre troppo tardi, \u00e8 stato solo un docile strumento in mani altrui (Mrs. Tallman l'ha usato per farsi ingravidare e mantenere il patrimonio in famiglia). Viene brutalmente ucciso dagli uomini coinvolti nell'intrigo (fra cui il notaio che ha redatto i contratti, amico interessato di Mrs. Herbert, e lo stesso Mr. Talman) e i suoi disegni vengono distrutti.\nInterpretazione.\nIl film \u00e8 una chiara metafora di come una classe sociale (in questo caso simboleggiata da Mr. Neville) possa costituire uno strumento nelle mani della classe dominante; la classe dominata si illuder\u00e0 di aver compreso i meccanismi della storia, ma sar\u00e0 solo una illusione. Come comment\u00f2 lo stesso regista \u00abNeville ritrae ci\u00f2 che vede e non ci\u00f2 che sa\u00bb. Oltre all'interpretazione politica, il film, \u00ab perennemente proteso oltre l\u2019intreccio, si pone come autocosciente indagine sui rapporti strutturali che legano realt\u00e0 e rappresentazione\u00bb.\nIconografia.\nLa pellicola \u00e8 fortemente influenzata, nelle sue citazioni iconografiche, da Caravaggio, Rembrandt, Vermeer ed altri artisti barocchi, ma anche dai quadri del francese Georges de La Tour.\nRiconoscimenti.\nNel 1999 il British Film Institute l'ha inserito all'80\u00ba posto della lista dei migliori cento film britannici del XX secolo."}
{"id": "888143", "revid": "118865320", "url": "https://it.wikipedia.org/wiki?curid=888143", "title": "Museo virtuale della scuola medica salernitana", "text": "Il Museo Virtuale della Scuola Medica Salernitana si trova nella Via dei Mercanti 74, l'antica arteria commerciale del centro storico di Salerno, poco distante dal Duomo. Inaugurato nel 2009, va a sostituire il vecchio Museo Didattico della Scuola Medica Salernitana con un restauro completo non solo della struttura, ma dell'intera organizzazione museale.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Campania, nel dicembre 2019 divenuto Direzione regionale Musei.\nIl Museo.\nIl museo \u00e8 alloggiato all'interno dell'ex Chiesa di San Gregorio, costruita nel periodo longobardo di Salerno intorno all'anno mille. Il Museo Virtuale di Salerno, gestito dal 2012 dalla Cooperativa Galahad, nell'accoglienza e nel calendario d'eventi, si basa su un'organizzazione molto moderna: filmati e riproduzioni 3D, interpretati da attori professionisti, ripercorrono le tecniche e le conoscenza della Scuola Medica Salernitana, specialmente nei suoi secoli di gloria (X - XIII secolo).\nVi si trovano, esposte in pannelli luminosi, le riproduzioni dei preziosi codici manoscritti e miniati di produzione medioevale della Scuola Medica Salernitana.\nLa sezione pi\u00f9 ricercata dai turisti \u00e8 quella dove si espone il famoso \"Regimen Sanitatis Salernitanum\", l'opera a cui \u00e8 maggiormente legata la fama mondiale della Scuola Medica.\nIl pavimento della sala principale \u00e8 realizzato in vetro, cos\u00ec da lasciare a vista l'antica struttura preesistente. Osservando con attenzione si vedranno una serie di strumenti chirurgici, originali e ricostruiti, dei primi medici della storia. Interessanti, infine, i pannelli dedicati a Trotula de Ruggiero, la prima donna medico della storia e che propone ai visitatori un'attenta analisi sul ruolo della donna nel Medioevo."}
{"id": "888151", "revid": "1347902", "url": "https://it.wikipedia.org/wiki?curid=888151", "title": "Franz Viehb\u00f6ck", "text": "Viehb\u00f6ck \u00e8 un ingegnere elettronico ed astronauta, il primo proveniente dall'Austria, \u00e8 sposato ed ha una figlia (Carina) nata mentre lui era in orbita.\n\u00c8 stato selezionato assieme a Clemens Lothaller per un progetto spaziale congiunto tra Austria ed Unione Sovietica.\nDopo due anni di addestramento \u00e8 stato scelto per la missione ed \u00e8 partito dal cosmodromo di Baikonur il 2 ottobre 1991 con la missione Sojuz TM-13 alla volta della stazione spaziale russa Mir dove ha condotto esperimenti nel campo della medicina nello spazio, fisica e tecnologia spaziale.\nDopo 7 giorni, 22 ore e 12 minuti \u00e8 atterrato in Kazakistan con la Sojuz TM-12.\nSuccessivamente ha lavorato per la Rockwell International negli Stati Uniti d'America, poi quando questa \u00e8 stata rilevata dalla Boeing \u00e8 stato rimandato in Austria."}
{"id": "888156", "revid": "767487", "url": "https://it.wikipedia.org/wiki?curid=888156", "title": "Anatolij Pavlovy\u010d Arcebars'kyj", "text": "Arcebars'kyj \u00e8 nato nell'Unione delle Repubbliche Socialiste Sovietiche nella Repubblica socialista sovietica ucraina (oggi Ucraina). \u00c8 stato selezionato come cosmonauta nel 1985. Ha volato nello spazio con la missione Sojuz TM-12 diretta verso la stazione spaziale russa Mir. \u00c8 partito dal cosmodromo di Baikonur il 18 maggio 1991 ed \u00e8 rientrato dopo 144 giorni, 15 ore e 21 minuti. Durante la missione ha effettuato 6 passeggiate spaziali per un totale di 1 giorno e 9 ore trascorse nello spazio aperto.\nArcebars'kyj era in orbita durante il Putsch di Mosca e questo ha seriamente compromesso la posizione sua e del suo compagno di viaggio nella Mir Sergej Krikal\u00ebv."}
{"id": "888157", "revid": "438678", "url": "https://it.wikipedia.org/wiki?curid=888157", "title": "Ciclo del processore", "text": ""}
{"id": "888166", "revid": "78273", "url": "https://it.wikipedia.org/wiki?curid=888166", "title": "Neo-gotico", "text": ""}
{"id": "888174", "revid": "72396", "url": "https://it.wikipedia.org/wiki?curid=888174", "title": "Metodo Gutmann", "text": "Il metodo Gutmann \u00e8 un algoritmo proposto da Peter Gutmann da utilizzarsi per cancellare totalmente i contenuti di una sezione di un disco per computer (come ad esempio un file o un settore) per motivi di sicurezza.\nMetodo.\nLa funzione di cancellazione nella maggior parte dei sistemi operativi segnala semplicemente che lo spazio occupato dal file \u00e8 disponibile per il riutilizzo, senza eliminarne effettivamente i contenuti (ad esempio eliminando il puntatore al file). A questo punto il contenuto del file pu\u00f2 essere recuperato facilmente da molte applicazioni per il recupero dei dati. Tuttavia, una volta che lo spazio viene sovrascritto con altri dati, non esistono modi noti semplici per recuperare i dati precedenti. Non \u00e8 possibile recuperare dati con il solo utilizzo di software, siccome la periferica restituisce i propri contenuti solo attraverso la propria normale interfaccia di comunicazione.\nGutmann afferma che i servizi di sicurezza hanno strumenti avanzati, tra cui microscopi elettronici i quali, uniti a strumenti di analisi delle immagini, possono rilevare lo stato precedente dei bit nell'area interessata della periferica (ad esempio un disco fisso).\nL'algoritmo prevede la scrittura sul disco di una serie di schemi di bit, pensati per attaccare uno degli schemi di codifica per supporti magnetici esistente. La scelta degli schemi parte dal presupposto che l'utente non conosca l'algoritmo di codifica dei dati utilizzato dal disco, e quindi contiene schemi progettati specificamente per tutte le codifiche conosciute. Un utente che conosca il metodo di codifica pu\u00f2 selezionare solo gli schemi pensati espressamente per il proprio disco.\nUna sessione di sovrascrittura \u00e8 costituita da un preambolo di quattro schemi di scrittura casuali, seguiti dagli schemi 5-31 eseguiti in ordine casuale, e si conclude con altri quattro schemi casuali.\nCiascuno degli schemi 5-31 \u00e8 stato progettato tenendo conto di uno specifico schema di codifica per supporti magnetici, che viene attaccato dallo schema. Il risultato finale \u00e8 un rimescolamento dei dati sul disco sufficiente a fare s\u00ec che anche la scansione fisica pi\u00f9 approfondita difficilmente sar\u00e0 in grado di recuperare qualunque dato utile.\nLa serie degli schemi \u00e8 la seguente:\nCritiche.\nGutmann ha ricevuto critiche per avere asserito che i servizi di sicurezza nazionali riescono con ogni probabilit\u00e0 a leggere dati sovrascritti. Non \u00e8 stato provato in alcun modo che questo sia possibile, e non esistono prove pubbliche che i servizi di sicurezza governativi e non, siano in grado di recuperare file i cui settori sono stati sovrascritti.\nLe aziende specializzate nel recupero dei dati da periferiche danneggiate non sono in grado di recuperare file completamente sovrascritti. Queste aziende si specializzano nel recupero di informazioni da dispositivi che sono stati danneggiati da incendi,\nacqua, o altri danni simili. Nessun'azienda di recupero dati afferma di essere in grado di ricostruire dati completamente sovrascritti.\nLo stesso Gutmann ha risposto ad alcune di queste critiche e ha criticato nell'epilogo del suo lavoro originale come ci siano stati abusi del suo algoritmo. Citando tale epilogo:"}
{"id": "888190", "revid": "1938155", "url": "https://it.wikipedia.org/wiki?curid=888190", "title": "Architettura di un processore basato su registri generali", "text": "Una architettura di un processore basata sui registri generali, nell'informatica, rappresenta lo schema logico di funzionamento pi\u00f9 diffuso nella realizzazione hardware di processori per computer. \nIn generale il processore (CPU), secondo la classica Architettura di von Neumann, comunica con gli altri dispositivi o periferiche quali le memorie non volatili e i dispositivi di input-output (I/O) tramite i Bus di collegamento, tipicamente in modalit\u00e0 parallela. In particolare il processore, che \u00e8 un dispositivo programmabile dall'esterno dall'utente, opera richiedendo in primis le istruzioni del programma da eseguire (in linguaggio macchina) e i dati su cui operare direttamente dalla memoria non volatile per poi eseguire le operazioni di elaborazione richieste sui dati stessi; dal suo punto di vista esso quindi vede solo indirizzi o posizioni di memoria. Lo schema di principio dell'architettura di un processore basata su registri generali \u00e8 riportato in Figura 1.\nComponenti e funzionamento.\nNella figura a lato si nota una serie di componenti:\nI registri sono organi di memoria atti a memorizzare una serie di bit, che possono essere dati, indirizzi di memoria o istruzioni di programma prelevati dalla memoria del processore ed espresse in linguaggio macchina. Valori tipici del numero di bit che essi possono memorizzare sono 8, 16, 32 o 64 e il loro numero definisce la particolare architettura del processore. L'uso dei registri \u00e8 giustificato dal fatto che, poich\u00e9 la memoria non volatile \u00e8 in genere lenta, il ricorso a posizioni di memoria aggiuntive (i registri appunto) su cui appoggiare provvisoriamente i dati \u00e8 in generale cosa molto utile per il funzionamento efficiente del processore stesso. Nel seguito si descrivono nel dettaglio i vari componenti raffigurati in figura ovvero cosa fanno i dispositivi principali del processore e cosa memorizzano in particolare i registri.\nL'Unit\u00e0 di Controllo. \u00e8 l'organo o unit\u00e0 che gestisce, controlla o presiede l'esecuzione di tutte le operazioni di elaborazione per il particolare programma da eseguire ovvero comanda tutte le altre parti del processore attraverso il pilotaggio dei componenti stessi (ALU ecc..) impartendo a questi comandi di input e facendo da supervisore; rappresenta la parte a logica sequenziale della macchina a stati generale che, a sua volta, rappresenta la logica elettronica generale del processore stesso. Ad essa spetta, ad esempio, l'interpretazione dell'istruzione che si trova di volta in volta nel registro IR; ad esso spetta abilitare alla lettura ed alla scrittura due registri tra i quali deve avvenire uno scambio di informazione. \nL'unit\u00e0 di controllo comprende una sottounit\u00e0 detta sequencer che altro non \u00e8 che una macchina a stati che scandisce i passi o stati di un'istruzione, cominciando da una fase di fetch in cui viene recuperata e caricata una parte dell'istruzione o codice operativo che deve essere eseguita e proseguendo con la sequenza di operazioni da eseguire una volta ottenuta la decodifica dell'istruzione da parte del decodificatore di istruzione (instruction decoder). Terminata l'esecuzione dell'operazione lo stato del sequencer torna alla fase di fetch per l'esecuzione della successiva istruzione secondo il consueto ciclo del processore.\nTutte le fasi del ciclo del processore avvengono attraverso l'invio ai vari componenti di un insieme di impulsi di controllo, in una sequenza temporale ben precisa. Pi\u00f9 precisamente, ad ogni colpo di clock le linee di controllo assumono un particolare stato; il susseguirsi dei diversi stati contribuisce all'esecuzione completa di un'istruzione. Per questo motivo si pu\u00f2 dire che una singola istruzione in linguaggio macchina viene eseguita attraverso la opportuna composizione di pi\u00f9 micro-operazioni.\nLa ALU. L'unit\u00e0 logico-aritmetica, \u00e8 l'organo deputato allo svolgimento delle operazioni aritmetiche e dei confronti logici. Essa preleva gli operandi tipicamente dai registri generali, cos\u00ec come nei registri generali depone i risultati dei calcoli. Nelle architetture pi\u00f9 semplici e generali \u00e8 composta da blocchi che eseguono tutte le operazioni (Somma, Xor, And, Shift, Test) sugli input di dati ricevuti con un selettore in uscita che decide quale operazione desiderata selezionare sull'output, anche se tutto ci\u00f2 comporta inevitabilmente un certo spreco di potenza rispetto ad implementazioni pi\u00f9 efficienti. Essa \u00e8 accoppiata ad un accumulatore che \u00e8 una sorta di registro in cui viene memorizzato un dato prima di essere elaborato dall'ALU stessa. In seguito ad un calcolo l'ALU ha anche il compito di impostare alcuni dei flags del SR (\"Status Register\") in modo da tenere traccia di determinati eventi (es. riporto di una somma). Essa una parte della logica combinatoria della macchina a stati che rappresenta a sua volta la logica di funzionamento generale del processore.\nLa Memoria. Contiene un numero in genere molto elevato di registri, posizioni o celle nelle quali vengono memorizzati i dati e le istruzioni di un programma (sottoinsieme del set completo di istruzioni in linguaggio macchina del processore) attraverso uno \"spazio di indirizzamento\". Il tempo impiegato per accedere ad un registro di memoria \u00e8 generalmente molto superiore a quello impiegato per l'accesso ad uno dei registri del processore. \u00c8 per questo motivo che, per quanto possibile, si tenta di utilizzare i registri interni per effettuare le operazioni, limitando gli accessi in memoria allo stretto necessario. Pur contenendo la memoria un numero molto elevato di registri, in ciascun istante temporale solo uno di questi \u00e8 abilitato a partecipare ad operazioni di lettura o scrittura: quello il cui indirizzo \u00e8 contenuto nel registro MAR. Per sopperire alla lentezza della memoria RAM storicamente \u00e8 stata inventata anche la memoria cache.\nL'Internal Bus. \u00c8 un canale di comunicazione principale condiviso dai suddetti componenti ed attraverso il quale essi possono dialogare scambiandosi informazioni quali comandi di input, output ecc. In questo contesto, il dialogo consiste nello scambio di dati binari tra registri secondo una modalit\u00e0 parallela. Ci\u00f2 significa che un certo numero di bit viene contemporaneamente trasferito attraverso il bus da un registro mittente ad un registro destinatario. Durante un'operazione di trasferimento, i due registri implicati nella comunicazione si trovano in uno stato di lettura (destinatario) e scrittura (mittente) in modo tale da poter acquisire il dato presente sul bus e da potercelo scrivere, rispettivamente. Tutti gli altri registri sono in uno stato di \u201criposo\u201d nel quale non possono n\u00e9 leggere i dati che circolano sul bus n\u00e9 influenzare lo stato del bus con i dati che contengono. Il numero di bit contemporaneamente trasferiti indica il parallelismo del bus ed \u00e8 pari al numero di bit contenuti in un singolo registro. Esso caratterizza anche il parallelismo interno del processore.\nL'Address Bus e il registro MAR. Durante un accesso alla memoria, sia in fase di lettura che in fase di scrittura, il registro MAR (\"Memory Address Register\") contiene l'indirizzo della posizione di memoria che viene acceduta. Questo indirizzo, trasferito all'organo memoria attraverso l'Address Bus, abilita alla comunicazione una sola tra tutte le posizioni di memoria (celle) disponibili (tipicamente in numero molto elevato). Queste funzioni di indirizzamento sono gestite generalmente da un'unit\u00e0 del processore detta \"Address Logic\".\nIl Data Bus e il registro MDR. Il \"Data Bus\" \u00e8 un bus che collega la memoria con il registro MDR (\"Memory Data Register\"). Esso serve a trasferire dati in entrambi i sensi, sempre secondo una modalit\u00e0 parallela. Tutti i dati e le istruzioni che dalla memoria devono essere elaborati nel processore, transitano inoltre attraverso il registro MDR e solo successivamente da questo raggiungono gli opportuni registri per l'elaborazione vera e propria. Analogamente, tutti i risultati (output) di un'elaborazione che devono essere immagazzinati in memoria transitano prima per il registro MDR e solo successivamente da esso raggiungono l'esatta posizione (cella) di memoria.\nIl registro PC (\"Program Counter\"). Il valore memorizzato nel registro PC rappresenta per definizione l'indirizzo della posizione di memoria contenente la successiva istruzione da eseguire. Esso viene interrogato tipicamente all'inizio di ogni fase di fetch ed immediatamente dopo viene aggiornato alla posizione di memoria \u201cseguente\u201d preparandolo cos\u00ec per il prelievo dell'istruzione successiva. Pu\u00f2 accadere comunque che l'istruzione prelevata rientri nella categoria delle istruzioni di salto: in questo caso si procede ad un ulteriore aggiornamento del PC durante la fase di execute dell'istruzione. Da questo deriva che lo scopo di un'istruzione di salto (condizionato) \u00e8 esclusivamente quello di alterare (eventualmente) il valore del PC. Spesso il registro PC \u00e8 chiamato anche IP (Instruction Pointer).\nIl registro IR. (\"Instruction Register\"). Questo registro ha il compito di accogliere dalla memoria (attraverso il MDR), durante una fase di fetch, l'istruzione da eseguire, quella cio\u00e8 puntata dal PC. Una volta in questo registro, l'istruzione deve essere interpretata dall'unit\u00e0 di controllo per procedere alla eventuale fase di preparazione degli operandi ed alla fase di esecuzione.\nIl registro SR. (\"Status Register\"). \u00c8 un registro che memorizza una serie di bit indicativi dello stato corrente del processore. Pu\u00f2 indicare, ad esempio, se il risultato dell'ultima operazione aritmetica effettuata dall'ALU ha dato risultato nullo, o se ha generato un riporto.\nI registri generali. I registri generali non hanno un preciso ruolo come gli altri, e da ci\u00f2 scaturisce il loro nome. Sono utilizzati per contenere i dati in transito per un'elaborazione: gli addendi di un'addizione che l'ALU sta per effettuare, il risultato di un calcolo che l'ALU ha effettuato, un indirizzo di memoria in cui si trova un dato che dovr\u00e0 essere acceduto in seguito, ecc. Un numero elevato di tali registri conferisce maggiore flessibilit\u00e0 nella programmazione, ma complica la struttura del processore dal punto di vista architetturale.\nUn esempio: esecuzione dell'istruzione MOVE.\nCon riferimento al ciclo del processore, riportato in Figura 2, analizziamo come avviene lo scambio di informazioni, nell'ambito dell'architettura esposta, in un caso reale. Supponiamo che, durante la sua elaborazione, il processore si trovi ad un certo istante a dover eseguire, ad esempio, un'istruzione che abbia lo scopo di spostare il contenuto corrente del registro generale R1 nella posizione di memoria avente indirizzo D. Rappresentiamo simbolicamente una tale operazione con il seguente comando:\n mov R1,D\nUna tale istruzione, per essere eseguita, deve fare parte del bagaglio assembly del processore in questione e, come tale, essere opportunamente rappresentabile in linguaggio macchina. Si immagini, dunque, che l'istruzione sia rappresentata in memoria cos\u00ec come riportato in Fig. 3.\nEssa parte dalla n-esima posizione di memoria ma, non potendo essere contenuta completamente in una singola posizione, occupa anche la posizione successiva. In particolare, la posizione n-esima contiene una stringa di bit che verr\u00e0 interpretata dall'unit\u00e0 di controllo nel seguente modo:\n \"istruzione move la cui sorgente \u00e8 il registro R1\n e la cui destinazione \u00e8 la posizione di memoria\n il cui indirizzo \u00e8 contenuto immediatamente di seguito\".\nI passi necessari ad eseguire questa operazione sono:\nAnalizziamone nel dettaglio il significato. Trovandoci all'inizio della fase di fetch, bisogna prelevare l'istruzione dalla memoria: essa, per definizione, \u00e8 contenuta all'indirizzo puntato dal registro PC. Il passo 1 copia il contenuto del PC nel MAR in modo da preparare la memoria ad un accesso alla giusta posizione. Il passo 2, in maniera del tutto generale, incrementa il PC in modo che esso punti alla posizione di memoria successiva, essendo questa la posizione da leggere nel seguito con la maggiore probabilit\u00e0. Il passo 3 ordina alla memoria di scrivere sul Data Bus e, contemporaneamente, al MDR di leggere dal Data Bus. In seguito a questa operazione il MDR conterr\u00e0 la prima parte dell'istruzione da eseguire. Essa, per essere interpretata, deve comunque essere trasferita nel IR. Questo avviene al passo 4. Una volta che l'istruzione \u00e8 stata interpretata, l'unit\u00e0 di controllo \u201ccapisce\u201d che l'istruzione \u00e8 stata prelevata solo parzialmente e bisogna prelevarne un altro frammento. Qui la fase di fetch termina ed inizia la fase di preparazione degli operandi. Nel passo 5, di nuovo il PC viene copiato nel MAR per permettere un nuovo accesso alla memoria; immediatamente dopo, nel passo 6, viene nuovamente incremementato cos\u00ec da farlo puntare alla successiva istruzione, quella che verr\u00e0 prelevata ed eseguita durante il ciclo successivo. Nel passo 7 la memoria viene letta e l'indirizzo D viene copiato nel MDR. Qui termina anche la fase di preparazione degli operandi ed inizia la fase di esecuzione vera e propria dell'istruzione. Dal momento che la scrittura deve avvenire proprio all'indirizzo ora contenuto nel MDR, questo viene copiato nel passo 8 sul MAR. Nel passo 9 il contenuto del registro R1 viene copiato nel MDR e infine da qui, nel passo 10, viene copiato in memoria alla giusta posizione attraverso un'operazione di scrittura. Termina cos\u00ec anche la fase di esecuzione. A questo punto il PC punta alla successiva istruzione da eseguire, ed una nuova fase di fetch pu\u00f2 avere inizio.\nBibliografia.\nJohn F. Wakerly. \"Microcomputer Architecture and Programming: The 68000 Family\". 784 pages, May 1989, Wiley. ISBN 9780471853190"}
{"id": "888195", "revid": "287204", "url": "https://it.wikipedia.org/wiki?curid=888195", "title": "Ante Trumbic", "text": ""}
{"id": "888196", "revid": "20090", "url": "https://it.wikipedia.org/wiki?curid=888196", "title": "Ante Trumbich", "text": ""}
{"id": "888199", "revid": "125784309", "url": "https://it.wikipedia.org/wiki?curid=888199", "title": "Veicoli a gas naturale", "text": "Il gas naturale compresso a 220\u00a0bar (CNG - Compressed Natural Gas, da distinguersi dal GPL - Gas di Petrolio Liquefatto) viene usato come alternativa meno inquinante ad altri carburanti per automobili e autocarri.\nIn Italia viene comunemente chiamato \"metano\", anche se in realt\u00e0 si presenta come una miscela di gas, composta effettivamente in gran parte da metano, ma anche da altri idrocarburi leggeri come propano, butano e tracce di altri gas e contaminanti (ad esempio acido solfidrico).\nNel 2008, gli Stati con il maggior numero di veicoli a gas in circolazione erano Pakistan, Cina, Argentina, Brasile, Iran, India e Italia.\nVantaggi.\nIl risparmio economico a parit\u00e0 di percorrenza ottenibile con un'auto a metano \u00e8 di circa il 60% rispetto alla benzina. Infatti, con l'energia contenuta in 1\u00a0kg di metano si percorre in media 1,5/1,6 volte la strada che si pu\u00f2 percorrere con 1 litro di benzina. Ci\u00f2 significa che se una vettura percorre in media 14\u00a0km/l a benzina, essa percorrer\u00e0 circa 21/22\u00a0km con un kg di metano; in pi\u00f9 il prezzo al distributore di un kg di metano \u00e8 notevolmente inferiore a quello di un litro di benzina.\nInoltre il gas naturale possiede, fra tutti i combustibili fossili, il rapporto pi\u00f9 elevato tra energia sviluppata e quantit\u00e0 di anidride carbonica emessa e dunque contribuisce in maniera minore al riscaldamento globale.\nLa combustione di un metro cubo di gas naturale produce circa di energia.\nI distributori di metano prelevano il gas direttamente dalla rete che fornisce anche le utenze domestiche e industriali, e non sono rifornite da autocisterne come avviene per i carburanti liquidi (benzina-gasolio-gpl).\nGrazie alle ridotte emissioni di inquinanti, come particolato ed ossido di azoto, i veicoli a gas naturale sono in genere esenti dai blocchi e dalle restrizioni del traffico.\nSvantaggi.\nGli svantaggi del gas naturale come combustibile per autotrazione sono di diversa natura.\nIn primo luogo, le prestazioni del motore sono in genere un poco meno brillanti che con altri carburanti. Tipicamente, la potenza di un motore di piccola-media cilindrata \u00e8 del 5-10% inferiore quando viene alimentato a gas naturale rispetto a quando \u00e8 alimentato a benzina, tuttavia la velocit\u00e0 massima raggiungibile resta quasi invariata, anche se si impiega pi\u00f9 tempo per raggiungerla.\nCon l'avanzare, per\u00f2, della ricerca tecnologica e dei relativi investimenti in questo settore, in particolare l'evoluzione tecnologica dei turbocompressori e soprattutto delle centraline che gestiscono il loro funzionamento, le differenze di prestazioni rispetto ad altri carburanti si riducono fin quasi a scomparire. Attualmente il vero \"limite\" di un propulsore automobilistico alimentato a gas naturale \u00e8 quello di essere derivato da un'omologa unit\u00e0 alimentata a benzina. Ci\u00f2 porta a dei compromessi progettuali che al momento, per ovvie motivazioni economiche legate alle produzioni di scala, vedono \"perdente\" il gas naturale. Ma da un punto di vista puramente teorico non vi \u00e8 motivo di pensare che, analogamente a quanto successo negli ultimi anni per le motorizzazioni a gasolio, un domani grazie a motorizzazioni sviluppate appositamente per questo carburante non possa venir meno nel pensiero comune l'idea che \"gas naturale = minori prestazioni\". Se un'auto venisse alimentata esclusivamente a metano, potrebbe avere un rapporto di compressione molto maggiore (il metano ha un numero di ottani pari a circa 120), che a parit\u00e0 di cilindrata porterebbe il motore ad avere il rendimento e prestazioni migliori.\nIl secondo problema \u00e8 l'ingombro del serbatoio (bombole) di gas naturale. Questo porta, su vetture di medie dimensioni, a una consistente limitazione dello spazio del bagagliaio rispetto ai serbatoi per combustibili liquidi, senza tuttavia ottenere quantit\u00e0 immagazzinabili di gas naturale che consentano autonomie equivalenti. Esistono anche automobili che, per l'installazione di una delle bombole di gas naturale, sfruttano lo spazio della ruota di scorta, sostituendola con un kit di riparazione e gonfiaggio.\nUno dei limiti rimane di conseguenza l'autonomia, che va dai 200 ai 450\u00a0km a seconda del tipo di vettura (esclusa l'autonomia aggiuntiva del serbatoio di benzina).\nUn altro svantaggio pu\u00f2 essere la capillarit\u00e0 e la distribuzione delle stazioni di rifornimento, non presenti uniformemente in tutto il territorio europeo, mentre altre aree geografiche ne sono completamente sprovviste. Negli Stati Uniti e nell'intera area NAFTA si sta valutando l'inserimento di questo tipo di alimentazione nel mercato nei prossimi anni.\nImportante ricordarsi di fare collaudare le bombole ogni 4 anni se con normativa europea R110 (normalmente sono cos\u00ec omologate le auto con impianto di serie) - 5 anni se DGM (normativa italiana, solitamente per impianti aftermarket), per verificare la tenuta delle bombole stesse.\nIn Europa esistono paesi dove esiste una rete a uso delle auto private ma con pochi distributori (Francia, Spagna, Portogallo); in altri paesi, come la Germania, l'Italia, l'Austria e la Svizzera, il gas naturale viene attualmente promosso e favorito da parte dei governi locali e la rete distributiva \u00e8 in forte crescita ed \u00e8 consentito, da poco anche in Italia, il servizio di rifornimento \"self-service\".\nStoria.\nNel dopoguerra la rete del metano per auto in Italia ha seguito sviluppi e recessioni dipendenti dalle evoluzioni tecniche e dalle crisi degli altri carburanti, ricevendo una notevole spinta dalla crisi del petrolio del 1973 e poi un considerevole ridimensionamento attorno alla met\u00e0 degli anni ottanta, in particolare quando, nel 1983, il Governo Craxi introdusse il superbollo anche per le auto a gas.\nNegli ultimi 10 anni si \u00e8 riscontrata una inversione di tendenza, con l'incremento del parco circolante a metano come conseguenza dell'abolizione dell'impopolare superbollo per le auto a metano catalitiche (1997) e delle successive scelte legislative a favore dei carburanti meno inquinanti (ecoincentivi).\nNello stesso periodo le case costruttrici, grazie all'evoluzione della tecnica dei kit di trasformazione (introduzione degli impianti a iniezione gassosa sequenziale fasata) hanno iniziato a puntare l'attenzione sul metano come carburante mettendo a listino alcune vetture gi\u00e0 predisposte in fabbrica con tale tipo di alimentazione. BMW e Volvo hanno inaugurato questa nicchia di mercato nel 1995/1996, mentre avvenne a fine 1997 l'entrata in listino della Fiat Marea 1.6 BiPower, prima auto italiana con alimentazione a metano nativa di serie, che era dotata di un impianto sequenziale fasato Metatron, sviluppato in cooperazione con Tartarini Auto, uno dei principali produttori mondiali di kit di trasformazione di auto a gas.\nAlla Marea BiPower Fiat ha fatto succedere un anno dopo la Multipla 1.6 BiPower, con lo stesso motore, e la Multipla 1.6 BluPower, prima auto di serie a metano monovalente (alimentata cio\u00e8 solo a metano). La prima Multipla Bipower, essendo sviluppata da una grande casa costruttrice assieme alla Magneti Marelli Powertrain per il controllo motore, presentava dettagli molto innovativi, come ad esempio l'avviamento sempre a metano per evitare di consumare inutilmente benzina a ogni avviamento. Col passare del tempo la Fiat decide di puntare molto sulle versioni a metano delle proprie vetture, arrivando a inserire nella gamma di praticamente tutti i suoi modelli almeno una versione alimentata a metano. Viene creato all'interno dell'azienda un vero e proprio brand che identifica le vetture alimentate con questo combustibile: la famiglia delle Natural Power. Modelli a marchio Fiat che sono o sono stati in commercio con questa denominazione per le loro versioni a metano sono la Punto Classic Natural Power, la Grande Punto Natural Power, la Punto Evo Natural Power, il Dobl\u00f2 Natural Power, la Panda Classic Natural Power, la Punto 2012 Natural Power, la Panda Natural Power e il Qubo Natural Power.\nA partire dal 2002 Opel-GM ha introdotto sul mercato europeo alcuni veicoli di serie a metano caratterizzati da una nuova tipologia di impianto di alimentazione: il sistema Monovalent-Plus.\nCaratteristiche peculiari di tale sistema sono:\nOpel ha immesso sul mercato vari modelli, tutti equipaggiati con tale sistema di alimentazione, nel corso degli anni: la Zafira A 1,6 EcoM nell'autunno 2002, l'Astra G 1,6 EcoM nel gennaio 2003, il Combo 1,6 EcoM nel 2004, la Zafira B 1,6 EcoM nell'autunno 2006 e la Zafira B 1,6 EcoM Turbo (con motore da ben 150CV) nel gennaio 2009.\nDal 2006 Iveco ha messo sul mercato una versione a CNG del suo Daily, con motore a quattro cilindri da 3.0l e 136CV, i cui valori di emissione si posizionano al di sotto della normativa Euro V. Nello stesso anno fa lo stesso Citro\u00ebn con la C3 GNV, il Berlingo GNV e la C4 GNV.\nAnche la Volkswagen ha immesso sul mercato un veicolo quasi monovalente a metano, la Volkswagen Touran 2.0 Ecofuel, con un motore 2 litri da 107 CV. Come la Fiat Multipla, anche la Touran ha le bombole sotto il piano del baule, in posizione riparata dagli urti e con molti accorgimenti di sicurezza, che non riducono il normale volume di carico, e con di una riserva di benzina di 14 litri.\nDal 2009 VW ha immesso sul mercato la Touran 1.4 TSI, Ecofuel con motore turbo da 150CV e la Passat (sia berlina che variant) sempre in versione TSI Ecofuel (la Passat per\u00f2 non ha un serbatoio benzina ridotto a soli 14 litri e pertanto non \u00e8 considerata monofuel).\nMotorsport.\nAl fine di dimostrare l'efficacia del gas naturale alcuni Team si sono cimentati nelle competizioni automobilistiche con vetture alimentate a metano\nIl team, nato dall'omonimo magazine, partecipa al Campionato Mondiale FIA Alternative Energies ed al Campionato Italiano Energie Alternative.\nNel 2012 il Team, diretto dal ds Nicola Ventura, si presenta con una Fiat 500 Abarth modificata per l'alimentazione a metano con un impianto Cavagna/BIgas e ribattezzata \"500 EcoAbarth\". Alla guida l'esperto Massimo Liverani, mentre nel ruolo di navigatore si alternano Valeria Strada, Alessandro Talmelli e Fulvio Ciervo. Il 14 ottobre 2012, al termine del 7\u00ba EcoRally SanMarino - Vaticano, con 3 vittorie ed un secondo posto (su 4 gare), il Team si \u00e8 aggiudicato i titoli italiani CSAI Energie Alternative Piloti e Navigatori. Il 28 ottobre 2012, dopo aver corso in 7 nazioni europee collezionando 3 vittorie, 2 secondi posti e portando sempre a punti la vettura, il team si \u00e8 aggiudicato i titoli mondiali FIA Energie Alternative Piloti e Costruttori. Per la prima volta nella storia dell'automobilismo una vettura alimentata a metano vince un titolo mondiale FIA.\nNel 2013 il Team si ripresenta al via dei Campionati FIA e CSAI. La stagione \u00e8 dominata dalla \"500 EcoAbarth\" di ecomotori.net che conquista 5 titoli su 5 a disposizione. Grazie al lavoro del team, Abarth torna a vincere un Titolo Costruttori dopo 46 anni di digiuno.\nIl Team partecipa al Campionato Italiano \"Formula Challenge\".\nNel 2012 il Team porta al debutto una Peugeot 207 alimentata a metano che si dimostra ben presto molto competitiva ma a causa di inconvenienti e rotture non arrivano i risultati sperati.\nNel 2013, la 207 ribattezzata 20C (CO2 scritto al contrario per sottolineare le basse emissioni inquinanti anche nelle competizioni), sembra aver risolto i problemi facendo registrare gi\u00e0 4 vittorie sulle prime 4 gare del Campionato a Cremona, Osimo, Franciacorta e Reggio Emilia.\nTecnologia.\nPer quanto riguarda la tipologia pi\u00f9 classica e diffusa di auto bifuel metano-benzina, l'installazione dell'impianto in aftermarket consente di avere un'auto ibrida che si muove a benzina oppure a metano, e la selezione del carburante viene effettuata tramite un apposito commutatore.\nAltra soluzione relativamente recente \u00e8 l'applicazione della doppia alimentazione Gasoli-Metano, ma caratterizzata da un uso contemporaneo di metano e gasolio e non con il solo metano come avviene nei motori ad accensione comandata.\nIl metano \u00e8 commercializzato allo stato gassoso e, a differenza di quanto avviene per gli altri carburanti (che sono stoccati in appositi serbatoi nelle stazioni di servizio), viene erogato direttamente dalla rete, compresso alla pressione di 216 bar nominali, per riempire le bombole installate sulla vettura (posizionate solitamente nel baule per le vetture trasformate successivamente alla costruzione e sotto il pianale per le vetture gi\u00e0 concepite per il funzionamento a metano). Il sistema misura la massa del gas che viene erogato, e per questo il prezzo del metano \u00e8 calcolato in funzione non del volume ma della massa, a differenza dei carburanti liquidi. A settembre 2016 il prezzo medio al distributore \u00e8 di circa 0,97 \u20ac/Kg. Un kg di metano equivale all'incirca a 1,5 litri di benzina.\nL'autonomia della vettura dipende dalla capacit\u00e0 delle bombole installate e pu\u00f2 variare considerevolmente; mediamente per un'auto di segmento \"B\" con carrozzeria a 2 volumi la capacit\u00e0 in litri installabile varia da 60 a 80 litri, con una capacit\u00e0 di carica espressa in kg di circa 10/13\u00a0kg di metano compresso, un costo di circa 8/11 \u20ac a pieno e un'autonomia intorno ai 200/300\u00a0km.\nLe auto di taglia maggiore (station wagon o monovolume) possono arrivare a caricare 20 o pi\u00f9 kg di metano compresso, per un'autonomia che pu\u00f2 variare tra i 350 e i 450/500\u00a0km a seconda del consumo, del percorso e dello stile di guida dell'autista.\nSiccome il metano viene sempre erogato allo stato gassoso, tra un pieno e l'altro ci possono essere differenze considerevoli di carica in kg: ci\u00f2 dipende dalla temperatura, dalla densit\u00e0 del metano stesso e dalla taratura della pressione di stacco dell'erogatore; maggiore \u00e8 la temperatura e minore sar\u00e0 la carica in kg in quanto il gas tende a essere meno denso, in quanto la maggiore temperatura \u00e8 pi\u00f9 vicina al punto di condensazione. D'estate perci\u00f2 si carica tendenzialmente di meno e d'inverno si carica tendenzialmente di pi\u00f9, con variazioni anche del 15% tra le due stagioni.\nUn altro fattore che influisce sulla densit\u00e0 del metano erogato e pertanto sulla carica finale al distributore \u00e8 la provenienza e la purezza del gas naturale.\nIl gas naturale non \u00e8 costituito solo da metano puro, ma solitamente include anche, in percentuali trascurabili, altre tipologie di gas mescolati assieme: etano, butano, propano sono i pi\u00f9 frequenti.\nI gas di produzione italiana o russa sono i pi\u00f9 puri tra quelli immessi nella rete nazionale di gasdotti: dati SNAM indicano un'elevata percentuale di metano, intorno al 98/99%.\nI gas di provenienza olandese o algerina invece hanno un contenuto percentuale di metano inferiore, che si aggira sull'87/90% per l'olandese e tra l'80 e l'85% per l'algerino.\nIl costo dell'installazione di un impianto per metano aftermarket \u00e8 di circa 1500/1800 \u20ac per un sistema tradizionale (aspirato) e di circa 2200/2600 \u20ac per un sistema sequenziale.\nQuando si cambia auto si pu\u00f2 recuperare una parte dell'impianto (ad esempio le bombole e le valvole delle stesse), con un risparmio fino al 30% sulle nuove installazioni; per questo in teoria il costo maggiore si avverte al primo montaggio, ma questo solo fino a un certo punto, infatti le auto pi\u00f9 recenti (dalle Euro3 in poi]) richiedono quasi obbligatoriamente l'installazione di impianti sequenziali fasati per evitare conflitti con l'elettronica di bordo e relativi malfunzionamenti dell'impianto a gas.\nEsistono anche vetture alimentate a solo metano, dette \"monovalenti\", o con un piccolo serbatoio di riserva di benzina di capacit\u00e0 inferiore a 15 litri, in effetti bivalenti ma che per la normativa europea vengono ugualmente classificate come \"monovalenti\". Questa soluzione \u00e8 stata introdotta da Opel con la Zafira EcoM per poter classificare la vettura come monovalente pur lasciando la praticit\u00e0 di viaggiare anche a benzina anche in zone non servite dalla rete di distribuzione CNG, e sta prendendo piede anche per altri modelli tedeschi (Astra EcoM, Combo EcoM, VW Touran EcoFuel, VW Up EcoFuel, Caddy Ecofuel, Seat Arona TGI), infatti le vetture monovalenti godono di esenzioni fiscali: in Italia viene scontato del 75% il bollo auto.\nLe vetture \"bivalenti\" invece vengono fiscalmente trattate come i corrispondenti modelli a benzina, in quanto per il fisco italiano fa fede la potenza massima dichiarata, che \u00e8 quella con alimentazione a benzina, appunto.\nEsistono anche progetti per portare il metano sui mezzi a due ruote, nel 2014 l'esperimento riminese avvia la procedura di omologazione in Italia\nTrasformazioni.\nI veicoli con tale alimentazione, oltre ad essere disponibili direttamente dal costruttore del mezzo, possono essere convertiti e riomologati, la trasformazione pi\u00f9 comune riguarda il motore ad accensione comandata alimentati a benzina, ma possono subire tale trasformazione anche i veicoli pesanti con motore diesel, ma con l'aggiunta di centraline e candele d'accensione, altri veicoli che possono favorire di tale trasformazione sono i veicoli ibridi, per quest'ultima categoria di veicoli in Italia esiste la circolare 27253 della Motorizzazione, datata 5 novembre 2013\nPer quanto concerne le piccole motorizzazioni diesel, la trasformazione \u00e8 possibile, ma nel 2015 non \u00e8 ancora possibile un'alimentazione con il solo metano, il quale sar\u00e0 sempre miscelato con il gasolio durante il funzionamento del motore, creando una miscela DDF (Diesel con Metano)\nInvece per quanto concerne la trasformazione dei veicoli a due ruote non esiste ancora una normativa di omologazione, ma sono stati effettuati studi e rilevamenti tramite il JRC dell'UE che hanno evidenziato il vantaggio di tale trasformazione per l'ambiente\nPrestazioni e sicurezza.\nUn'auto alimentata a metano raggiunge la stessa velocit\u00e0 di una alimentata a benzina. Il metano \u00e8 leggermente penalizzante nelle prestazioni di una guida sportiva nel tempo che impiega l'auto a passare da 0 a 100\u00a0km/h. Infatti, la ripresa da fermo o cambiando marcia \u00e8 pi\u00f9 lenta. Teoricamente il metano potrebbe dare prestazioni migliori della benzina, poich\u00e9 \u00e8 maggiore il suo numero di ottano (pari a 120) e dunque ha un maggior rendimento, come accade anche nelle centrali elettriche alimentate a metano (turbogas); ci\u00f2 richiederebbe per\u00f2 motori con un rapporto di compressione maggiore di quello dei motori attuali, predisposti con un rapporto di compressione adatto alla benzina. Questo non avviene ovviamente per i motori che sono gi\u00e0 pensati per il funzionamento a gas naturale, il cui rapporto di compressione \u00e8 pi\u00f9 alto. Questi motori hanno prestazioni maggiori nel funzionamento a gas naturale rispetto a quello a benzina.\nUn discorso a parte meritano i motori turbocompressi: se debitamente programmata, la centralina del motore pu\u00f2 fare in modo che durante il funzionamento a metano la pressione di sovralimentazione data dalla turbina sia superiore a quella raggiunta durante il funzionamento a benzina. In questo modo si aumenta il rapporto di compressione dinamico effettivo, per via della maggiore pressione in entrata, aumentando l'efficienza e la potenza del motore, che in questo caso sar\u00e0 maggiore a metano piuttosto che a benzina.\nSolitamente l'avviamento del motore viene mantenuto a benzina, perch\u00e9 questa ha un potere detonante maggiore e d\u00e0 la scocca alla scintilla d'accensione con maggiore facilit\u00e0.\nQuasi tutti i costruttori di kit prevedono l'avviamento a metano, ma relegate a situazioni di avaria del circuito benzina e di fatto viene sconsigliato il suo utilizzo perch\u00e9 l'accensione a metano richiede un uso pi\u00f9 prolungato del motorino d'avviamento e non consente alla centralina della benzina di utilizzare le strategie di iniezione corrette che sono previste all'avviamento. Nelle auto a carburatore l'avviamento a metano \u00e8 invece possibile quasi sempre, salvo condizioni climatiche avverse, come temperature molto basse. In questo tipo di auto se si tenta l'avviamento a metano spingendo troppo l'acceleratore pu\u00f2 verificarsi talvolta un accumulo di gas nella camera d'accensione che ingolfa il motore e pu\u00f2 impedire i successivi tentativi di avviamento. Spesso la soluzione per avviare l'auto \u00e8 quella di commutare a benzina e avviare con essa il motore, per poi ricommutare a metano una volta stabilizzata la temperatura d'esercizio.\nOgni 4 anni per le auto a metano dotate di bombole realizzate secondo la normativa europea ECE/R110 \u00e8 obbligatoria la revisione delle stesse.\nLa revisione \u00e8 obbligatoria anche in caso di incidente che comporti il danneggiamento delle bombole.\nIn entrambi i casi il collaudo (o la sostituzione) delle bombole \u00e8 gratuita e viene finanziata da una piccola tassa sul carburante.\nPer effettuare la revisione \u00e8 necessario rivolgersi agli installatori di impianti, che come prezzo chiederanno la sola manodopera di montaggio-smontaggio delle bombole.\nPer le auto con impianto realizzato secondo la normativa italiana la scadenza del collaudo bombole \u00e8 ogni 5 anni.\nOccorre chiarire le differenze esistenti tra il gas naturale (CNG) e il gas di petrolio liquefatto (GPL): il GPL viene venduto in fase liquida e in pressione a 12 bar nominali, contro i 220 bar in fase gassosa del metano, ne consegue che per i due combustibili occorrono impianti diversi, tra loro incompatibili.\nLe differenze dei componenti dell'impianto rispetto al GPL riguardano soprattutto il miscelatore e il tipo di bombola, le uniche parti potenzialmente intercambiabili sono le centraline elettroniche e il commutatore-indicatore di livello, ma, vista l'esiguit\u00e0 del loro costo rispetto al resto dei componenti, solitamente se viene disinstallato un impianto di un tipo e reinstallato un impianto dell'altro tipo vengono anch'esse sostituite.\nCon il GPL si ha una penalizzazione sulle prestazioni quasi nulla, mentre con il metano si ha normalmente una perdita di potenza all'incirca del 7/10% qualora non venga utilizzata la centralina anticipatrice della fase d'accensione, la quale fa aumentare ulteriormente l'anticipo d'accensione della centralina di serie del motore, mentre in caso di sua presenza e corretta taratura non vi sono cali di potenza.\nL'alimentazione a metano consente, in virt\u00f9 delle minori scorie di combustione generate nel motore, un allungamento degli intervalli di cambio olio fino a 40.000\u00a0km.\nNon \u00e8 raro vedere macchine circolanti a metano con 350.000 - 400.000\u00a0km, in alcuni casi si arriva anche a 500.000\u00a0km.\nSulle auto con questo tipo di alimentazione sono da tenere sotto controllo le parti elettriche (candele, fili, bobina, batteria) in quanto il metano brucia assai meno rapidamente della benzina e necessita quindi che dette componenti siano sempre mantenute in ottimo stato.\nIl riduttore di pressione (detto anche \"polmone\") del metano necessita di essere riscaldato durante il funzionamento in quanto il gas riducendo la propria pressione si raffredda, e alle basse temperature si potrebbe congelare il riduttore di pressione stesso. Allo scopo di evitare questo inconveniente esso viene collegato al circuito di raffreddamento del motore per mezzo di una derivazione.\nQuesto collegamento - se non eseguito a regola d'arte - aumenta la possibilit\u00e0 di perdite di liquido di raffreddamento, con possibili conseguenze negative sulla guarnizione della testata (che pu\u00f2 bruciarsi) in caso di esaurimento del liquido stesso.\nNella manutenzione periodica occorre pertanto verificare con cura questa parte del motore e i livelli dei liquidi.\nDati i timori di alcuni guidatori sull'uso di veicoli a gas GPL o Metano sono stati eseguite diverse dimostrazioni pubbliche sulla sicurezza di tali mezzi in varie condizioni di sicurezza critiche che hanno confermato la sicurezza degli impianti\nDistribuzione e vendita.\nLa distribuzione del metano avviene in centri autorizzati alla presenza di un operatore. In Italia non esiste l'auto-servizio, mentre in altri paesi \u00e8 consentito. Il metano \u00e8 prelevato dalla rete che fornisce anche le utenze domestiche per il riscaldamento.\nL'Italia \u00e8 uno dei Paesi pi\u00f9 \"metanizzati\", con la pi\u00f9 estesa e capillare rete di distribuzione al mondo.\nDal dopoguerra per circa 40 anni ha detenuto il primato mondiale del numero di autostazioni per il rifornimento di metano e per i volumi di forniture.\nNel 2010, le citt\u00e0 con la maggior percentuale di auto a metano sul totale del parco automobile sono: Ancona (7,5%), Parma (6,9%), Bologna (4,7%), Modena (4,4%) e Foggia (4,3%).\nIl 20 marzo 2019 \u00e8 stato pubblicato il decreto che stabilisce i requisiti tecnici per l'installazione di pompe self-service per erogare metano per autotrazione in modalit\u00e0 presidiata e non presidiata, presso i centri di distribuzione gi\u00e0 esistente e di nuova apertura. La norma trova fondamento nella direttiva 2014/94/UE e segue ad un tavolo tecnico fra Ministero dell'Interno, Vigili del Fuoco e associazioni di categoria (fra le quali Federmetano), svoltosi dal giugno 2017 all'aprile 2018. Essa attribuisce ai clienti la responsabilit\u00e0 nello svolgimento delle relative operazioni di rifornimento. Con l'attivazione dal 9 novembre 2020 del sito per la registrazione degli utenti, con relativo tutorial, il self service a metano \u00e8 diventato possibile in tutto il territorio italiano presso i distributori attrezzati.\nRete dei distributori di metano per auto in Italia.\nSuddivisione italiana su base regionale della rete di distribuzione del metano per autotrazione aggiornata al 12/04/2017:\nAggiornamento del numero stazioni di rifornimento metano compresso per uso autotrazione (o distributori metano):\nRete dei distributori di metano per auto in Europa.\nSuddivisione europea della rete di distribuzione del metano per autotrazione aggiornata al 07/04/2018 come da dati pubblicati sul sito Metanoauto.com :\nDistribuzione domestica.\nDue province italiane, Bolzano e Trento, hanno da tempo regolamentato l'installazione e l'utilizzo degli impianti di rifornimento individuale e concedono contributi nell'ordine del 50% sull'acquisto e l'installazione.\nPer ora sono in commercio pochi modelli costruiti secondo CE98/37, installabili in tutti i paesi aderenti alla Comunit\u00e0 europea.\nQuesti apparecchi prelevano il metano dalla rete domestica a 0,02 bar e lo comprimono direttamente nei serbatoi dell'automobile (207 bar a 15\u00a0\u00b0C) con notevole risparmio energetico rispetto agli impianti stradali con stoccaggio (250bar) e impianti di raffreddamento.\nIl compressore costa poche migliaia di euro, e rispetto alle lungaggini burocratiche necessarie per l'apertura di un impianto stradale (in Italia 4 anni) pu\u00f2 essere installato in poche ore.\nIl rifornimento individuale consente di risparmiare, ed \u00e8 consigliabile per questo installare un contatore specifico per uso autotrazione, in modo da usufruire delle accise notevolmente ridotte destinate in Italia all'utilizzatore dell'automobile."}
{"id": "888204", "revid": "7336", "url": "https://it.wikipedia.org/wiki?curid=888204", "title": "Veicolo a gas", "text": ""}
{"id": "888205", "revid": "1776051", "url": "https://it.wikipedia.org/wiki?curid=888205", "title": "Trasporti in Angola", "text": "Questa voce raccoglie le principali tipologie di Trasporti in Angola.\nTrasporti su rotaia.\nRete ferroviaria.\nIn totale: 2.761\u00a0km di linee ferroviarie (2.638\u00a0km a scartamento di 1.067 mm, 123\u00a0km a scartamento di 600 mm), alcune delle quali non unite alla rete nazionale della Direc\u00e7ao Nacional dos Caminhos de Ferro ed in parte danneggiate dalla guerra civile, come la Ferrovia transcontinentale del Benguela (dati 2002).\nReti metropolitane.\nNon esistono sistemi di metropolitana in Angola.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nStrade pubbliche: in totale 76.626\u00a0km (dati 1997)\nReti filoviarie.\nAttualmente in Angola non esistono filobus.\nAutolinee.\nNella capitale dell'Angola, Luanda, ed in tutte le zone abitate sono presenti aziende\npubbliche e private che gestiscono trasporti urbani, suburbani ed interurbani esercitati con autobus.\nIdrovie.\nIn totale l'Angola dispone di 1.295\u00a0km di acque navigabili.\nPorti e scali.\nSull'Oceano Atlantico.\nda nord a sud sono presenti nelle seguenti citt\u00e0:\nTrasporti aerei.\nAeroporti.\nIn totale: 243 (dati 2002)\na) con piste di rullaggio pavimentate: 32.\nb) con piste di rullaggio non lastricate: 211."}
{"id": "888214", "revid": "120139168", "url": "https://it.wikipedia.org/wiki?curid=888214", "title": "Capo Zafferano", "text": "Capo Zafferano \u00e8 un piccolo promontorio che si protende nel Mar Tirreno, appartenente al territorio di Santa Flavia nella citt\u00e0 metropolitana di Palermo. Da esso, procedendo verso occidente, inizia il Golfo di Palermo sul quale si affaccia la Conca d'Oro.\nAccesso.\nDa Palermo pu\u00f2 essere raggiunto a mezzo della SS 113 accedendo alla strada che lo raggiunge, subito dopo il bivio per Bagheria. Dal bivio, proseguire verso Aspra, e quindi seguire le indicazioni per Mongerbino. Nelle sue vicinanze vi \u00e8 la localit\u00e0 di Solanto famosa per l'antica tonnara non pi\u00f9 in attivit\u00e0. Alle sue spalle si trova il sito archeologico di Solunto.\nStoria.\nSulla costa del promontorio si aprono alcune grotte che hanno restituito resti ossei di \"Elephas mnaidriensis\" insieme a materiali litici del Paleolitico superiore e frammenti ceramici assimilabili alla Cultura di Castelluccio. \nUna delle prime menzioni del promontorio, la cui etimologia \u00e8 riconducibile all'arabo \"za'far\u0101n\", \u00e8 dovuta a Camillo Camilliani nel 1584: \nTerritorio.\nDa un punto di vista geologico, il promontorio rappresenta una propaggine dei Monti di Palermo, risultante dalla sovrapposizione tettonica di due principali domini: la Piattaforma Carbonatica Panormide, calcareo-dolomitica, e il Bacino Imerese, silico clastico. \nIl promontorio di Capo Zafferano e il contiguo Monte Catalfano, con una superficie complessiva di 321,66 ettari, sono stati dichiarati Sito di Interesse Comunitario (S.I.C.), in base alla Direttiva Habitat 92/43/CEE.\nCosta.\nL'areale di Capo Zafferano \u00e8 costellato di punti di accesso al mare e calette rocciose: Tre Piscine Cala del Cuore, sul lato Est di Capo Zafferano, La spiaggia del Lido del Carabiniere ad Ovest.\nFlora.\nLungo la fascia litoranea, caratterizzata da scogliere sottoposte all'azione dell'aerosol marino, si insedia una fitocenosi caratterizzata dall'endemico \"Limonium bocconei\" cui si associano diverse altre entit\u00e0 alofite quali \"Crithmum maritimum\", \"Lotus cytisoides\" e \"Plantago macrorrhiza\".\nNella fascia sublitoranea si osserva una macchia a dominanza di \"Chamaerops humilis\", \"Pistacia lentiscus\" ed \"Euphorbia dendroides\", che talora degrada in praterie dominate da \"Hyparrhenia hirta\".\nLungo le pareti rocciose, per la maggior parte esposte a settentrione, si insedia una vegetazione rupicola che annovera tra le specie presenti diverse entit\u00e0 endemiche o di particolare interesse fitogeografico quali \"Dianthus rupicola\", \"Iberis semperflorens\", \"Asperula rupestris\", \"Centaurea ucriae\", \"Brassica rupestris\", \"Seseli bocconi\" e \"Glandora rosmarinifolia\".\nFauna.\nDi particolare interesse il contingente malacologico di questa area, con popolazioni di specie endemiche quali \"Chilostoma planospira macrostoma\", \"Pomatias panormitanum\", \"Siciliaria septemplicata\" e \"Marmorana globularis\" e specie poco comuni, di grande interesse ecologico, quali \"Rupestrella rupestris\", \"Hohenwartiana hohenwarti\" e \"Schileykiella parlatoris\".\nMedia.\nIl suggestivo Arco Azzurro di Capo Zafferano \u00e8 famoso per essere stato utilizzato per uno spot televisivo di una nota azienda di cioccolattini italiana ."}
{"id": "888217", "revid": "516455", "url": "https://it.wikipedia.org/wiki?curid=888217", "title": "Spirale intrauterina", "text": "La spirale intrauterina o dispositivo intrauterino o IUD (dall'inglese \"Intra Uterine Device\") \u00e8 uno strumento contraccettivo e intercettivo; esso impedisce la fecondazione, oppure, laddove questa sia eventualmente avvenuta, ostacola secondariamente l'annidamento dell'embrione nell'utero.\nTipologia.\nEsistono due tipi di IUD:\nMeccanismo d'azione del IUD in rame.\nGli ioni di rame rilasciati dal IUD bloccano i movimenti e la sopravvivenza degli spermatozoi nell'utero e rallentano la risalita degli spermatozoi dal canale cervicale, in modo che non riescano a raggiungere l'ovulo e fecondarlo. La spirale inoltre provoca una leggera reazione infiammatoria che modifica il rivestimento interno dell'utero (endometrio), rendendolo inadatto alle gravidanze, impedendo che l'ovulo \u2013 nel caso venga eventualmente fecondato \u2013 possa impiantarvisi.\nGi\u00e0 nel Medioevo, e prima ancora nell'antico Egitto, era risaputo che grazie all'inserimento di corpi estranei come anelli o piccoli sassolini si potevano diminuire le probabilit\u00e0 di una gravidanza; tale espediente era infatti utilizzato spesso dalle prostitute dell'epoca.\nSpirale al progesterone.\nDi recente sono state messe in commercio spirali che permettono un rilascio graduale di progesterone; questo ormone (rilasciato naturalmente dal corpo luteo durante la sua maturazione) altera la formazione dell'endometrio stabile, e di conseguenza anche le condizioni d'annidamento dell'ovulo eventualmente fecondato.\nPer le IUD ormonali sono disponibili tre concentrazioni di ormoni differenti: 13,5 mg, 19,5 mg e 52 mg. Nonostante le differenti concentrazioni di ormoni sono tutte ugualmente efficaci nella prevenzione di gravidanze indesiderate. Inoltre, la dose massima \u00e8 approvata per la cura della menorragia e come protezione dell'endometrio durante la terapia ormonale sostitutiva. \nControindicazioni.\nA causa del rischio di infezioni, la spirale \u00e8 sconsigliata alle donne predisposte a infezioni genitali ed alle donne che accusano abbondanti perdite durante il ciclo mestruale.\nQuesto tipo di contraccezione \u00e8 consigliato a chi ha gi\u00e0 partorito per via vaginale; mentre a chi ha partorito con taglio cesareo, la cervice uterina non si \u00e8 aperta.\nMolti ginecologi preferiscono non prescrivere l'IUD alle nullipare (donne che non hanno ancora avuto bambini), . In effetti, . La spirale pu\u00f2 in effetti complicare eventuali infezioni, che sono statisticamente pi\u00f9 frequenti nelle donne giovani o non sposate (quindi, nella visione comune, nullipare). Per le nullipare esistono delle versioni \"short\" (corte) di IUD, pi\u00f9 piccole delle spirali classiche ed adatte ad un utero di dimensioni minori.\nCome si applica.\nLa spirale pu\u00f2 essere applicata dal ginecologo in qualunque momento, anche se si preferisce inserirla durante il flusso mestruale, quando il collo dell'utero \u00e8 pi\u00f9 dilatato.\nL'applicazione pu\u00f2 essere pi\u00f9 o meno dolorosa, a seconda della percezione individuale. Alcune donne durante l'applicazione riferiscono un dolore simile a quello di una isteroscopia, altre un semplice fastidio simile a quello del pap-test. Per questo solitamente i ginecologi consigliano l'assunzione di un antidolorifico specifico prima dell'applicazione.\nControlli e durata dello IUD.\nGeneralmente un IUD in rame pu\u00f2 essere utilizzato per un periodo che va da cinque a dieci anni, dipendentemente dal tipo di dispositivo e dalla presenza o meno di sintomi negativi. Lo IUD ormonale ha una durata media di vita di 2 a 5 anni.\nPu\u00f2 essere rimosso in qualsiasi momento senza particolari interventi, ed \u00e8 consigliato un primo controllo dopo un mese circa dall'applicazione, e successivamente ogni 6 mesi. \u00c8 sconsigliato l'autocontrollo dei fili da parte della donna, nel caso non fosse esperta, poich\u00e9 questo genera frequentemente falsi allarmismi."}
{"id": "888219", "revid": "1431409", "url": "https://it.wikipedia.org/wiki?curid=888219", "title": "Andrew Dice Clay", "text": "Biografia.\nInterprete controverso, ebbe un periodo di enorme notoriet\u00e0 nel suo paese nel decennio degli anni ottanta, grazie ad un approccio satirico ed estremamente volgare nei confronti delle minoranze etniche e degli omosessuali.\nNel 1989 un suo intervento eccessivamente duro effettuato durante l'annuale cerimonia degli MTV Awards lo port\u00f2 alla quasi esclusione dei palinsesti televisivi statunitensi. Nel 1990 conquist\u00f2 un Razzie Awards come peggior attore dell'anno per la sua interpretazione in \"Le avventure di Ford Fairlane\". Nel 2007 ha affrontato la wrestler Eleanor Karrigan per uno show televisivo.\nLa sua carriera artistica si spost\u00f2 verso il cinema, ma le prime apparizioni in ruoli da protagonista vennero stroncate da critica e pubblico. Dirad\u00f2 quindi le sue partecipazioni, concentrandosi sugli spettacoli teatrali, incentrati su sue personali esibizioni. Ogni suo spettacolo viene preceduto dal rito del fumare una sigaretta in silenzio davanti al pubblico.\nVita privata.\nHa avuto una relazione con l'attrice Eleanor Kerrigan e si \u00e8 sposato tre volte: prima nel 1984 con Kathleen Swanson, da cui ha divorziato dopo due anni; poi nel 1992 con l'attrice Kathleen Monica, da cui ha avuto due figli, Max (1990) e Dillon Scott (1994); nel 2002 divorzi\u00f2 dalla seconda moglie e nel 2010 si \u00e8 risposato con la pornostar Valerie Vasquez."}
{"id": "888220", "revid": "72396", "url": "https://it.wikipedia.org/wiki?curid=888220", "title": "Dispositivo di accesso integrato", "text": "Un dispositivo di accesso integrato, in inglese IAD (\"Integrated Access Device\"), \u00e8 un dispositivo elettronico che permette il collegamento di un \"client\" (ad esempio un Personal Computer, una centrale locale PABX, un \"access point\" WI-FI, un singolo telefono analogico, un televisore, ecc.) alla centrale Dati/Fonia pi\u00f9 vicina attraverso il doppino in rame della propria casa o del proprio ufficio, utilizzando cos\u00ec il vecchio impianto telefonico opportunamente modificato.\nDescrizione.\nGli \"integrated access device\" sono apparati che, sfruttando la connessione xDSL, ricevono via rete dati i servizi voce, TV e di accesso e li instradano ai dispositivi che ne permettono la fruizione come apparecchi telefonici, televisivi e personal computer. In ambito residenziale, gli IAD sono principalmente utilizzati dagli operatori e dagli \"Internet Service Provider\" (ISP) per offrire i propri servizi. Per l'utenza business, tali dispositivi integrano anche funzionalit\u00e0 di PBX."}
{"id": "888235", "revid": "106674830", "url": "https://it.wikipedia.org/wiki?curid=888235", "title": "National Academy of Scuba Educators", "text": "La National Academy of Scuba Educators (NASE) \u00e8 un'organizzazione di addestramento alla subacquea ed una delle prime a utilizzare il Nitrox fin dai primi corsi Open Water Diver.\nStoria.\nLa NASE viene fondata in Texas, a Lubbock, nel 1982. Nel 1999 assorbe la WASI (World Association of Scuba Instructors).\nNel 1998 apre la sede italiana, sotto il controllo della quale vengono aperte le sedi in Egitto ed in vari paesi europei. Nel 1997 viene comprato il marchio NASE in Italia dai fratelli Iacono e inizia la produzione di tutto il materiale didattico sotto la direzione di Vittorio Bianchini. Di fatto negli anni 90 i corsi NASE negli USA venivano svolti senza manualistica e fu un duro lavoro produrre tutta la gamma di manuali e corsi necessari per attaccare il mercato Italiano. Negli anni successivi come NASE ITALIA ci adoperammo per prendere il controllo del mar rosso, Ungheria e Spagna.\nDidattica.\nL'offerta didattica di NASE offre le seguenti tipologie di corsi subacquei:"}
{"id": "888236", "revid": "31886", "url": "https://it.wikipedia.org/wiki?curid=888236", "title": "NASE", "text": ""}
{"id": "888239", "revid": "78273", "url": "https://it.wikipedia.org/wiki?curid=888239", "title": "Iveco 591", "text": ""}
{"id": "888241", "revid": "78273", "url": "https://it.wikipedia.org/wiki?curid=888241", "title": "Iveco 491", "text": ""}
{"id": "888246", "revid": "6923", "url": "https://it.wikipedia.org/wiki?curid=888246", "title": "Iveco 393", "text": ""}
{"id": "888248", "revid": "287204", "url": "https://it.wikipedia.org/wiki?curid=888248", "title": "Janko Vukovic de Podkapelski", "text": ""}
{"id": "888249", "revid": "20090", "url": "https://it.wikipedia.org/wiki?curid=888249", "title": "Janko Vukovich de Podkapelski", "text": ""}
{"id": "888250", "revid": "20090", "url": "https://it.wikipedia.org/wiki?curid=888250", "title": "Janko Vukovi\u0107", "text": ""}
{"id": "888251", "revid": "20090", "url": "https://it.wikipedia.org/wiki?curid=888251", "title": "Janko Vukovich", "text": ""}
{"id": "888253", "revid": "599013", "url": "https://it.wikipedia.org/wiki?curid=888253", "title": "Svetozar Pribi\u010devi\u0107", "text": ""}
{"id": "888255", "revid": "33689", "url": "https://it.wikipedia.org/wiki?curid=888255", "title": "Antipapa Benedetto XIV (Garnier)", "text": "Fu antipapa dal 12 novembre 1425 fino al 1430, anno in cui Jean Carrier prese il suo posto.\nBiografia.\nLa sua vicenda \u00e8 strettamente legata a quella dello stesso antipapa che assunse dopo di lui lo stesso nome, Jean Carrier.\nAl termine dello Scisma d'Occidente il Concilio di Costanza proclam\u00f2 pontefice Martino V pretendendo la rinuncia al papato di Benedetto XIII. Quest'ultimo, comunque, si ritir\u00f2 in un castello di Valencia continuando a considerarsi il papa legittimo e dove, prima della sua morte avvenuta nel 1423, nomin\u00f2 alcuni cardinali fedeli per assicurare la successione. Tre di questi cardinali, alla sua morte, elessero come successore Clemente VIII. Jean Carrier, per\u00f2, che era uno dei cardinali nominati da Benedetto XIII, ritenne illegittima questa elezione e, agendo in maniera unilaterale, il 12 novembre 1425 elesse l'arcidiacono della cattedrale di Rodez, Bernard Garnier, dandogli il nome di Benedetto XIV.\nGarnier sarebbe stato all'oscuro per diverso tempo della sua elezione, e Carrier lo defin\u00ec come \"il papa nascosto\" quando, nel gennaio 1427, rivel\u00f2 la sua esistenza al Conte Jean IV di Armagnac; tale segretezza serviva a proteggere l'inconsapevole papa da Clemente VIII. In una lettera inviata da Jean IV di Armagnac a Giovanna d'Arco, egli dice che solo Carrier conosceva la vera residenza di Benedetto XIV. Le ultime notizie che lo citano come antipapa risalgono al 1430.\nQuando la notizia venne fuori, ne nacque un gran scandalo, in seguito al quale Garnier dovette difendersi dall'accusa di essere a capo d'una chiesa scimastica e fugg\u00ec per salvarsi la vita, mentre Carrier veniva fatto prigioniero da Clemente VIII.\nDopo, risulta che non fu pi\u00f9 antipapa e, del resto, lui stesso neg\u00f2 sempre di avere accettato tale carica.\nIn effetti, un solo documento lo cita col nome di \"Benedetto XIV\", ma non compare in altri documenti successivi al 1430. Dopo sette anni di buio, ci sono fonti su Garnier a partire dal 1437 (anno in cui, secondo certi storici, sarebbe morto il suo successore \"Carrier\") che lo annotano come sagrestano di Rodez e balivo. Jean d'Estaing, eminente uomo di Chiesa francese, gli contest\u00f2 nel 1450 la sacrestia di Rodez davanti al parlamento di Tolosa, accusandolo di aver sostenuto le parti di Jean Carrier. Garnier rispose che non era mai stato al servizio di Carrier n\u00e9 in confidenza con lui, ma era stato al servizio del Conte di Armignac nel modo pi\u00f9 onorevole possibile. Anche in seguito, Garnier neg\u00f2 sempre d'essere mai stato \"Benedetto XIV\" e us\u00f2, come prova di ci\u00f2, il fatto che Carrier assunse proprio questo numerale.\nCi\u00f2 vuol dire che Garnier non ebbe alcun ruolo nel farsi eleggere \"Benedetto XIV\" da Carrier, che gli diede il ministero petrino e il nome pontificale senza renderlo partecipe, in alcun modo. E Garnier, grottescamente eletto e con un nome papale gi\u00e0 deciso da Carrier, rifiut\u00f2 sempre questo indesiderato ruolo.\n\u00c8 possibile che, visto il rifiuto di Garnier a essere Benedetto XIV, Carrier abbia approfittato della deposizione dell'odiato Clemente VIII per succedergli nella Linea d'Avignone, considerando che di Garnier non aveva pi\u00f9 bisogno. Perci\u00f2, logicamente, riprese un nome papale che non era mai stato usato davvero.\nCarrier fu eletto da Jean Farald, uno dei quattro pseudo-cardinali nominati da Benedetto-Garnier, ma \u00e8 improbabile che Garnier abbia nominato cardinali; \u00e8 pi\u00f9 probabile che Farald fosse un altro dei pseudo-cardinali nominati a suo tempo da Benedetto XIII, e che abbia aiutato Carrier gi\u00e0 nell'elezione di Garnier.\nGarnier visse il resto della sua vita assolto dalla colpa d'essere stato antipapa, ma vi sono registri secondo i quali visse sempre molestie e ingiurie per l'accusa d'essere stato in una chiesa scismatica, se non come antipapa, almeno come seguace di Carrier."}
{"id": "888259", "revid": "83531", "url": "https://it.wikipedia.org/wiki?curid=888259", "title": "Legge di Kirchhoff (termodinamica)", "text": ""}
{"id": "888263", "revid": "174925", "url": "https://it.wikipedia.org/wiki?curid=888263", "title": "Aurelio Bianchi Giovini", "text": ""}
{"id": "888264", "revid": "33689", "url": "https://it.wikipedia.org/wiki?curid=888264", "title": "Antipapa Benedetto XIV (Carrier)", "text": "La sua vicenda \u00e8 strettamente legata a quella dello stesso antipapa che avrebbe assunto prima di lui lo stesso nome, Bernard Garnier.\nBiografia.\nAl termine dello Scisma d'Occidente il Concilio di Costanza proclam\u00f2 pontefice Martino V, pretendendo la rinuncia al papato dell'antipapa Benedetto XIII, dopo che Gregorio XII e l'antipapa Giovanni XXIII si erano gi\u00e0 ritirati. Benedetto, comunque, si ritir\u00f2 in un castello sulla costa di Valencia, continuando a considerarsi il papa legittimo, e dove, prima della sua morte avvenuta nel 1423, nomin\u00f2 alcuni cardinali fedeli per assicurare la successione. Tre di questi cardinali alla sua morte elessero come successore l'antipapa Clemente VIII.\nJean Carrier, che era uno dei cardinali nominati da Benedetto XIII, per\u00f2 era molto lontano, nella contea di Armagnac, come vicario generale di Benedetto. Riunitosi ai suoi colleghi il 12 novembre 1425, dopo un prolungato esame, ritenne illegittima questa elezione per simonia e irregolarit\u00e0 varie, e, agendo in maniera unilaterale, elesse l'arcidiacono della cattedrale di Rodez Bernard Garnier, cui impose il nome di Benedetto XIV.\nGarnier, per\u00f2, a un'elezione e a un nome pontificale datogli senza il suo consenso, oppose sempre un netto rifiuto, lasciando Clemente VIII libero di considerarsi l'unico papa legittimo contro Martino V, senza porsi come contendente dell'uno e dell'altro. Jean Carrier per\u00f2 si rifer\u00ec a lui sempre come Papa Benedetto XIV, dicendo al Conte Giovanni IV d'Armagnac che solo lui conosceva l'ubicazione del \"papa nascosto\", come Jean d'Armagnac nel 1430 avrebbe riferito in una lettera a Giovanna d'Arco. Ci\u00f2, se fosse vero, sarebbe l'ultima notizia certa di Garnier come antipapa, nello stesso anno in cui Carrier prese il suo posto. Ben presto per\u00f2 Jean Carrier cadde prigioniero di Clemente VIII, il quale, forse, cerc\u00f2 inutilmente di farsi rivelare dal prigioniero il nascondiglio del \"rivale\" Benedetto XIV.\nTra il 1429 ed il 1430, forse in seguito all'abdicazione di Clemente VIII del 26 luglio 1429, un tale Jean Farald (che alcune fonti dicono essere l'unico cardinale nominato da Garnier-Benedetto XIV, ma ci\u00f2 \u00e8 improbabile) elesse un nuovo antipapa scegliendo proprio Jean Carrier, che assunse il nome di Benedetto con l'ordinale XIV, esattamente come il \"predecessore\", dopo essere stato liberato dall'ex-antipapa Clemente.\nNon si capisce perch\u00e9 il Carrier riprese lo stesso ordinale dato a Garnier, se non con la volont\u00e0 di sconfessare la sua \"creatura\", forse in seguito a un suo ripensamento sull'idoneit\u00e0 dell'eletto, in quanto Garnier non aveva mai accettato la carica e, una volta uscito di scena Clemente, di lui non c'era pi\u00f9 bisogno. Di fatto, Benedetto XIV non era mai esistito e Clemente VIII, fino alla sua abdicazione, era stato l'unico papa della Linea d'Avignone. Quindi, era logico che un successore di Clemente di nome Benedetto riprendesse il numerale XIV.\nPoco dopo esser divenuto papa, tuttavia, Carrier cadde di nuovo prigioniero, stavolta delle milizie che nel sud della Francia sostenevano Martino V. Carrier, quantunque in cattivit\u00e0, fu considerato papa dai suoi sostenitori fino al 1437, anno in cui \u00e8 possibile che sia morto.\nStando cos\u00ec le cose, la successione degli antipapi scismatici della linea d'Avignone, escludendo Garnier che di fatto non fu mai Benedetto XIV (se non nella fantasia di Carrier), \u00e8:"}
{"id": "888276", "revid": "1452073", "url": "https://it.wikipedia.org/wiki?curid=888276", "title": "Strade italiane dichiarate pericolose dall'ACI", "text": "La rete italiana di strade ed autostrade \u00e8 soggetta ad un monitoraggio sulla sua pericolosit\u00e0 da parte di enti fra i quali, ad esempio, l'ACI; il rilevamento \u00e8 effettuato attraverso studi statistici su incidenti stradali, studi da cui vengono tratti i dati per rilevare le strade italiane che questi enti definiscono pi\u00f9 pericolose.\nSono disponibili delle statistiche fin dall'anno 1996 e tra le rilevazioni pi\u00f9 recenti vi sono quelle pubblicate dall'ACI nel novembre 2008 e relative all'anno 2007\nStudio del biennio 2001/2003.\nUno studio, condotto nel biennio 2001-2003, inerente alla distribuzione e le conseguenze di incidenti automobilistici sulla rete stradale italiana e presentato a Rimini durante la seconda edizione del \"Salone Internazionale della Sicurezza Stradale\" \u00e8 stato promosso dalla \"EuroRAP\", societ\u00e0 senza fini di lucro, costituita a Bruxelles fra Istituzioni europee ed associazioni di automobilisti.\nI dati sono stati elaborati esaminando la situazione sia dei tratti autostradali che quelli relativi a strade statali.\nAutostrade.\nIncidenti (periodo 2001-2003).\nI dati sono ordinati per rapporto incidenti/chilometro in ordine decrescente\nMorti.\nI dati sono ordinati in base al rapporto morti/chilometro\nStrade statali.\nIncidenti (periodo 2001-2003).\nI dati sono ordinati in base al rapporto incidenti/chilometro\nMorti.\nI dati sono ordinati in base al rapporto morti/chilometro"}
{"id": "888277", "revid": "2091899", "url": "https://it.wikipedia.org/wiki?curid=888277", "title": "Il Professionista (personaggio)", "text": "Il Professionista, nome in codice di Chance Renard, \u00e8 un personaggio letterario creato dallo scrittore Stefano Di Marino e firmato con il suo \"alter ego\" Stephen Gunn.\nBiografia del personaggio.\nChance Renard nasce a Bruxelles (Belgio) il 28 marzo 1961. Suo padre Robert \"LaVolpe\" Renard \u00e8 un mercenario senza riposo e senza pace. A ventun anni Chance, cresciuto con la madre Nadege e il suo nuovo marito, ritrova i diari d'avventure del padre, ormai stanco e malato. Decide di fuggire di casa, lasciare gli studi ed entrare nella Legione Straniera.\nAffronta il battesimo del fuoco nel 1982 durante la guerra civile in Libano ma svolge missioni in Ciad, in Iraq, in Indocina e in varie altre localit\u00e0 dove viene spedito dalla Legione.\nRaggiunto il grado di tenente al ritorno da un corso di addestramento nella Guyana francese, Chance viene accusato ingiustamente della morte di un commilitone. Da qui iniziano le sue avventure raccontate nei romanzi. Per un poco usa lo pseudonimo LaVolpe poi, riabilitato dalla Legione, lavora come agente fuori quadro per varie agenzie e privati.\nForse \u00e8 uno dei pochi agenti segreti nati sulla scia del successo di 007 ad aver svolto missioni per l'SVR russo.\nBiografia letteraria.\nIl personaggio di Chance Renard nasce da un progetto mai realizzato per la casa editrice a fumetti Granata Press. Ripreso qualche anno dopo diventa un serial sulle pagine di \"Segretissimo\", la collana della Arnoldo Mondadori Editore dedicata al thriller e alla spy-story.\nL'idea di partenza era \"testare\" il pubblico con tre avventure iniziali scritte con un occhio ai vecchi eroi della testa e la speranza di emulare il successo di SAS di G\u00e9rard de Villiers. Operazione riuscita, tanto che da dodici anni il Professionista \u00e8 diventato una delle colonne di \"Segretissimo\", con 24 episodi pubblicati, innumerevoli racconti alcuni dei quali apparsi con la firma del suo vero autore.\nDal 2004 la casa editrice TEA (Longanesi) ha cominciato a ristampare la serie in volumi da libreria, riveduti, allungati e corredati da articoli sulla lavorazione firmati dall'autore.\nLe sue avventure continuano con successo. Ne \u00e8 testimonianza l'antologia Professional Gun, dove si trovano racconti che lo vedono protagonista firmati da tutti i colleghi della Forino Legion di \"Segretissimo\", gli autori italiani che si firmano con pseudonimi stranieri. Tra di essi Fran\u00e7ois Torrent, Joe Lancaster Reno e Jack Morisco.\nBibliografia ragionata.\nInsieme alla bibliografia, si riportano delle brevi note fornite dall'autore stesso.\n1. 1995 - Raid a Kourou, Segretissimo n. 1279, riedito nel 2004 dalla TEA con il titolo Commando ombra (ISBN 8850206550)\n2. 1995 - L'eredit\u00e0 Cargese, Segretissimo n. 1289, riedito nel 2005 dalla TEA con il titolo Corsican Option (ISBN 8850206690)\n3. 1996 - Appuntamento a Shinjuku, Segretissimo n. 1311, riedito nel 2005 dalla TEA con il titolo Yakuza Connection (ISBN 8850209266)\n4. 1996 - Fuga da El Diablo, Segretissimo n. 1318, riedito nel 2006 dalla TEA con il titolo Fuga da El Diablo (ISBN 8850210337)\n5. 1997 - Morire a Kowloon, Segretissimo n. 1333, riedito nel 2006 dalla TEA con il titolo La notte dei mille draghi (ISBN 8850212194)\n6. 1997 - Il grande colpo del Marsigliese, Segretissimo n. 1345, riedito nel 2007 dalla TEA con il titolo Il tesoro dei lupi\n7. 1998 - Marea rossa, Segretissimo n. 1360\n8. 1998 - Missioni non autorizzate, Segretissimo n. 1373\n9. 1999 - Uno contro tutti, Segretissimo n. 1385\n10. 1999 - Pochi soldi molto onore, Segretissimo n. 1400\n11. 2000 - Duello a Raikujan, Segretissimo n. 1422\n12. 2001 - Fuoco sulla pelle, Segretissimo n. 1434\n13. 2001 - Operazione Salamandra, Segretissimo n. 1453\n14. 2002 - Vendi cara la pelle, in appendice a Segretissimo n. 1456 e raccolto in \"Professional Gun\"\n15. 2002 - Programma Labirinto, Segretissimo n. 1472\n16. 2003 - La notte della Mangusta, Segretissimo n. 1476\n17. 2003 - La vendetta del Marsigliese, Segretissimo n. 1484\n18. 2004 - Ghiaccio siberiano, Segretissimo n. 1489\n19. 2004 - Vivere nel buio, Segretissimo n. 1497\n20. 2005 - Il nemico siamo noi, Segretissimo n. 1502\n21. 2005 - Corsa nel fuoco, Segretissimo n. 1510\n22. 2006 - Dossier Yaponchik, Segretissimo n. 1514\n23. 2006 - L'inferno dei vivi, Segretissimo n. 1520\n24. 2007 - Professional Gun, Segretissimo Speciale n. 28 (Supplemento al n. 1524) - antologia\n25. 2007 - Gangland, Segretissimo n. 1527\n26. 2007 - I lupi muoiono in silenzio, raccolto nell'antologia \"Anime nere\" (Arnoldo Mondadori Editore)\n27. 2007 - Rififi a Pigalle, apparso in nove puntate sulla rivista \"Cronaca vera\" e raccolto in appendice a \"Beirut: Gangwar\" (Segretissimo n. 1542)\n28. 2007- La donna nella pioggia, raccolto ne Gli occhi dell'Hydra (edizioni Domino)\n29. 2007 - Colori di guerra, Segretissimo n. 1534\n30. 2008 - Contratto veneziano, raccolto nell'antologia \"Legion\", Supersegretissimo (estate spia) n. 36\n31. 2008 - Beirut: Gangwar, Segretissimo n. 1542\n32. 2009 - Pietrafredda, babelesuite perdisapop (ISBN 9788883724336)\n33. 2009 - Campi di morte, Segretissimo n. 1555\n34. 2010 - Tiro all'italiana, Segretissimo n. 1561\n35. 2010 - Un mestiere difficile, romanzo breve raccolto in \"Scrivere da professionisti\", Delos Books\n36. 2010 - Guerre segrete, Supersegretissimo n. 42\n37. 2010 - Morte senza volto, Segretissimo n. 1569\n38. 2010 - Vendetta, Edizioni BD\n39. 2011 - Gangland Blues, Segretissimo n. 1573"}
{"id": "888282", "revid": "1433186", "url": "https://it.wikipedia.org/wiki?curid=888282", "title": "Can\u00f3vanas", "text": "Can\u00f3vanas \u00e8 una citt\u00e0 di Porto Rico situata nella parte nord-orientale dell'isola. L'area comunale confina a nord con Lo\u00edza, a est con R\u00edo Grande, a sud con Las Piedras e Juncos e a ovest con Carolina. Il comune, che fu fondato nel 1909, oggi conta una popolazione di oltre 40.000 abitanti ed \u00e8 suddiviso in 8 circoscrizioni (\"barrios\"). Assieme ai comuni di Bayam\u00f3n, Carolina, Guaynabo, Cata\u00f1o, Caguas, Toa Alta, Toa Baja, San Juan e Trujillo Alto, forma la grande area metropolitana di Porto Rico che raggiunge i 2.000.000 di persone, circa la met\u00e0 dell'intera popolazione dell'isola."}
{"id": "888284", "revid": "287204", "url": "https://it.wikipedia.org/wiki?curid=888284", "title": "Canovanas", "text": ""}
{"id": "888287", "revid": "392652", "url": "https://it.wikipedia.org/wiki?curid=888287", "title": "Ilmatar", "text": "Ilmatar (\"Figlia del vento\"), detta anche Luonnotar (\"Figlia della natura\") \u00e8 un personaggio mitico del poema Kalevala.\nSi tratta di un personaggio centrale nella cosmogonia finnica: vergine che aveva preso vita dal movimento dell'aria, abitava sola sotto la volta del cielo, per lungo tempo condusse quella vita finch\u00e9 annoiata non inizi\u00f2 a discendere fino a giungere a pelo di un mare infinito. Venne fecondata dal vento e dal mare, cos\u00ec che divenne gravida.\nLa gravidanza fu lunghissima, dur\u00f2 settecento anni e fu non poco dolorosa, cos\u00ec dopo aver nuotato fino ai confini del mondo, Ilmatar inizi\u00f2 a lamentarsi delle doglie, invocando anche il dio supremo Ukko. Dal cielo comparve un uccello in cerca di un luogo dove fare il nido, quando Ilmatar lo vide, alz\u00f2 il ginocchio sopra il pelo dell'acqua ed il volatile vi si pos\u00f2, facendo il nido e deponendo sei uova d'oro e una di ferro. Dopo tre giorni di cova, Ilmatar inizi\u00f2 a sentire un caldo fortissimo che inizi\u00f2 ad estendersi dal ginocchio a tutto il corpo, scosse l'arto e fece cadere il nido e le uova in acqua, queste si ruppero: la parte superiore divenne il firmamento, la parte inferiore la terra ferma, il tuorlo il sole, l'albume la luna, dando cos\u00ec inizio all'universo.\nDopo ulteriori nove anni di nuoto, Ilmatar alla decima estate inizi\u00f2 una nuova opera di creazione con i promontori ed i fondali marini, ivi comprese le rocce e la vegetazione. Nel ventre della madre era ancora il figlio non nato di nome V\u00e4in\u00e4m\u00f6inen, che nel frattempo era invecchiato per la lunghissima gestazione e si agitava per uscire, dopo inutili implorazioni si dette da fare e finalmente venne al mondo tuffandosi nel mare infinito.\nNel successivo dispiegarsi del Kalevala, Ilmatar ricompare al momento in cui il figlio le chiede di mandare in suo soccorso un eroe che potesse abbattere la quercia gigantesca che copriva ed oscurava tutto il mondo.\nIl mito cosmogonico e Ilmatar.\nElias L\u00f6nnrot, quando compose il Kalevala, decise di scegliere tra le varie possibili versioni del mito cosmogonico, quelle che davano maggiori possibilit\u00e0 di presentare un'epica unitaria e coerente. In questa maniera all'interno del Kalevala sono presenti elementi antichi ad altri molto pi\u00f9 recenti, a proposito del mito di Ilmatar, vi sono due elementi portanti:\nIl mito di Ilmatar comprende come elementi centrali \"Aria\" e \"Acqua\" che erano considerati centrali per la vita gi\u00e0 dai filosofi presocratici. Inoltre la situazione precedente ad Ilmatar non compare come prologo al mito, ma \u00e8 dallo stesso personaggio che prende il via la narrazione, cos\u00ec come nella \"Teogonia\" di Esiodo."}
{"id": "888295", "revid": "767487", "url": "https://it.wikipedia.org/wiki?curid=888295", "title": "Get Up with It", "text": "Get Up With It \u00e8 un doppio album di Miles Davis registrato in diverse sessioni dal 1970 al 1974 e pubblicato nel novembre 1974. Questo fu l'ultimo album in studio pubblicato da Miles Davis prima di cinque anni di ritiro dalle scene e raggiunse l'ottava posizione nella Jazz Albums statunitense.\nIl disco.\nSi tratta di una raccolta di brani registrati tra il 1970 e il 1974 (ma ancora inediti all'epoca della pubblicazione di questo LP). L'album venne pubblicato il 22 novembre 1974, fu anche l'ultimo album in studio pubblicato da Miles Davis prima di cinque anni di ritiro dalle scene, e l'ultimo che vide Teo Macero come produttore. I due brani principali dell'album, \"He Loved Him Madly\", e \"Calypso Frelimo\", anche se registrati nel corso di varie sedute di registrazione, sono entrambi eseguiti da un ottetto di musicisti la cui formazione differisce in solo due elementi. Le uniche composizioni nuove registrate e pubblicate nel 1974 sono: \"He Loved Him Madly\" - \"Maiysha\" - \"Mtume\", mentre le altre fanno parte di sessioni di registrazioni non pubblicate.\nBrani.\n\"He Loved Him Madly\" \u00e8 un tributo in musica dedicato alla memoria di Duke Ellington, morto pochi giorni prima della registrazione. Ellington era un musicista del quale Miles Davis aveva molto rispetto.\n\"Calypso Frelimo\" \u00e8 un palcoscenico per la maestria tecnica di Davis alla tromba, che egli suona utilizzando una tecnica di estrazione di quasi tutti i suoni dallo strumento. La traccia ha un'atmosfera latineggiante.\n\"Rated X\" \u00e8 stata registrata dagli stessi musicisti che parteciparono alle sessioni di \"On the Corner\". La tetra atmosfera di questa canzone, dove Davis suona esclusivamente l'organo elettrico, ricorda alcune opere di compositori contemporanei europei, in particolare Iannis Xenakis, Witold Lutos\u0142awski e Krzysztof Penderecki.\n\"Honky Tonk\" risale al periodo delle sessioni per l'album \"Live-Evil\", in questo pezzo Miles suona una tromba classica, non elettrificata.\n\"Red China Blues\" \u00e8 principalmente un blues classico. Si tratta della canzone dalla struttura pi\u00f9 semplice sull'album.\n\"Maiysha\" e \"Mtume\" furono le ultime canzoni registrate per l'album. \"Maiysha\" in qualche modo annuncia il Miles degli anni '80, chiaramente influenzato dalla musica pop. Il brano termina con un assolo di chitarra quasi hendrixiano. \"Mtume\" pone tutta l'enfasi del brano sul ritmo.\n\"Billy Preston\", registrata nel 1972 in un periodo nel quale il \"sound\" di Miles era piuttosto funky, \u00e8 dedicata all'omonimo pianista che aveva collaborato con Davis.\nDescrizione.\nIn \"Get Up with It\" Davis mette in atto una nuova e imprevedibile svolta estetico-musicale, centrata sull'uso atipico e ossessivo dell'organo elettrico suonato in maniera sinistra e quasi cinematografica, e sul raddoppio delle chitarre elettriche (una di accompagnamento ed una solista). Disco anch'esso come il precedente \"Big Fun\", caratterizzato dalla presenza di brani sparsi provenienti da diverse sessioni temporali del '72, '73, '74, nelle quali Davis spesso suona l'organo anzich\u00e9 la tromba (il motivo pi\u00f9 plausibile di questo cambio di strumento sembrerebbe da imputarsi ai persistenti problemi fisici causati da un forte dolore all'anca che precludeva a Miles l'adottare una normale postura eretta necessaria per suonare la tromba). L'utilizzo prevalente dell'organo fa quindi sparire le altre tastiere, niente pi\u00f9 Fender Rhodes e sintetizzatori. L'album \u00e8 caratterizzato dall'inclusione di composizioni dalla durata molto dilatata, dove i brani arrivano a raggiungere anche i trenta minuti come nel caso di \"Calypso Frelimo\" e della malinconica \"He Loved Him Madly\". Musicalmente, l'arrivo nella band di James Mtume (a cui \u00e8 intitolato un pezzo sull'album) e Pete Cosey elimin\u00f2 qualsiasi traccia residua di sensibilit\u00e0 europea dalla musica del gruppo, rendendola sempre pi\u00f9 africana spostando l'enfasi sulle percussioni invece che sugli assoli dei musicisti.\nFormazione.\nTracce.\nRegistrazione ai Columbia Studio E, New York City 19 o 20 giugno, 1974\nRegistrazione ai Columbia Studio E, New York City 7 ottobre, 1974\nRegistrazione ai Columbia Studio E, New York City 19 maggio, 1970\nRegistrazione ai Columbia Studio E, New York City 6 settembre, 1972\nRegistrazione ai Columbia Studio E, New York City 17 settembre, 1973\nRegistrazione ai Columbia Studio E, New York City 9 marzo, 1972\nRegistrazione ai Columbia Studio E, New York City 7 ottobre, 1974\nRegistrazione ai Columbia Studio E, New York City 8 dicembre, 1972"}
{"id": "888300", "revid": "729019", "url": "https://it.wikipedia.org/wiki?curid=888300", "title": "Isola di Cirella", "text": "L'isola di Cirella \u00e8 un'isola dell'Italia sita nel mar Tirreno, in Calabria.\nSi trova nella costa nord occidentale del Tirreno calabrese, di fronte l'abitato di Cirella, frazione di Diamante in Provincia di Cosenza. Ha una superficie di 0,12\u00a0km\u00b2 e raggiunge un'altezza massima di circa 40 metri; le rocce calcaree dell'isola, sottoposte all'erosione marina, hanno dato vita a molte grotte ed insenature. La flora \u00e8 quella tipica della macchia mediterranea, arricchita da boschetti di euforbio e limoni.\nSulla sommit\u00e0 si ergono i ruderi di una fortificazione militare, detta Torre dell'Isola di Cirella, di pianta quadrata con lati lunghi circa 10 metri e mura spesse tre o quattro metri. Essa fu costruita nel 1562 per prevenire l'assalto dei pirati turchi all'abitato di Cirella.\nSi presume che uno specchio di mare intorno all'isola nasconda alcuni reperti archeologici a causa di rinvenimenti di anfore risalenti al periodo greco romano.\nI fondali del lato est dell'isola sono ricchissimi di vegetazione marina (Posidonia Oceanica) e si ritrovano anche esemplari di Pinna nobilis il pi\u00f9 grande bivalve del mediterraneo.\nNell'agosto del 2007, su segnalazione di alcuni turisti, sono stati rinvenuti due ordigni della seconda guerra mondiale a poca distanza dalla costa est dell'isola, a qualche metro di profondit\u00e0. Qualche giorno dopo la segnalazione i due proiettili sono stati disinnescati e fatti brillare al largo da uomini della Guardia Costiera."}
{"id": "888301", "revid": "648716", "url": "https://it.wikipedia.org/wiki?curid=888301", "title": "Giornata nazionale della donna", "text": "La giornata nazionale della donna, in inglese: National Women's Day, \u00e8 una festivit\u00e0 annuale del Sudafrica, che ricorre il 9 agosto. Fu istituita nel 1994 per commemorare una marcia di protesta di donne tenutasi nel 1956, contro l'obbligo del \"lasciapassare\" previsto per i cittadini neri del paese durante l'epoca dell'apartheid.\nLa marcia del 1956.\nContesto.\nNel 1950, il governo sudafricano istitu\u00ec lo Urban Areas Act, noto anche informalmente come la \"legge dei lasciapassare\" (\"pass law\"). La legge prevedeva che i neri dovessero esibire uno speciale lasciapassare per entrare nelle aree urbane riservate ai bianchi. Questa restrizione riguardava inizialmente solo gli uomini, che erano spesso costretti a spostarsi per trovare lavoro. Negli anni successivi, circa 300.000 uomini all'anno furono arrestati per essere stati trovati senza lasciapassare in zone a loro vietate.\nNel 1956, il primo ministro Johannes Gerhardus Strijdom, del National Party, propose di estendere l'obbligo del lasciapassare alle donne. La nuova versione dell'Urban Areas Act prevedeva che le donne che volevano entrare in un'area urbana bianca esibissero una documentazione sul tipo di servizio per cui erano richieste, e si sottoponessero preventivamente a un esame medico obbligatorio.\nLa marcia.\nIl 9 agosto 1956, 20.000 donne sudafricane scesero in piazza dirigendosi verso gli Union Buildings, sede del governo sudafricano a Pretoria. La manifestazione fu organizzata dalla Federation of South African Women (una organizzazione politica vicina all'African National Congress) e fu guidata da Lilian Ngoyi, Helen Joseph, Rahima Moosa, Albertina Sisulu e Sophia Williams-De Bruyn.\nIl Primo Ministro Strijdom rifiut\u00f2 di incontrarle. Le manifestanti consegnarono comunque agli uffici governativi una petizione in cui si diceva che la legge sui lasciapassare aveva causato \"indicibili sofferenze a tutte le famiglie africane\" e che la sua estensione alle donne (con i conseguenti, probabili arresti) avrebbe fatto s\u00ec che moltissimi bambini restassero soli e senza protezione. La petizione si concludeva con queste parole:\nLa petizione fu accompagnata da 100.000 firme. Consegnato il documento, le manifestanti osservarono 30 minuti di silenzio, per poi concludere la dimostrazione cantando. In particolare divenne celebre un inno in lingua xhosa composto per l'occasione:\nDa allora, la frase \"wathint' abafazi, wathint' imbokodo\" (\"hai toccato le donne, hai toccato un macigno\") \u00e8 rimasta nell'uso in Sudafrica per riferirsi alla forza, alla determinazione e al coraggio delle donne.\nLa marcia commemorativa del 2006.\nIl 9 agosto 2006 si \u00e8 tenuta presso le Union Buildings una marcia commemorativa di quella del 1956, con la partecipazione di Albertina Sisulu, Sophie De Bruyn e altre veterane della protesta femminile anti-apartheid degli anni cinquanta. In tale occasione, la piazza in cui si erano radunate le manifestanti (in passato intitolata a Strijdom) \u00e8 stata ribattezzata Lilian Ngoyi Square, in onore di una delle organizzatrici della marcia del 1956.\nLa festivit\u00e0.\nIl National Women's Day fu istituito nel 1994, in seguito alla vittoria delle elezioni da parte di Nelson Mandela e dell'African National Congress, che pose fine al regime dell'apartheid."}
{"id": "888308", "revid": "2089096", "url": "https://it.wikipedia.org/wiki?curid=888308", "title": "Ukko", "text": "Ukko (oppure Uku nella trascrizione estone), \u00e8 una tra le pi\u00f9 alte divinit\u00e0 della mitologia finlandese ed estone ma con connotazioni diverse in quanto per i finlandesi si tratta del dio del cielo ed \u00e8 un essere supremo mentre per gli estoni \u00e8 il dio del fuoco e della folgore.\nOrigini.\nUkko \u00e8 una divinit\u00e0 del cielo, paragonabile a Zeus e Giove nelle religioni greca e romana, oppure a Indra per gli Induisti ed anche a Thor nella mitologia scandinava. Tutte queste divinit\u00e0 potrebbero derivare da una comune radice nella religione protoindoeuropea, rappresentata da *\"Werunos\". Thor ha un corrispondente nella mitologia finlandese, rappresentato da Tuuri, figura che sembra simile a Ukko.\nCaratteristiche mitologiche.\nL'arma principale \u00e8 un martello chiamato \"Ukonvasara\" (Martello di Ukko) che pu\u00f2 essere un'ascia od anche scagliare folgori. \nSua moglie (Akka) \u00e8 considerata la dea della fertilit\u00e0 ed ha tra le sue caratteristiche quella di portare fortuna nella caccia. Nella mitologia estone il suo nome cambia in Maan-Emo\nNei poemi Kalevala e Kalevipoeg Ukko non \u00e8 tra i protagonisti ma viene citato pi\u00f9 volte dagli autori.\nRiferimenti naturali ed oggetti sacri.\nSpesso i tuoni, saette e fulmini sono collegati a Ukko cos\u00ec come lo sono i serpenti in quanto la forma di essi \u00e8 molto simile alla rappresentazione di un fulmine e prove del culto dei serpenti si trovano tra diverse culture dei popoli baltici.\nIl sorbo \u00e8 una pianta a lui sacra e a lui \u00e8 sacra anche la coccinella che viene chiamata \"ukonlehm\u00e4\"."}
{"id": "888309", "revid": "767487", "url": "https://it.wikipedia.org/wiki?curid=888309", "title": "Jakob Prandtauer", "text": "Biografia.\nIncominci\u00f2 come scalpellino e non come architetto. A differenza dei suoi contemporaneiJohann Lucas von Hildebrandt e Johann Bernhard Fischer von Erlach rest\u00f2 un architetto di provincia, costruendo solo al di fuori di Vienna degli edifici a carattere religioso. Autore della Chiesa delle Carmalitane di Sankt P\u00f6lten e dell'Abbazia di D\u00fcrnstein, il suo capolavoro \u00e8 la chiesa dell'Abbazia di Melk, in Austria, ove ne progett\u00f2 e supervision\u00f2 la costruzione. Inoltre complet\u00f2 la cattedrale di Passavia iniziata da Carlo Lurago.\nL'Abbazia di Melk.\nSituata su uno sperone roccioso a strapiombo sul Danubio, a 80\u00a0km a monte di Vienna, la prestigiosa abbazia benedettina venne fondata nel XII secolo. Nel 1702, Prandtauer, prende la direzione della ricostruzione, che si protrarr\u00e0 fino al 1734. La chiesa (1702-1714) venne decorata a fresco da Johann Michael Rottmayr, con l'aiuto dell'italiano Gaetano Fanti, per i trompe-l'oeil. L'altar maggiore \u00e8 di Antonio Beduzzi (1730), che ha inoltre contribuito alla realizzazione degli interni dell'abbazia stessa.\nSi accede all'abbazia da una corte cinta dalle antiche mura trasformate, gli edifici di Prandtauer hanno una forma di un grande rettangolo con un'estensione verso sud. La chiesa si trova nel secondo cortile, aperto su una terrazza panoramica sul Danubio."}
{"id": "888311", "revid": "7336", "url": "https://it.wikipedia.org/wiki?curid=888311", "title": "Auto a metano", "text": ""}
{"id": "888313", "revid": "7336", "url": "https://it.wikipedia.org/wiki?curid=888313", "title": "Veicolo a gas naturale", "text": ""}
{"id": "888317", "revid": "731511", "url": "https://it.wikipedia.org/wiki?curid=888317", "title": "Nikolaj Alekseevi\u010d Nekrasov", "text": "Biografia.\nNikolaj Nekrasov nacque a Nemirov, nell'Oblast di Vinnycja, in Ucraina. Il padre Aleksej era una persona volgare e illetterata, nobile di provincia e ufficiale dell'esercito; anche la madre, la polacca Aleksandra Zakrzewska, vantava origini nobili.\nLasciati gli studi che aveva iniziato nell'Universit\u00e0 di San Pietroburgo, Nekrasov debutt\u00f2 nel 1840 con l'antologia di poesie \"Sogni e suoni\", criticata da Vissarion Grigor'evi\u010d Belinskij, che tuttavia divenne in seguito suo amico e ammiratore della sua opera pi\u00f9 matura. S'impegn\u00f2 con bravura e con senso degli affari in un ciclo di progetti editoriali, l'\u00abAlmanacco pietroburghese\u00bb, 1846, dove fu pubblicato il romanzo \"Povera gente\" di Dostoevskij, la rivista \"Sovremennik\" (Il Contemporaneo), nel 1847, che fu soppressa dal governo nel 1866 dopo il primo attentato contro lo zar Alessandro II, e gli \u00abAnnali patrii\u00bb, rilevati da Nekrasov insieme con Saltykov-\u0160\u010dedrin nel 1868, che diresse fino alla morte, tutte riviste che divennero il punto di riferimento dell'intellighenzia radicale e, in particolar modo, dei principali esponenti della scuola realista.\nDel 1854 \u00e8 l'opera \"Vlas\", mentre del 1861 il poema \"Gli ambulanti\", che contiene la celebre \"Canzone del vagabondo\", nella quale Nekrasov esibisce con notevole veemenza significativa come il proletariato non sia per lui solamente una \u00abletteraria dimensione sentimentale\u00bb.\nArgomento predominante dei suoi scritti sono i tormenti patiti dal popolo e le ingiustizie a cui il ceto prevalente assoggetta il popolo stesso, e l'aspetto poetico che gli \u00e8 pi\u00f9 consono \u00e8 il poema lungo, la cui tecnica rievoca gergo e ritornelli dei canti popolari. Non sono tralasciate le riproposizioni in stile satirico di metri e forme che pertengono alla poesia alta. Nel 1863 scrisse \"Gelo, naso rosso\", dove, distaccandosi per una volta dal costume della canzone popolare, idealizza quasi favolisticamente l'immagine della contadina russa sullo scenario maestoso di una grandissima foresta gelata.\nL'ultima opera di Nekrasov, \"Chi \u00e8 felice in Russia?\" (1866-1877), \u00e8 pure il suo capolavoro, edito dopo la sua morte. La trama narra di sette contadini che vagabondano in tutta la Russia per trovare i motivi della propria tristezza, finisce con intonazioni di felice speranza nel futuro. Il popolo russo identific\u00f2 Nekrasov come il \u00absuo\u00bb poeta e gli rese omaggio con un funerale che fu uno dei pi\u00f9 emozionanti tributi di popolo mai dimostrate a uno scrittore.\nFortuna.\nIn \"Delitto e castigo\" e ne \"I fratelli Karamazov\", Dostoevskij ricorda i versi del poeta che descrivono la morte di una cavallina, frustata a sangue nei \"miti occhi\" da un \"mu\u017eik\" e poi finita dai presenti, per definire l'orrore del mondo contro le creature pi\u00f9 deboli e indifese. Dostoevskij, pur lontano da Nekrasov per tanti versi, scrisse anche che \u00abNekrasov concluse la serie di quei poeti che avevano detto una parola nuova e in questo senso doveva stare subito dopo Pu\u0161kin e Lermontov [...] c'era nell'animo di Nekrasov una forza originale che non lo abbandon\u00f2 mai: il suo sincero, appassionato e soprattutto immediato amore per il popolo\u00bb.\nLa fama di Nekrasov, che pure si era dichiarato convinto che il suo nome sarebbe scomparso con la sua morte, \u00e8 rimasta intatta anche nel Novecento: il poeta Nikolaj Sem\u00ebnovi\u010d Tichonov (1896\u20131979) scrisse che \u00abNekrasov fu un maestro disperso, ciondolone, capriccioso, ma ha dei versi sorprendenti. Probabilmente sentiva per istinto la necessit\u00e0 di prendere le parole, le rime, le frasi dal discorso comune, per contrasto con il canone dello \"stile elevato\" di Pu\u0161kin. Parole non risonanti per bellezza, glaciali, flessibili, quelle che si dicono parole appassite, parole abortite. L'elevatezza della sua voce nobilita questo materiale\u00bb.\nNel 1911 Nikolay Alexandrov mise in musica il suo poema \"Pokhorony\", da cui \u00e8 nata la canzone popolare russa \"Mezh Vysokikh Khlebov Zateryalosya\"."}
{"id": "888319", "revid": "254401", "url": "https://it.wikipedia.org/wiki?curid=888319", "title": "Fisherman's Friend", "text": "Fisherman's Friend \u00e8 un marchio di forti caramelle al mentolo prodotte dalla societ\u00e0 Lofthouse a Fleetwood, nel Lancashire, in Inghilterra.\nStoria.\nIl primo Fisherman's Friend \u00e8 stato originariamente sviluppato dal farmacista James Lofthouse nel 1865 per alleviare vari problemi respiratori subiti dai pescatori che lavoravano in condizioni estreme delle zone di pesca d'altura del nord. Sebbene lo sviluppasse come un rimedio liquido estremamente potente contenente olio di mentolo ed eucalipto, Lofthouse in seguito trasform\u00f2 il liquido in piccole pastiglie essendo pi\u00f9 facili da trasportare e somministrare. Secondo il produttore, i pescatori iniziarono a chiamare le caramelle \"amiche\", da qui il nome. Si dice che il primo ministro britannico Margaret Thatcher abbia usato il prodotto quando la sua gola era affaticata per parlare in pubblico.\nLe caramelle sono relativamente invariate dalla loro creazione. I pacchetti di carta originali in seguito sono stati rivestiti con pellicola e confezionati in una scatola di cartone. In alcuni paesi le confezioni standard di fogli di carta da 25 grammi vengono sostituite da barattoli da collezione, che a volte possono essere riscattati dal produttore in cambio di un certo numero di confezioni di fogli di carta come parte di eventi promozionali.\nIngredienti.\nLe caramelle Original Extra Strong contengono zucchero, liquirizia estratto, il mentolo, olio di eucalipto, destrine, adragante, e Capsicum tintura.\nLe versioni senza zucchero delle pastiglie contengono sorbitolo, aspartame, mentolo, sucralosio di origine vegetale e acesulfame K. Spesso hanno agenti antiagglomeranti aggiunti come il magnesio stearato . Ogni sapore diverso ha ingredienti unici. Ad esempio, la variante aromatica di ribes nero include l'estratto di succo di sambuco.\nDisponibilit\u00e0.\nLe Fisherman's Friend sono disponibili in diversi gusti. Alcuni sono senza zucchero, per il quale le buste sono rigate.\nContiene zucchero\nSenza zucchero\nAltri tipi di caramelle.\nPro Fresh da Fisherman's Friend\nLofthouse of Fleetwood Ltd. ha vinto in tre occasioni il Queen's Award to Industry for Export Achievement."}
{"id": "888332", "revid": "599013", "url": "https://it.wikipedia.org/wiki?curid=888332", "title": "Tommaso Berni", "text": "Carriera.\nClub.\nGli inizi.\nCresciuto nelle giovanili della Fiorentina e dell'Inter, inizia la propria carriera con l'Inter nella stagione 2000-01, senza scendere mai in campo. Nel 2001 si trasferisce in Inghilterra al Wimbledon, senza, per\u00f2, debuttare in campionato. Nella stagione 2003-04 ritorna in Italia alla in Serie B, dove gioca per tre anni (gli ultimi due da titolare). Nei tre anni ha parato 7 rigori (ad Abbruscato, Ferrante, Cavalli e Biancolino).\nLazio, Salernitana e Sporting Braga.\nIl 10 luglio 2006 viene acquistato dalla Lazio con la formula del prestito oneroso con diritto di riscatto. Il 31 gennaio 2007 la Lazio lo riscatta totalmente per la cifra di 1,5 milioni di euro. Ha esordito in Serie A il 20 maggio 2007 nella partita Lazio- (0-0).\nIl 2 febbraio 2009 viene ceduto in prestito alla Salernitana in Serie B. Il 23 marzo 2009, nel posticipo casalingo contro il Brescia, Berni para un calcio di rigore ad Andrea Caracciolo; ne para un secondo solo 6 giorni dopo a Vicenza ad Alessandro Sgrigna.\nConclusa la stagione con la Salernitana, Berni torna alla Lazio. \u00c8 inizialmente il terzo portiere biancoceleste, dietro a Fernando Muslera e ad Albano Bizzarri. A met\u00e0 stagione per\u00f2 quest'ultimo si infortuna gravemente alla spalla nel corso di una gara di Europa League, quindi Berni diventa il secondo portiere per il resto dell'annata, giocando anche due partite da titolare in campionato. Questa gerarchia tra portieri rimane invariata anche nella stagione successiva, durante la quale Berni si accomoda stabilmente in panchina, venendo preferito Bizzarri. L'estremo difensore toscano viene chiamato a difendere la porta biancoceleste negli incontri di Coppa Italia 2010-2011.\nIl 29 giugno 2011 trova l'accordo con la formazione portoghese dello Sporting Braga, dopo che il suo contratto con la Lazio era giunto a scadenza. Il 29 agosto 2011 esordisce in Primeira Liga nel match Vit\u00f3ria Set\u00fabal-Sporting Braga (0-1).\nSampdoria, Torino, Inter.\nDal 3 agosto 2012 si allena con la Sampdoria, grazie al nullaosta concesso dallo Sporting Braga, in attesa di definire nei giorni successivi il suo trasferimento a titolo definitivo, che avviene il 24 agosto. Il 16 settembre esordisce con la maglia dei blucerchiati nella partita Pescara-Sampdoria 2-3 a causa delle assenze di Romero e da Costa. Il 30 giugno, scadutogli il contratto con la Samp, rimane svincolato.\nNell'estate del 2013 viene tesserato dal Torino, con cui non collezioner\u00e0 alcuna presenza.\nIl 2 luglio 2014 ritorna all', nelle cui giovanili \u00e8 cresciuto, come terzo portiere dietro a Samir Handanovi\u010d e Juan Pablo Carrizo (fino al 2017, poi sostituito da Daniele Padelli). Il 26 gennaio 2020, al termine della partita Inter-Cagliari, terminata 1-1, rivolge all'arbitro frasi minacciose per le quali viene espulso dal campo e rimedia due giornate di squalifica: \u00e8 un caso curioso, poich\u00e9 Berni non ha mai giocato nemmeno una partita in sei stagioni con la maglia nerazzurra. Riceve il secondo cartellino rosso stagionale il 28 giugno seguente, quando viene espulso nel match contro il Parma, vinto dall'Inter 2-1. Il 1\u00ba settembre 2020, alla scadenza naturale del contratto, si svincola dalla societ\u00e0 meneghina dopo sei stagioni in cui non ha collezionato nemmeno una presenza ufficiale.\nNazionale.\nConvocato per 48 volte nelle nazionali giovanili italiane, disputa in totale 27 partite. Durante la sua militanza al Wimbledon, esordisce nella nazionale Under-21 il 20 agosto 2002, nell'amichevole di Grosseto contro la Germania, persa dagli \"azzurrini\" per 2-0. Totalizza altre due presenze nel 2004 e nel 2005, dopo il trasferimento alla .\nStatistiche.\nPresenze e reti nei club.\n\"Statistiche aggiornate al 5 marzo 2020.\""}
{"id": "888334", "revid": "599013", "url": "https://it.wikipedia.org/wiki?curid=888334", "title": "\u00c1lvaro Arbeloa", "text": "Con il Real Madrid ha vinto un campionato spagnolo (2012), due Coppe di Spagna (2011 e 2014), una supercoppa spagnola (2012), due UEFA Champions League (2014 e 2016), una Supercoppa UEFA (2014) e una Coppa del mondo per club FIFA (2014).\nCon la Nazionale spagnola ha vinto gli Europei nel 2008 e nel 2012 e i Mondiali nel 2010, disputando inoltre due Confederations Cup (2009 e 2013).\nCaratteristiche tecniche.\nGiocava prevalentemente come terzino destro, anche se all'occorrenza veniva impiegato anche come difensore centrale o terzino sinistro.\nCarriera.\nClub.\nGli inizi, il Real Madrid e il Deportivo.\nInizia la carriera nelle giovanili del Real Saragozza per poi passare, nel 2001, in quelle del Real Madrid. Nel 2003 entra a far parte del Real Madrid B e nel 2005 fa il suo esordio in prima squadra dove colleziona 2 presenze.\nNon vedendo la possibilit\u00e0 di riuscire a diventare titolare nel Real, Arbeloa lascia i Galacticos nel luglio 2006 per il Deportivo de La Coru\u00f1a, seguendo le orme del compagno Roberto Soldado. Nel Deportivo colleziona 20 partite nella Liga.\nIl Liverpool.\nIl 31 gennaio 2007 si trasferisce al Liverpool per 4 milioni di euro, la met\u00e0 dei quali \u00e8 andata al Real Madrid. Ha fatto il suo debutto in Premier League il 10 febbraio contro il Newcastle United, entrando dalla panchina a sostituire Jermaine Pennant. Il suo debutto dal primo minuto \u00e8 stato invece al Camp Nou nell'ottavo di UEFA Champions League contro il Barcellona da terzino sinistro con il compito di fermare Lionel Messi.\nI successi nel ritorno al Real Madrid.\nIl 29 luglio 2009 il Liverpool comunica la sua cessione per 4 milioni di euro al Real Madrid, che lo ingaggia con contratto quinquennale. Gioca la prima partita della sua seconda esperienza con le \"merengues\" il 30 agosto 2009 nella prima partita di campionato contro il Deportivo de La Coru\u00f1a (3-2).\nCon i \"los blancos\" vince la Coppa del Re 2010-2011 e nella stagione seguente la Primera Divisi\u00f3n 2011-2012. Inizia la stagione successiva vincendo la Supercoppa di Spagna 2012 nella doppia sfida contro il Barcellona. Vince inoltre la Coppa del Re 2013-2014, la UEFA Champions League 2013-2014 (la decima per il Real), la Supercoppa UEFA 2014 e la Coppa del mondo per club FIFA 2014.\nNella stagione 2015-2016 pur giocando poco il 28 maggio 2016 vince un'altra Champions League in finale di nuovo contro l'Atl\u00e9tico Madrid come due anni prima. Al termine della stagione, dopo 7 anni ricchi di successi, lascia i \"Blancos\".\nWest Ham e ritiro.\nSvincolato, nell'estate 2016 si accasa al West Ham, club con il quale colleziona solamente tre presenze. Al termine della stagione annuncia il suo ritiro dall'attivit\u00e0 agonistica.\nNazionale.\nIl 1\u00ba febbraio 2008 ha ricevuto la prima convocazione in Nazionale in vista dell'amichevole contro la Francia del 6 febbraio, ma non \u00e8 potuto scendere in campo a causa di un infortunio. Ha quindi debuttato il 26 marzo seguente, nell'amichevole vinta per 1-0 dalla contro l'. Pochi mesi pi\u00f9 tardi, ha fatto parte della squadra che si \u00e8 aggiudicata la Coppa d'Europa per Nazionali. Nel 2009 \u00e8 stato convocato per la Confederations Cup, tenutasi in Sudafrica.\nIn seguito con la Nazionale iberica ha conquistato il titolo mondiale nel 2010 e bissato quello continentale nel 2012. Il 13 maggio 2014 dopo l'esclusione dai 23 per il mondiale 2014 in Brasile annuncia il ritiro dalla nazionale.\nStatistiche.\nPresenze e reti nei club.\n\"Statistiche aggiornate all'8 maggio 2016.\""}
{"id": "888338", "revid": "298055", "url": "https://it.wikipedia.org/wiki?curid=888338", "title": "Guerra cylone", "text": ""}
{"id": "888350", "revid": "1005847", "url": "https://it.wikipedia.org/wiki?curid=888350", "title": "Juli Zeh", "text": "Biografia.\nJuli Zeh \u00e8 figlia dell'ex direttore del Bundestag, Wolfgang Zeh, una delle personalit\u00e0 di maggior rilievo dell'amministrazione tedesca.\nHa frequentato la scuola \u00abP\u00e4dagogium Otto-K\u00fchne Schule\u00bb di Bonn dove ha conseguito la maturit\u00e0. In seguito ha studiato legge a Passavia e poi a Lipsia, dove ha affiancato ai corsi di giurisprudenza studi di letteratura e scrittura creativa presso il Deutsches Literaturinstitut Leipzig (DLL). Nel 2000 ha conseguito il diploma di laurea del DLL mentre tre anni pi\u00f9 tardi, con il superamento del secondo esame di Stato, ha portato a termine gli studi di giurisprudenza specializzandosi in diritto internazionale con particolare attenzione al \"nation-building\".\nJuli Zeh ha impiegato la sua fama letteraria anche per esprimersi su questioni politiche. Durante le elezioni del 2005, per esempio, ha sottoscritto insieme ad altri intellettuali tedeschi la richiesta di G\u00fcnter Grass di sostenere la coalizione Rosso-Verde. Inoltre \u00e8 stata portavoce dell'associazione \u00abVier Pfoten Stiftung\u00bb in difesa dei diritti degli animali.\nDopo aver abitato a Lipsia per oltre un decennio (1995-2006), dal 2007 vive a Barnewitz nel circondario della Havelland, Brandeburgo.\nOpera.\nA quanto lei stessa afferma, Juli Zeh scrive dall'et\u00e0 di sette anni. Ha pubblicato vari libri che spaziano fra i generi pi\u00f9 svariati, ma sempre accomunati dalla questione morale di fondo. Il suo romanzo di debutto, \"Aquile e angeli\", si muove tra il milieu dei giuristi internazionali e quello del traffico di droga ed \u00e8 stato tradotto in trenta lingue. Il teatro degli eventi di \"Gioco da ragazzi\", suo secondo romanzo, \u00e8 invece un liceo di Bonn, citt\u00e0 natale di Juli Zeh. I protagonisti sono alunni e insegnanti della scuola che, con il loro modo di agire, fungono da figure simboliche che si prestano all'analisi della questione di fondo: l'esistenza e la definizione del giusto e dell'ingiusto. Con un estratto di questo romanzo Juli Zeh ha vinto nel 2004 il premio \u00abIngeborg Bachmann\u00bb. \"Gioco da ragazzi\" ha diviso la giuria ma ha ottenuto un grande successo di pubblico e ha raccolto recensioni positive da parte della stampa. Bernhard Studlar ne ha elaborato un adattamento teatrale che ha debuttato il 16 marzo 2006 al Deutsches Schauspielhaus di Amburgo.\nIl testo \"Die Stille ist ein Ger\u00e4usch\" (\"Il silenzio \u00e8 un rumore\") \u00e8 il risultato di un viaggio in Bosnia ed Erzegovina compiuto dall'autrice nell'estate del 2001. Il libro, una sorta di diario di viaggio, tratta del profondo sconvolgimento della popolazione di quest'area causato dalla guerra ma anche dalla mancanza di riguardo da parte della comunit\u00e0 internazionale e dall'invisibilit\u00e0 di questo paese agli occhi dell'Europa.\n\"Ein Hund l\u00e4uft durch die Republik\" (\"Un cane scorrazza per la repubblica\"), a cura di Juli Zeh, David Finck e Oscar Ters, \u00e8 invece un'antologia di racconti di giovani scrittori bosniaci di lingua tedesca che raccontano della situazione del loro paese.\nNel 2005 \u00e8 stato pubblicato \"Kleines Konversationslexikon f\u00fcr Haushunde\" (\"Piccola enciclopedia per cani domestici\") con fotografie di David Finck. In questo testo, organizzato come un piccolo dizionario enciclopedico dalla A alla Z, Otello, il cane di una scrittrice, spiega il mondo dalla sua prospettiva.\nNel marzo 2006 \u00e8 uscito \"Alles auf dem Rasen\", un'antologia di 30 saggi, seguito nel 2007 da \"Un semplice caso crudele\" (\"Schilf\"), un giallo scientifico-filosofico che ha per protagonisti due fisici teorici e un fantasioso commissario (Schilf, appunto) in fin di vita. Nella seconda met\u00e0 del 2008 \u00e8 poi apparso il primo libro per ragazzi dell'autrice, \"Das Land der Menschen\" (\"Il paese degli uomini\"), illustrato da Wolfgang Nocke.\nNel 2009 \u00e8 uscito in Germania, sempre per l'editore Sch\u00f6ffling, il romanzo \"Corpus delicti\", questa volta di genere fantascientifico distopico, che racconta di una societ\u00e0 del futuro ossessionata dall'igienismo.\nCon i suoi testi Juli Zeh affronta temi teorici e morali come l'antagonismo di ordine e caos, giusto e ingiusto. L'autrice si chiede se sia possibile ricostruire un senso e una morale quando i valori tradizionali hanno ormai perso di significato. Motivi ricorrenti nella sua opera sono la questione della perdita di validit\u00e0 della legge e quella dell'esistenza in una societ\u00e0 individualista e globalizzata dove non \u00e8 pi\u00f9 possibile ravvisare una responsabilit\u00e0 collettiva per il futuro della societ\u00e0."}
{"id": "888353", "revid": "287204", "url": "https://it.wikipedia.org/wiki?curid=888353", "title": "Nekrasov", "text": "Persone.\nNekrasov \u00e8 un cognome russo e pu\u00f2 riferirsi a:"}
{"id": "888354", "revid": "339392", "url": "https://it.wikipedia.org/wiki?curid=888354", "title": "Kampuchea Krom", "text": ""}
{"id": "888357", "revid": "15756", "url": "https://it.wikipedia.org/wiki?curid=888357", "title": "Bokusatsu tenshi Dokuro-chan", "text": " \u00e8 una serie di light novel, poi adattata come manga e successivamente come anime di 4 episodi dallo studio Media Works e come videogioco. Gli sketch comici, a volte parodistici dell'opera si appoggiano esclusivamente sulla violenza esagerata e ingiustificata da parte della protagonista e lo sviscerare i mille difetti e luoghi comuni degli otaku giapponesi. Questo genere di contenuti limitano la fruibilit\u00e0 dell'opera ad un target adulto. Nel 2007 sono state realizzati i primi episodi della seconda serie.\nTrama.\nLa vita di Sakura Kusakabe viene sconvolta dall'improvvisa comparsa in casa sua di Dokuro-chan, un bellissimo angelo con tanto di aureola che ha solo un problema: di tanto in tanto lo colpisce con la sua mazza ferrata uccidendolo sul colpo e smembrandone il corpo, a volte senza un particolare motivo. Per\u00f2, essendo un angelo, subito dopo lo riporta in vita promettendogli di non farlo pi\u00f9.\nDiverse volte al giorno quindi Sakura si ritrova improvvisamente morto e resuscitato e la sua vita diventa un inferno. Dokuro non vuole rivelargli il perch\u00e9 della sua presenza e il mistero viene svelato solo con l'arrivo di Sabato, un altro angelo dalle corna di capra che rivela la verit\u00e0 al giovane: Dokuro \u00e8 un angelo tornato indietro nel tempo per assassinarlo prima che il ragazzo trovi il modo di fermare la crescita delle donne a dodici anni e renderle immortali, creando un \"paradiso dei pedofili in terra\". Dokuro tuttavia ha disertato: invece di uccidere Sakura cerca comunque di perseguire la missione affidatole distraendolo mentre studia, in modo da minare la sua intelligenza ed evitare cos\u00ec il futuro dal quale l'angelo proviene. Tuttavia, siccome Sakura non \u00e8 stato eliminato, Sabato viene inviata per sistemare la faccenda una volta per tutte.\nCos\u00ec Sakura si vede costretto a scappare dal nuovo angelo killer, finch\u00e9 alla fine la comparsa della sorella di Dokuro chiude definitivamente i conti.\nMedia.\nLight novel.\nLa serie di light novel di \"Bokusatsu tenshi Dokuro-chan\", scritta Masaki Okayu e illustrata da Torishimo, \u00e8 stata serializzata dal 10 giugno 2003 al 10 ottobre 2007 sulla rivista \"Dengeki hp\" edita da MediaWorks. Sono stati pubblicati un totale di dieci romanzi a cui si aggiunge un volume di storie brevi scritte da altri famosi autori di light novel; quest'ultimo \u00e8 uscito il 10 giugno 2006.\nManga.\nUn adattamento manga, scritto da Mitsuna Sakuse e illustrato da Mitsuna Ouse, \u00e8 stato serializzato dall'agosto 2004 al giugno 2006 sulla rivista \"Dengeki Comic Gao!\" edita da Mediaworks. I vari capitoli sono stati raccolti in tre volumi \"tank\u014dbon\" pubblicati dal 26 marzo 2005 al 27 marzo 2006.\nUna seconda serie che funge da seguito della precedente e intitolata \"Bokusatsu tenshi Dokuro-chan Ripiru\", vede il ritorno di Mitsuna Sakuse alla sceneggiatura mentre i disegni sono ad opera di Kasumu Kirino, \u00e8 stata serializzata dall'ottobre 2006 all'ottobre 2008 sulla testata \"Dengeki Maoh\" di Mediaworks. I capitoli sono stati poi raccolti in tre volumi \"tank\u014dbon\" usciti dal 27 agosto 2007 al 17 dicembre 2008.\nAnime.\n\"Bokusatsu tenshi Dokuro-chan\" \u00e8 stato adattato anche in due stagioni anime. La prima di queste \u00e8 andata in onda in Giappone dal 12 marzo al 10 settembre 2005 su SKY PerfecTV! per un totale di otto episodi. Ciascuna delle otto puntate dura meno di 15 minuti, sebbene siano state trasmesse in coppia per un totale di quattro puntate dalla durata complessiva di 25 minuti ciascuna, comprendendo anche le sigle di apertura e chiusura. La prima stagione \u00e8 stata poi raccolta in quattro volumi DVD pubblicati dal 25 marzo al 22 settembre 2005\nLa seconda stagione \u00e8 invece stata trasmessa sulla medesima rete televisiva dall'11 agosto al 10 novembre 2007. Quest'ultima presenta quattro episodi e proprio come nel caso precedente, questi sono andati in onda a coppie portando il numero a due. Nelle trasmissione televisive, alcune delle scene pi\u00f9 violente o equivoche sono state sostituite con l'immagine di una spiaggia e di uno degli studenti che \u00e8 stato trasformato in un animale, lasciando solo l'audio. Gli episodi sono stati poi raccolti in due volumi DVD pubblicati dal 24 agosto al 21 novembre 2007. Nella seconda stagione sono state apportare alcune modifiche alla storia e alla grafica, ad esempio il colore dei capelli di Dokuro \u00e8 stato cambiato da viola a blu, Zakuro si trasferisce a casa di Sakura e Dokuro, la madre di Sabato compie un'unica apparizione e l'animazione \u00e8 leggermente diversa da quella vista nella prima stagione. La seconda seri\nPer entrambe le stagioni dell'anime sono stati utilizzati due brani musicali a tema. La sigla di apertura della prima stagione \u00e8 \"Bokusatsu tenshi Dokuro-chan\" mentre quella di chiusura \u00e8 \"Survive\", entrambe cantate da Saeko Chiba. Nella seconda stagione sono state invece impiegati i brani \"Bokusatsu tenshi Dokuro-chan (2007)\" e \"Bokusatsu ondo de Dokuro-chan\" rispettivamente in apertura e chiusura e entrambi interpretati nuovamente da Saeko Chiba.\nVideogiochi.\nIl 10 novembre 2005, un videogioco basato sulla serie intitolato \u00e8 stato pubblicato in Giappone per PlayStation 2. Al gioco \u00e8 stato assegnato un punteggio di 18+ dal CERO, per via della violenza e della nudit\u00e0 altamente inquietanti. Il titolo \u00e8 stato riclassificato come \"D\" (17+) sul sito Web dell'azienda poich\u00e9 questo gioco \u00e8 uscito mentre la classificazione \"D\" non era ancora stata creata. La trama vede Sakura incontrare un nuovo angelo di nome Benomu. Il gioco \u00e8 impostato come una visual novel in cui il giocatore deve scegliere tra diverse opzioni per proseguire l'avventura. La caratteristica principale \u00e8 la presenza di un sistema di affetto, in cui il protagonista Sakura deve trascorrere del tempo con una delle sei ragazze per massimizzare il loro metro cardiaco e ottenere cos\u00ec il finale buon per quel personaggio. Anche se \"Game ni natta yo! Dokuro-chan: Kenk\u014d shindan daisakusen\" presenta un doppiaggio, i personaggi minori sono privi di voce, il che si traduce nella visualizzazione del solo testo scritto sullo schermo mentre il proprio interlocutore \u00e8 silenzioso, ad esempio Zansu non \u00e8 doppiato. Al contrario, Sakura, Zakuro, Dokuro, Benomu, Sabato e Shizuki hanno le rispettive voci.\nSono presenti dei filmati, i quali per\u00f2 sono stati riciclati dall'anime televisivo. Le scene estremamente violente sono state censurate mostrando solo una schermata bianco con schizzi di sangue dappertutto. Tuttavia, il comparto grafico \u00e8 totalmente nuovo e sono presenti oltre 90 immagini e cinque minigiochi. Una volta che i giochi sono completati, il giocatore ottiene un'immagine dal personaggio scelto dal giocatore. Successivamente si apre una modalit\u00e0 sfida nella sezione dei minigiochi, in cui il giocatore deve totalizzare 100 punti in quei cinque giochi per poter rendere disponibile un ultimo capitolo in cui Sakura sogna tutte le ragazze mentre compiono dodici anni; questo capitolo include le scene rimanenti riguardanti i personaggi. \"Game ni natta yo! Dokuro-chan: Kenk\u014d shindan daisakusen\" ha ottenuto un punteggio di 26/40 dalla rivista \"Famits\u016b\", basato sulla somma dei punteggi (da 0 a 10) dati al gioco da quattro recensori della rivista.\nDokuro appare anche come personaggio giocabile in ' per Nintendo DS e compie un cameo come costume per il protagonista in \"Z.H.P. Unlosing Ranger VS Darkdeath Evilman\" di Nippon Ichi Software per PlayStation Portable. Dokuro fa anche un'apparizione come assistente nel picchiaduro ' di French Bread.\nAccoglienza.\nTheron Martin di Anime News Network recens\u00ec l'anime affermando che era una breve serie ridicola, stupida, sanguinosa e generalmente divertente che agiva come un incrocio tra \"Excel Saga\" e una commedia romantica \"ecchi\" \"harem\", con un po' di sensibilit\u00e0 simile a quella dei Monty Python in buona misura. Era una serie che poteva risultare divertente per le sue scene violente e il senza senso quasi continuo. Si trattava di un'anime che aveva un fattore splatter cos\u00ec esagerato che lo rendeva simile a uno dei vecchi cartoni in cui un personaggio veniva annerito da qualcosa che gli esplodeva in faccia o schiacciato d un oggetto pesante che gli cadeva addosso. Non erano presenti scene di nudit\u00e0 ma in compenso era presente molto fanservice, riferimenti sessuali espliciti e persino sesso simulato occasionale. Sicuramente non era un prodotto destinato ai bambini e il fatto che il DVD fosse stato classificato come \"16+\" faceva gi\u00e0 capire come stavano effettivamente le cose. La prima stagione aveva una vaga parvenza di trama, e cercava di risolverla nelle ultime puntate, ma con risultati nella media. La serie per\u00f2 si rivelava molto pi\u00f9 avvincente quando puntata sull'umorismo, come dimostrato dall'inizio della seconda stagione. Hal Film Maker fece uno sforzo di produzione che normalmente portava la serie nel regno dell'ordinario. Il character design era abbastanza carino, ma nulla di ci\u00f2 riusciva a risaltare ulteriori caratteristiche oltre alle corna diaboliche date ad alcuni angeli e il look da punk di Zansu. Gli sfondi erano sufficienti ma non si rivelavano niente di speciale, mentre la combinazione di colori era soddisfacente e l'animazione le veniva incontro. Anche il sangue sembrava pi\u00f9 giocoso che spaventoso. Il punto in cui la serie a volte riusciva a distinguersi visivamente era nella presenza di piccoli dettagli divertenti, che si rivelavano stravaganti se guardati con un po' di attenzione. La colonna sonora, che veniva usata scarsamente in alcuni episodi, faceva ricorso da una piccola manciata di temi ricorrenti usati nelle commedie in generale. Il vero grande problema di \"Dokuro-chan\" \u00e8 che non aveva caratteristiche a sufficienza per renderla nuovamente godibile dopo una prima visione, dato che le battute ricorrenti si esaurivano dopo alcuni episodi, cosa che si notava soprattutto verso la fine della prima stagione. Nonostante ci\u00f2 il contenuto si rinvigoriva per la seconda parte, permettendo alla serie di concludere dando cos\u00ec una buona impressione complessiva.\nChris Beveridge di Mania.com afferm\u00f2 nella sua recensione della trasposizione animata che \"Bokusatsu tenshi Dokuro-chan\" aveva molte caratteristiche per farsi apprezzare, a partire dal modo in cui si poneva differentemente dalle altre serie del suo periodo. Riusciva a interpretare bene il lato sovversivo, senza avere timore di spingersi oltre all'umorismo. Nel passaggio tra la prima e la seconda stagione, Beveridge sostenne di aver avuto bisogno di prendersi una pausa prima di tornare a guardare la serie e dopo questo lasso di tempo riusc\u00ec a trovarla altrettanto divertente. Secondo il recensore non era una serie adatta a una maratona ma riusciva a rendere bene per una rapida visione che avrebbe conquistato facilmente lo spettatore. Non era un titolo di grande richiamo per i fan degli anime, ma avrebbe trovato un seguito di culto e poteva facilmente servire come serie da mandare in onda di notte in TV.\nJohn Witiw di Comic Book Resources classific\u00f2 Dokuro come il decimo miglior angelo degli anime."}
{"id": "888358", "revid": "287204", "url": "https://it.wikipedia.org/wiki?curid=888358", "title": "Comitato jugoslavo", "text": "Il Comitato jugoslavo (in lingua croata: Jugoslavenski odbor - in serbo \u0408\u0443\u0433\u043e\u0441\u043b\u043e\u0432\u0435\u043d\u0441\u043a\u0438 \u043e\u0434\u0431\u043e\u0440) talvolta noto in Italia come \"Comitato sud slavo\" o \"Comitato degli slavi del sud\", fu un gruppo di interessi sud slavo (jugoslavo) che inizi\u00f2 a riunirsi segretamente sin dal 1914 e fondato ufficialmente il 30 aprile 1915 a Londra durante la prima guerra mondiale.\nI suoi membri fondatori includevano:\nIl Comitato jugoslavo si proponeva la creazione di uno Stato unitario che comprendesse tutte le popolazioni slave meridionali (dette anche \"sud slave\" o \"jugoslave\") e composte da croati, serbi, sloveni, macedoni e montenegrini allora divise tra Regno di Serbia, Regno di Montenegro ed Impero austro-ungarico.\nSuo principale risultato fu la firma, assieme al Regno di Serbia, della cosiddetta dichiarazione di Corf\u00f9 sottoscritta il 20 luglio 1917.\nIl 29 ottobre 1918 il Consiglio nazionale degli sloveni, croati e serbi ruppe ogni relazione con l'Austria-Ungheria, stabilendo il nuovo Stato degli Sloveni, Croati e Serbi, riconosciuto soltanto dall'imperatore Carlo ma non dalla comunit\u00e0 internazionale, che invece fino alla fine della prima guerra mondiale (4 novembre 1918 con l'Italia) ne ignorava l'esistenza, mentre riconosceva il solo Comitato jugoslavo che godeva tra l'altro di grandi simpatie del presidente statunitense Woodrow Wilson, il quale osteggi\u00f2 in ogni modo l'attuazione del Patto di Londra e le mire espansioniste italiane sui balcani.\nCon la formazione del Regno dei serbi, croati e sloveni, il 1\u00ba dicembre 1918, nato dall'unione del Regno di Serbia con quello del Montenegro e lo Stato degli Sloveni, Croati e Serbi, il compito del comitato jugoslavo poteva dirsi concluso."}
{"id": "888359", "revid": "125005781", "url": "https://it.wikipedia.org/wiki?curid=888359", "title": "Albero e foglia", "text": "Albero e foglia (in inglese: \"Tree and Leaf\") \u00e8 un libro che raccoglie un saggio e alcune fiabe dello scrittore inglese J.R.R. Tolkien, riunite per la prima volta nel 1964.\nLa raccolta contiene: il saggio \"Sulle fiabe\" (\"On Fairy-Stories\"), le fiabe \"Foglia, di Niggle\" (\"Leaf by Niggle\") e \"Il fabbro di Wootton Major\" e il dialogo in forma di poema allitterativo \"Il ritorno di Beorhtnoth figlio di Beorhthelm\", immaginario seguito del poema medievale \"La battaglia di Maldon\", accompagnato da due brevi saggi. Nell'edizione italiana del 1988 fu aggiunta la poesia \"Mitopoeia\" (\"La creazione mitica\").\nSuddivisione del libro.\nAlbero e Foglia.\nSulle fiabe.\nUn saggio di Tolkien sulla \"fiaba\" e il mondo di Feeria.\n\"Foglia\" di Niggle.\nNiggle \u00e8 un pittore di scarso successo, sempre indaffarato ma mai in grado di portare a termine con efficacia qualcosa: \u00e8 per\u00f2 sempre disponibile ad aiutare gli altri, in particolare il suo vicino Parish, zoppo e brontolone. Niggle \u00e8 ossessionato da un dipinto, nato come immagine di una foglia e poi cresciuto come albero e quindi come bosco, che teme di non riuscire a finire perch\u00e9 cresce continuamente di dimensioni: il pittore sa infatti che presto dovr\u00e0 partire per un lungo viaggio, e vorrebbe riuscire a finire il quadro prima. Per aiutare il vicino, Niggle si ammala. Quando finalmente si rimette, arriva il Cocchiere Nero\u201d che gli ricorda il tanto temuto viaggio. Niggle si ritrova cos\u00ec in una specie di ospedale, dove impara ad organizzare il proprio tempo per essere in grado di svolgere con successo tutti i lavori che gli vengono assegnati nel tempo che gli viene concesso per svolgerli. Alla fine, Niggle viene premiato e portato in un parco meraviglioso, dove ritrova l'amico Parish e scopre il suo dipinto, mai terminato, completo e vivo davanti a lui.\nMitopoeia.\nUna relativamente breve composizione in versi che esprime la concezione di Tolkien riguardo al processo di \"subcreazione\", cio\u00e8 l'invenzione di mondi fantastici.\nIl ritorno di Beorhtnoth figlio di Beorhthelm.\n\u00c8 un lavoro di finzione storica, ispirato dal poema \"La Battaglia di Maldon\" in inglese antico. \u00c8 scritto nella forma di un poema allitterativo, ma \u00e8 anche possibile considerarlo un'opera teatrale, consistendo principalmente in un dialogo tra due personaggi nelle ore immediatamente successive alla battaglia di Maldon. \nL'opera \u00e8 accompagnata da due saggi, sempre di Tolkien, uno prima e uno dopo il \"poema\". Il tutto, quindi, si presenta nella seguente forma:"}
{"id": "888361", "revid": "72811", "url": "https://it.wikipedia.org/wiki?curid=888361", "title": "Dokuro-chan", "text": ""}
{"id": "888362", "revid": "767487", "url": "https://it.wikipedia.org/wiki?curid=888362", "title": "Tuuri", "text": "Tuuri, detto anche Palvonen, nella mitologia finlandese \u00e8 il dio delle nubi e dei fenomeni atmosferici. Trova diverse analogie con la figura di Thor, dio del pantheon della mitologia norrena.\nNel \"Kalevala\" compare per la prima volta nel canto XV quando l'ape che aiuta la madre di Lemmink\u00e4inen \u00e8 chiamata a volare nelle stanze del dio per trovare gli unguenti che potranno far resuscitare l'eroe dalla morte."}
{"id": "888377", "revid": "435288", "url": "https://it.wikipedia.org/wiki?curid=888377", "title": "Stazione dell'Armistizio", "text": ""}
{"id": "888378", "revid": "114858028", "url": "https://it.wikipedia.org/wiki?curid=888378", "title": "Riserva naturale orientata Isola delle Femmine", "text": "La riserva naturale orientata Isola delle Femmine \u00e8 un'area naturale protetta che si trova sull'omonimo isolotto situato a circa trecento metri dalla costa prospiciente il comune di Isola delle Femmine nella citt\u00e0 metropolitana di Palermo. Istituita dalla Regione Sicilia nel 1997 ed affidata alla LIPU dal 1998, \u00e8 nata per tutelare il patrimonio floristico locale e per favorire la sosta delle specie faunistiche che sostano sull'isola nei loro movimenti migratori.\nLa flora.\nLa flora presente sull'isola \u00e8 costituita da 144-145 specie diverse alcune delle quali specifiche del luogo. Fra esse si possono ricordare l'asfodelo, l'iris, la salicornia, la speronella, la romulea, il ginestrino delle scogliere e molti altri. La superficie dell'isola presenta piccoli prati, cespugli di macchia mediterranea e prateria steppica nella parte pi\u00f9 elevata.\nLa fauna.\nLa fauna \u00e8 costituita da specie stanziali e molte specie di uccelli migratori presenti in diverse epoche dell'anno. Fra i pi\u00f9 diffusi si possono ricordare fra i rapaci la poiana ed il falco pellegrino mentre fra i migratori occorre sottolineare la presenza del cormorano, della garzetta, dell'airone cenerino oltre al martin pescatore ed altre specie meno comuni. Il fatto che l'isola non sia abitata costituisce uno dei motivi per cui queste specie vi sostano lungo la loro migrazione fra l'Africa ed il nord Europa. Fra le specie terrestri esistono numerosi i conigli selvatici, varie specie di lucertola e numerosi coleotteri.\nSul fondale marino esiste una vasta gamma di fauna favorita dalla purezza delle acque e dalla limpidezza del mare. Fra le specie faunistiche si annovera la murena, l'aragosta e la cernia oltre ad altre specie di pesci di scoglio, cavallucci marini, stelle marine e varie tipologie di molluschi. Si trovano inoltre colonie di gorgonie rosse, corallo rosso e attinie.\nI fondali.\nI fondali, con profondit\u00e0 diverse fra la zona dell'isola fronteggiante la terraferma e quella affacciata sul mare aperto, presentano diversi reperti archeologici di et\u00e0 romana e greca a quelli di periodi pi\u00f9 recenti.\nLa limpidezza delle acque consente una visione eccellente ai sub che si immergono per godere delle bellezze naturali dei fondali dell'isola, che sono protetti in quanto parte dell'area marina Capo Gallo-Isola delle femmine.\nOrari di visita.\nLa riserva \u00e8 visitabile dietro appuntamento."}
{"id": "888381", "revid": "14806", "url": "https://it.wikipedia.org/wiki?curid=888381", "title": "Palvonen", "text": ""}
{"id": "888390", "revid": "287204", "url": "https://it.wikipedia.org/wiki?curid=888390", "title": "San Sebasti\u00e1n (disambigua)", "text": "Il termine San Sebasti\u00e1n, spesso anche San Sebastian, \u00e8 un toponimo spagnolo che letteralmente significa San Sebastiano e pu\u00f2 avere diversi significati:"}
{"id": "888398", "revid": "47767", "url": "https://it.wikipedia.org/wiki?curid=888398", "title": "Duomo di Passavia", "text": "Il duomo di Santo Stefano, in tedesco \"Dom zu Sankt Stephan\" \u00e8 la cattedrale barocca della citt\u00e0 bavarese di Passavia, in Germania. \u00c8 sede della diocesi omonima.\nSorge nel punto pi\u00f9 alto del centro storico, tra i fiumi Inn e Danubio, e rappresenta la chiesa barocca pi\u00f9 grande a nord delle Alpi.\nStoria e descrizione.\nSul sito dell'attuale cattedrale, si possono rintracciare cinque diverse fabbriche di chiese episcopali. La prima venne eretta verso il 450 dalla comunit\u00e0 cristiana di san Severino. Dopo la definitiva conversioni dei Bavari, avvenuta verso il VII secolo, vi venne fondata una chiesa dedicata a santo Stefano. L'edificio eretto verso il 720, si presentava come una basilica carolingia a tre navate. Nel 739 la chiesa venne elevata a cattedrale della nuova diocesi rifondata da san Bonifacio. Tuttavia questa costruzione and\u00f2 distrutta durante i due assedi di Passavia del 977 o 978, da parte dell'imperatore Ottone II di Sassonia.\nIl vescovo Pilgrim nel 982 procedette alla ricostruzione di una nuova cattedrale, protoromanica, a due navate e facciata a torri gemelle. Il coro venne consacrato nel 985, anche se la costruzione si protrasse per lungo tempo.\nFra il 1221 e il 1313 venne innalzata una nuova cattedrale, gotica, cominciata con la riedificazione del piedicroce e l'innalzamento, maggiorato, delle torri della facciata. Alla parte orientale della chiesa si pose mano dal 1407, quando l'architetto Hans Krumenauer, allievo di Peter Parler, progett\u00f2 la ricostruzione del coro, del transetto e vi allung\u00f2 il piedicroce. Il cantiere venne continuato da Ulrich Waxwing nel 1439, da J\u00f6rg Windisch nel 1466 e terminato nel 1598 da Hans Glapsberger.\nNel 1662 scoppi\u00f2 un grave incendio che devast\u00f2 la cattedrale. Nel 1664 venne nominato vescovo di Passavia Wenzeslaus von Thun, gi\u00e0 decano del Duomo di Salisburgo. Nel 1668 avvi\u00f2 la ricostruzione della cattedrale, in stile barocco, che si protrasse fino al 1693.\nGli edifici erano molto danneggiati, ma si riusc\u00ec a mantenere alcune strutture portanti. Infatti tutta la parte orientale tardogotica costituita dal coro, transetto e torre nolare, \u00e8 stata incorporata e accordata alle tendenze dell'epoca dettate dalolo stile barocco.\nIl progetto globale si deve a Carlo Lurago, che realizz\u00f2 l'opera con l'aiuto dei mastri-scalpellini Francesco della Torre e Giovanni Battista Passerini. Alla morte di Carlo Lurago fu completata da Jakob Prandtauer.\nLe sontuose decorazioni degli interni vennero iniziate nel 1677 ad opera di Giovanni Battista Carlone per gli stucchi bianchi, e di Carpoforo Tencalla e Carlo Antonio Bussi per gli affreschi. \nIl pulpito ligneo dorato \u00e8 opera del viennese, mastro-ebanista di corte, Johann Georg Series, che lo realizz\u00f2 fra il 1722 e il 1726.\nTra il 1972 e il 1980, il duomo venne interamente restaurato.\nOrgano.\nGi\u00e0 nel 1467 esisteva un organo posto nella crociera. Distrutto dall'incendio del 1622, venne ricostruito nel 1688 dall'organaro Leopold Freundt, con circa 28 registri, e posto sulla galleria della contro-facciata. Nel 1715 il salisburghese Johann Ignaz Egedacher realizz\u00f2 altri due organi per i pilastri laterali del coro. Come l'organo principale sembrasse non essere sufficiente, Egedacher costru\u00ec, nel 1731, un nuovo organo nella galleria occidentale. Contemporaneamente lo scultore cittadino Joseph Matthias G\u00f6tz realizzava la magnifica cassa d'organo barocca. Nel 1858 gli organi dei pilastri vennero traslati nei balconi laterali occidentali.\nOggi il duomo di Passavia vanta il pi\u00f9 grande organo al mondo, fuori degli Stati Uniti, e il maggiore in assoluto per cattedrale. Attualmente conta ben 17.774 canne e 233 registri, che vengono azionati da cinque consolles poste nella navata."}
{"id": "888399", "revid": "767487", "url": "https://it.wikipedia.org/wiki?curid=888399", "title": "Naked Beggars", "text": "I Naked Beggars sono un gruppo hard rock fondato nel 1998 a Philadelphia, Pennsylvania da Jeff LaBar e Eric Brittingham, membri dei Cinderella."}
{"id": "888403", "revid": "585241", "url": "https://it.wikipedia.org/wiki?curid=888403", "title": "Antipapa Clemente VIII", "text": "Biografia.\nFu amico e consigliere del futuro antipapa Benedetto XIII e membro della curia di Avignone. Nel 1396 fu inviato del vescovo di Valencia per ottenere il sostegno spagnolo. Benedetto XIII aveva nominato quattro cardinali e, alla sua morte, tre di essi il 10 giugno 1423 elessero Papa Mu\u00f1oz, allora prevosto di Valencia ed arciprete di Teruel. Il quarto, Jean Carrier, in quel momento assente, dichiar\u00f2 l'elezione nulla ed elesse unilateralmente Bernard Garnier, dandogli il nome di Benedetto XIV. Di conseguenza Carrier venne scomunicato da Clemente VIII.\nIl destino di Clemente VIII fu legato alle ambizioni di Alfonso V d'Aragona. Alfonso desiderava negoziare per Napoli, cos\u00ec diede il proprio sostegno a Clemente tramite la regina Maria di Castiglia ed i vescovi aragonesi. Nell'estate del 1423 Alfonso convinse la Repubblica di Siena a riconoscere Clemente VIII, assicurandosi cos\u00ec il riconoscimento del papa avignonese nella citt\u00e0 di Siena, dove il papa di Roma Martino V si era recato per un concilio ecumenico.\nQuando per\u00f2 Alfonso raggiunse il suo scopo politico, invi\u00f2 una delegazione (guidata da Alfonso de Borgia, il futuro papa Callisto III) per convincere Clemente a riconoscere Martino. Clemente VIII dovette fare atto di sottomissione penitenziale a Martino V e abdic\u00f2 il 26 luglio 1429, grazie anche alla mediazione del legato pontificio cardinale Pietro di Foix. L'abdicazione venne confermata a met\u00e0 agosto, e a motivo di ci\u00f2 Martino nomin\u00f2 Clemente vescovo di Maiorca il 26 agosto.\nSanchez Mu\u00f1oz mor\u00ec il 28 dicembre 1446 a Maiorca, dove \u00e8 sepolto nella cattedrale di Santa Maria.\nIl successore di Clemente VIII.\nSembra che Bernard Garnier non abbia mai accettato il ruolo di \"Papa Anti-Clemente VIII\" impostogli da Jean Carrier, il quale, dopo l'abdicazione di Clemente, non ebbe pi\u00f9 bisogno di Garnier e succedette a Clemente nella Linea d'Avignone facendosi eleggere con il nome di Benedetto XIV, usando lo stesso numerale che egli aveva imposto a Garnier."}
{"id": "888404", "revid": "46291", "url": "https://it.wikipedia.org/wiki?curid=888404", "title": "Centaurea", "text": "Centaurea \u00e8 un genere di piante angiosperme dicotiledoni appartenenti alla famiglia delle Compositae o Asteraceae, che comprende oltre 700 specie di piante annuali, biennali o perenni. \"Centaurea\" \u00e8 anche l'unico genere del gruppo tassonomico informale Centaurea Group.\nEtimologia.\nSecondo la leggenda dell'Orto del centauro, toponimo del Pizzo Deta di San Vincenzo Valle Roveto (AQ), il nome del genere sarebbe ispirato al mitologico centauro Chirone, che al contrario degli altri centauri aveva un'indole mite e saggia. A lui gli antichi attribuivano le pi\u00f9 grandi virt\u00f9 nella profezia e nella medicina e lo considerarono maestro di Esculapio, Ercole, Giasone, Castore e Polluce. Questa sua fama si ritrova anche in altri nomi di piante ritenute in gran conto, quali \"Erythraea centaurium\" e \"Opopanax chironium\" (forse la panacea degli antichi).\nDescrizione.\nLe specie di questo genere sono piante annuali, biennali o perenni con portamenti erbacei oppure arbustivi. Queste piante normalmente sono prive di spine e a volte si presentano irsute-scabrose o tomentose-aracnose con peli ghiandolari sessili (raramente sono glabre).\nIn genere sono presenti sia foglie basali che cauline. Le foglie lungo il caule normalmente sono a disposizione alternata. Quelle basali spesso possono formano delle rosette. La forma della lamina (semplice o segmentata) \u00e8 pi\u00f9 o meno lanceolato; i bordi possono essere continui o dentati. Le stipole sono assenti. Talvolta quelle basali sono decorrenti lungo gli steli.\nLe infiorescenze sono composte da capolini terminali o ascellanti, scaposi-solitari, o raccolti in formazioni corimbose o di altro tipo. I capolini, pi\u00f9 o meno disciformi o radiati e eterogami (raramente sono omogami), sono formati da un involucro a forma cilindrica, emisferica o ovoide subglobosa composto da brattee (o squame) all'interno delle quali un ricettacolo fa da base ai fiori di due tipi: tubulosi (centrali) e ligulati (periferici). Le brattee disposte in pi\u00f9 serie in modo embricato e scalato sono di varie forme e tipi, soprattutto scariose (raramente a consistenza fogliacea) con appendici membranose, variamente dentate o fimbriate o lacerate; gli apici sono spinosi oppure no. Il ricettacolo, a forma piatta o pi\u00f9 o meno conica, \u00e8 ricoperto da pagliette oppure, pi\u00f9 raramente, \u00e8 nudo.\nI fiori sia quelli tubulosi che ligulati sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori centrali in genere sono tubulosi (actinomorfi); quelli periferici sono di tipo ligulato (zigomorfi). In genere i fiori sono ermafroditi (bisessuali) e feritili. Quelli periferici sono sterili (neutri) e talvolta con staminoidi.\nI frutti sono degli acheni con pappo. La forma dell'achenio in genere \u00e8 oblunga e compressa (raramente \u00e8 obconica); \u00e8 colorato di marrone-nero. Il pericarpo pu\u00f2 essere di tipo parenchimatico, altrimenti \u00e8 indurito (lignificato) radialmente; la superficie \u00e8 liscia o a coste. Il carpoforo (o carpopodium - il ricettacolo alla base del gineceo) \u00e8 anulare. I pappi, formati da due serie di setole (quelle esterne sono pennate o piumose; quelle interne sono pi\u00f9 piccole e lacerate), sono direttamente inseriti nel pericarpo o connati in un anello parenchimatico posto sulla parte apicale dell'achenio. Raramente il pappo pu\u00f2 essere nullo. L'ilo \u00e8 laterale.\nBiologia.\nQueste piante presentano una particolare sensibilit\u00e0 al tatto nei filamenti delle antere. Questi si irritano allorquando avviene uno stimolo tattile qualsiasi, come lo strofinio di un pronubo; contemporaneamente dalle antere esce del polline e lo stillo si raddrizza per riceverlo prontamente. Avviene cos\u00ec una auto-impollinazione.\nDistribuzione e habitat.\nLa distribuzione delle specie di questo genere \u00e8 soprattutto Mediterranea, ma anche Asiatica e in particolare Irano-Turanica.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nFilogenesi.\nLa classificazione della sottotrib\u00f9 rimane ancora problematica e piena di incertezze. Il genere di questa voce \u00e8 inserito nel gruppo tassonomico informale Centaurea Group formato dal solo genere \"Centaurea\". La posizione filogenetica di questo gruppo nell'ambito della sottotrib\u00f9 \u00e8 definita come il \"core\" della sottotrib\u00f9; ossia \u00e8 stato l'ultimo gruppo a divergere intorno ai 10 milioni di anni fa.\nIl genere Centaurea \u00e8 di difficile trattazione essendo altamente polimorfo. Forse \u00e8 un complesso polifiletico ancora poco conosciuto. Frequenti sono i fenomeni di ibridazione; sono presenti fusti pesanti e con pappo nullo o inefficiente, e quindi poco adatto alla disseminazione a distanza: si generano cos\u00ec una moltitudine di taxa locali segregati, che non sono separati da barriere sessuali, ma da ristrette separazioni geografiche.\nDi seguito sono elencate alcune suddivisioni del genere (l'elenco non \u00e8 esaustivo) in maggioranza derivate dalle analisi di sequenze del DNA: \nIn particolare \"Centaurea\" e \"Cyanus\" risultano essere in relazione di \u201cgruppo fratello\u201d, mentre la connessione di questi due sottogeneri con \"Acrocentron\" non \u00e8 ancora ben chiara.\nI sottogeneri sono a loro volta divisi in sezioni. Qui di seguito sono elencate alcune:\nAltre sezioni appartengono al gruppo \"Centaurea-Jacea\":\nLa sect. \"Cyanus\" \u00e8 suddivisa (in base al ciclo biologico delle piante) in due sottosezioni:\nI numeri cromosomici delle specie di questo gruppo \u00e8: 2n = 14 - 24.\nSinonimi.\nSono elencati alcuni sinonimi per questa entit\u00e0:\nLe centauree infestanti.\nDa alcuni anni in Sicilia si sta assistendo ad un incremento della diffusione di \"Centaurea napifolia\" e altre congeneri che, da ruderali, divengono infestanti delle colture di cereali vernini. L'invasione dei seminativi di tutta l'Isola comporta ingenti danni sulla redditivit\u00e0 del frumento.\nCome molte altre specie di piante infestanti, la \"Centaurea maculosa\" si diffonde con successo nelle aree degradate degli Stati Uniti. Una volta stabilitasi, continua a diffondere anche negli habitat circostanti. Questa specie si impone su quelle originarie attraverso almeno tre strategie: 1) un sistema radicale che assorbe acqua pi\u00f9 rapidamente rispetto alle piante vicine 2) diffusione rapida attraverso la alta produzione di semi, e 3) basso apprezzamento da parte degli erbivori, cosicch\u00e9 \u00e8 meno probabile che siano scelte come cibo. "}
{"id": "888405", "revid": "767487", "url": "https://it.wikipedia.org/wiki?curid=888405", "title": "Fornitore", "text": "In economia e commercio, il fornitore \u00e8 un soggetto economico che opera nel mercato dell'approvvigionamento per le risorse finanziarie e primarie (beni e servizi).\nSe l'azienda si occupa di leasing o consulenza, il fornitore pu\u00f2 essere uno stakeholder."}
{"id": "888407", "revid": "7336", "url": "https://it.wikipedia.org/wiki?curid=888407", "title": "Pulviscolo atmosferico", "text": ""}
{"id": "888408", "revid": "124759584", "url": "https://it.wikipedia.org/wiki?curid=888408", "title": "Iv\u00e1n de la Pe\u00f1a", "text": "Ha legato la sua carriera sportiva ai colori dell'Espanyol, squadra in cui ha militato per nove stagioni e di cui fu considerato un simbolo; in precedenza ha giocato per Barcellona, Lazio e Olympique Marsiglia.\nVanta a livello di club la vittoria di un Campionato spagnolo, tre Coppe di Spagna, una Supercoppa di Spagna, una Supercoppa italiana, una Supercoppa UEFA e due Coppe delle Coppe; a livello individuale \u00e8 stato nominato \"giocatore rivelazione\" dell'edizione 95/96 del Campionato spagnolo, vincendo lo stesso anno anche il premio di \"miglior giovane\" e bissando il successo in quest'ultima categoria anche l'anno successivo.\nCaratteristiche tecniche.\nTrequartista dalla classe cristallina in grado di agire anche da centrale di centrocampo, fa di una eccelsa visione di gioco e di una elevatissima tecnica di passaggio i suoi punti di forza; a causa di una grande leziosit\u00e0 in campo, unita ad alcuni limiti atletici, risulta invece molto carente dal punto di vista difensivo.\nGiocatore dall'enorme talento individuale, dotato di estro e fantasia, \u00e8 in grado di agire sia come primo \"playmaker\" della squadra che da rifinitore, eccellendo sia nel passaggio smarcante che nella gestione del possesso; risulta per\u00f2 carente dal punto di vista della finalizzazione.\nConsiderato ad inizio carriera come una delle pi\u00f9 fulgide promesse del calcio spagnolo ed europeo, la poca professionalit\u00e0 dimostrata in svariate occasioni, unita alla scarsa propensione al sacrificio che ne ha caratterizzato la carriera ne hanno penalizzato fortemente l'ascesa ai massimi livelli.\nA causa del suo stile di gioco compassato e cerebrale veniva soprannominato \"\"Il\" \"piccolo Buddha\" ( \"El pequeno Buddha\"\" in spagnolo).\nCarriera.\nGiocatore.\nClub.\nBarcellona.\nCresciuto nel settore giovanile del Racing Santander, fu prelevato dal Barcellona. Il debutto in prima squadra avvenne sotto la gestione Cruijff, il 3 settembre 1995, nella partita vinta per 0-2 sul campo del , durante la quale il centrocampista entr\u00f2 a gara in corso e segn\u00f2. In quella stagione de la Pe\u00f1a collezion\u00f2 cinque presenze senza segnare alcuna rete, mentre il Barcellona si classific\u00f2 al terzo posto, alle spalle dell'Atletico Madrid e del Valencia.\nLa definitiva consacrazione arriv\u00f2 nella stagione 1996-1997, quando de la Pe\u00f1a divenne titolare del centrocampo in coppia con Guardiola, in una squadra che poteva contare sul talento di campioni del calibro di Ronaldo, Stoichkov e Figo: il Barcellona si piazz\u00f2 secondo in classifica, dietro al . Quello fu un anno d'oro, trascin\u00f2 il Barcellona e sembrava il nuovo fenomeno nascente del centrocampo blaugrana.\nLazio.\nNel luglio 1998, con l'arrivo sulla panchina catalana dell'olandese van Gaal, de la Pe\u00f1a venne ceduto alla Lazio per 30 miliardi di lire; la societ\u00e0 biancoceleste gli garant\u00ec un ingaggio-record per il calcio italiano, sei miliardi di lire a stagione, quando fino a quel momento solo Maradona e Ronaldo avevano percepito cifre superiori.\nQuella per\u00f2 non risult\u00f2 una scelta azzeccata e la sua carriera sub\u00ec un brusco ridimensionamento. Quel fenomeno ammirato dai tifosi blaugrana non si vide pi\u00f9. L'avventura romana non inizi\u00f2 nel migliore dei modi, presentandosi fuori forma, tuttavia nel suo esordio agostano contribu\u00ec alla vittoria della Supercoppa italiana contro la Juventus (2-1). Ci\u00f2 nonostante, nel prosieguo della stagione non seppe ripagare appieno la fiducia che il club riponeva in lui; a fine anno, ormai relegato ai margini della squadra, arriv\u00f2 da comprimario la vittoria in Coppa delle Coppe grazie al successo per 2-1 in finale sugli spagnoli del Maiorca.\nOlympique Marsiglia, ritorni a Barcellona e Lazio.\nNell'estate 1999 fu ceduto in prestito all'Olympique Marsiglia, ma neanche in Provenza riusc\u00ec a emergere, disputando 14 partite e realizzando 1 solo gol.\nDopo l'esperienza in Francia, fece ritorno prima al Barcellona e poi alla Lazio; nel 2002 la societ\u00e0 italiana lo cedette definitivamente all'Espanyol.\nEspanyol.\nIn Catalogna rimane fino al termine della stagione 2010-2011, collezionando oltre 150 presenze in campionato. Nella stagione 2008-2009 realizz\u00f2 addirittura una doppietta nel derby vinto contro il Barcellona per 2-1. Il 19 maggio 2011 ufficializz\u00f2 il suo ritiro dal calcio giocato. Nella conferenza stampa d'addio espresse la volont\u00e0 di rimanere nel mondo del calcio.\nNazionale.\nCon la nazionale Under-21 disputa l'europeo di categoria nel 1996 sbagliando, come Ra\u00fal, il proprio rigore nella finale persa contro l'Italia.\nCon la nazionale spagnola debutt\u00f2 nel 2005 all'et\u00e0 di 29 anni, dopo aver partecipato nel 1996, con la selezione olimpica, ai Giochi di Atlanta.\nAllenatore.\nL'8 giugno 2011, appena ritiratosi dal calcio giocato, de la Pe\u00f1a fu chiamato da Luis Enrique per fargli da vice sulla panchina della Roma. Il 12 agosto decise di lasciare l'incarico adducendo motivi personali."}
{"id": "888410", "revid": "1234826", "url": "https://it.wikipedia.org/wiki?curid=888410", "title": "Dichiarazione di Corf\u00f9", "text": "Con il termine Dichiarazione di Corf\u00f9 si indica l'accordo che rese possibile la creazione del Regno dei Serbi, Croati e Sloveni.\nFu firmato in piena prima guerra mondiale sull'isola di Corf\u00f9, il 20 luglio 1917, dal cosiddetto \"Comitato jugoslavo\" (formato da politici dell'Impero austro-ungarico esuli e che rappresentavano le etnie slovena, serba e croata) con i rappresentanti del Regno di Serbia e fu sponsorizzato politicamente da Gran Bretagna e Francia, sotto il principio dell'autodeterminazione dei popoli.\nLa Dichiarazione, come \"primo passo verso la costituzione del nuovo Stato di Jugoslavia\", prefigurava una monarchia parlamentare retta dai Kara\u0111or\u0111evi\u0107, con un territorio indivisibile ed un potere unitario con tre denominazioni nazionali e gli alfabeti latino e cirillico eguali di fronte alla legge, libert\u00e0 religiosa e suffragio universale. Previde la convocazione di un'assemblea costituente per stabilire la Costituzione che sarebbe stata all'origine di tutti i poteri.\nLa Dichiarazione si chiude dicendo:\nI Bosniaci ed i Montenegrini non furono rappresentati tra i firmatari.\nI due principali artefici della Dichiarazione di Corf\u00f9 furono il primo ministro serbo Nikola Pa\u0161i\u0107 e l'esule croato Ante Trumbi\u0107, che lavorarono per superare le resistenze ufficiali della Serbia. Pa\u0161i\u0107 ed il suo partito erano rimasti concentrati sulla mera espansione della \"Grande Serbia\" per mezzo di acquisizioni territoriali unilaterali che dovevano derivare dalla sconfitta dell'Impero austro-ungarico. Lo scoppio improvviso della rivoluzione di febbraio in Russia aveva fatto ritirare il principale esponente del maggior partito serbo dal tavolo diplomatico. Pa\u0161i\u0107, compromesso, firm\u00f2 la Dichiarazione ed inizi\u00f2 a lavorare dietro le quinte per screditare il Comitato jugoslavo, per paura che le potenze alleate lo considerassero il legittimo governo in esilio al momento dell'armistizio.\nCome conseguenza il Regno dei serbi, croati e sloveni venne creato il 1\u00ba dicembre 1918. Ante Trumbi\u0107 fu nominato Ministro degli esteri e Pa\u0161i\u0107 si trov\u00f2 momentaneamente esautorato dal potere."}
{"id": "888417", "revid": "287204", "url": "https://it.wikipedia.org/wiki?curid=888417", "title": "Dichiarazione di Corfu", "text": ""}
{"id": "888421", "revid": "1543377", "url": "https://it.wikipedia.org/wiki?curid=888421", "title": "America Ferrera", "text": "Biografia.\nNasce a Los Angeles, in California, il 18 aprile del 1984, ultimogenita dei sei figli di Carlos Gregorio Ferrera e di Am\u00e9rica Griselda Ayes, ambedue immigrati honduregni originari di Tegucigalpa, giunti negli Stati Uniti verso la met\u00e0 degli anni settanta. Appassionata fin da piccola dalla recitazione, studia teatro e relazioni internazionali presso la University of Southern California.\nIl suo primo film \u00e8 \"Le donne vere hanno le curve\" del 2002, pellicola leggera e frizzante che ebbe particolare successo grazie a una Ferrera allora diciottenne che fu esaltata dalla critica per via della sua verve comica. Nel 2005, la Ferrera ha anche interpretato la portoricana Carmen Lowell nel film \"4 amiche e un paio di jeans\", tratto dal primo dei fortunati libri per adolescenti della scrittrice statunitense Ann Brashares.\nIl ruolo che l'ha resa nota \u00e8 quello di Betty Suarez nella serie televisiva \"Ugly Betty\" tratta dalla telenovela colombiana \"Betty la fea\" dove la Ferrera \u00e8 una ragazza intelligente ma bruttina, che lavora presso una patinata rivista di moda e che deve scontrarsi giornalmente con l'ostilit\u00e0 dei colleghi snob e all'ultimo grido. Grazie alla sua brillante interpretazione in \"Ugly Betty\" \u00e8 l'unica attrice (insieme a Edie Falco e Gillian Anderson) che si \u00e8 aggiudicata nello stesso anno (2007) il Golden Globe, l'Emmy e lo Screen Actors Guild Award come \"Migliore attrice protagonista in una serie commedia o musicale\".\nNel 2007 \u00e8 stata la protagonista di spot pubblicitari per dentifrici Aquafresh. Il suo sorriso tra l'altro, \u00e8 stato assicurato dai Lloyd's di Londra per 650 000 sterline. Nel 2008 ha vestito nuovamente i panni di Carmen nel seguito di \"4 amiche e un paio di jeans\". Nel 2010 ha partecipato al film d'animazione di successo della DreamWorks \"Dragon Trainer\", in cui ha doppiato la fiera ragazza vichinga Astrid, ruolo ripreso nella serie televisiva a esso ispirata e nel sequel in uscita nel 2014. Il 7 novembre 2011 America ha esordito a teatro nel West End londinese con il musical \"Chicago\". Dal 2020 \u00e8 produttrice esecutiva della serie \"Gentefied\", distribuita da Netflix.\nNel 2015 prende parte del cast della serie tv comica \u201cSuperstore\u201d, nei panni di Amy.\nVita privata.\nAmerica Ferrera ha sposato Ryan Piers Williams il 27 giugno 2011, con una cerimonia celebrata dalla collega Judith Light nel giardino della casa di Vanessa L. Williams, vicino a New York. Il 25 maggio 2018 nasce il primo figlio della coppia, Sebastian Piers Williams.\nDa sempre simpatizzante del Partito Democratico, \u00e8 madrina di James, figlia di Blake Lively e Ryan Reynolds, insieme ad Alexis Bledel e Amber Tamblyn.\nDoppiatrici italiane.\nNelle versioni in italiano delle opere in cui ha recitato, America Ferrera \u00e8 stata doppiata da:\nDa doppiatrice \u00e8 sostituita da:"}
{"id": "888422", "revid": "1155", "url": "https://it.wikipedia.org/wiki?curid=888422", "title": "Caridina japonica", "text": ""}
{"id": "888424", "revid": "125389708", "url": "https://it.wikipedia.org/wiki?curid=888424", "title": "Rob Schneider", "text": "Biografia.\nNato a San Francisco da padre statunitense di origini tedesco-ebraiche e da madre statunitense di origini filippine, Schneider inizia a esibirsi come cabarettista dopo il conseguimento del diploma, fino a quando nel 1987 vince un premio indirizzato verso i nuovi comici, che gli offre la possibilit\u00e0 di esordire in televisione nel \"Saturday Night Live\", programma comico di punta del \"network\" NBC.\nDopo diverse apparizioni nei contenitori televisivi statunitensi, fa il suo esordio nel cinema con \"Balle spaziali 2 - La vendetta\" (1989), diretto da David Odell. Schneider \u00e8 noto per il suo ruolo in \"\" (1992), al fianco di Macaulay Culkin, nella quale interpreta un fattorino rompiscatole dell'Hotel Plaza di New York. Successivamente partecipa al film d'azione \"Dredd - La legge sono io\" (1995), interpretando Fergie, uno strampalato criminale appena uscito di prigione. \nCandidato pi\u00f9 volte ai Razzie Awards, vince il premio satirico come peggior attore dell'anno per \"Deuce Bigalow - Puttano in saldo\" (2005). Nel 2012 partecipa come doppiatore al film d'animazione \"Dino e la macchina del tempo\". La sua carriera cinematografica \u00e8 incentrata sul genere parodistico, basata su una comicit\u00e0 greve, che lo espone a diverse critiche negative.\nDoppiatori italiani.\nDa doppiatore \u00e8 sostituito da:"}
{"id": "888431", "revid": "767487", "url": "https://it.wikipedia.org/wiki?curid=888431", "title": "Lilian Ngoyi", "text": "Ngoyi fu fra le organizzatrici della cosiddetta Marcia delle donne che si tenne a Pretoria il 9 agosto 1956. La marcia aveva lo scopo di mobilitare le donne sudafricane e protestare contro l'Urban Area Act, un decreto del governo sudafricano che obbligava i neri a esibire speciali lasciapassare per entrare nelle zone urbane abitate dai bianchi.\nFu arrestata nel 1956 e rimase 71 giorni in isolamento. Successivamente, per 11 anni rimase in un regime di libert\u00e0 vigilata e costretta a non allontanarsi dalla sua casa a Orlando, nella township di Soweto.\nUn centro sanitario di Soweto \u00e8 battezzato in suo onore. Inoltre, in occasione del cinquantesimo anniversario della marcia del 1956, la piazza in cui si riunirono le donne a Pretoria \u00e8 stata ribattezzata Lilian Ngoyi Square."}
{"id": "888439", "revid": "19092", "url": "https://it.wikipedia.org/wiki?curid=888439", "title": "Prometeo (Liszt)", "text": "Prometeo (originariamente Prometheus) \u00e8 il titolo di un poema sinfonico di Franz Liszt, composto tra il 1850 e il 1855.\nGenesi.\nFin dal 1848 con \"Ce qu'on entend sur la montagne\" Liszt stava sperimentando la nuova forma del poema sinfonico come commistione di suggestioni letterarie e ispirazione musicale romantiche.\nIl \"Prometeo\" fu eseguito per la prima volta il 24 agosto 1850, dopo i grandi affreschi sinfonici \"Tasso, Lamento e Trionfo\" e \"Les Pr\u00e9ludes\", e precedette la scrittura di \"Mazeppa\"\nEra stato concepito per celebrare a Weimar l'inaugurazione di una statua dedicata ai cent'anni dalla nascita di Johann Gottfried Herder. Herder era stato Soprintendente generale della chiesa luterana nel granducato dal 1776 al 1788, e autore di un \"Prometeo liberato\" la cui rappresentazione musicale in forma di cantata era stata affidata a Liszt.\nLa partitura, composta in forma di abbozzi da unire successivamente, fu orchestrata da Joachim Raff, come era gi\u00e0 avvenuto per \"Ce qu'on entend sur la montagne\", in quanto l'autore non confidava totalmente nelle sue capacit\u00e0 di orchestratore.\nMa tra il 1852 e il 1854 Liszt rimise mano alla partitura preparandone una versione dell'ouverture che denomin\u00f2 con il nuovo termine di \"poema sinfonico\". Il 10 ottobre 1855 l'autore ne diresse l'esecuzione a Braunschweig.\n\u00c8 in questa forma che il \"Prometeo\" fu inviato alla Breitkopf &amp; H\u00e4rtel a Lipsia per la pubblicazione a stampa dopo le ultime correzioni a mano di Liszt, del maggio del 1856.\nFortuna.\nLa musica proposta da Liszt per illustrare la prigionia, il dolore la speranza e il trionfo finale di Prometeo risult\u00f2 al pubblico contemporaneo incomprensibile per le molte dissonanze che fin dalle prime battute accompagnano la partitura. Le parti corali finirono ben presto inutilizzate, mentre l'Ouverture acquist\u00f2 vita propria grazie alle molteplici esecuzioni volute e dirette da Hans von B\u00fclow.\nLa critica musicale, all'epoca impersonata da Eduard Hanslick, stigmatizz\u00f2 l'opera di Liszt, deprecando la presunzione di \"sviolinare o zufolare i pi\u00f9 magnifici fenomeni del mito e della storia, i pi\u00f9 profondi pensieri della mente umana\". L'obiezione non riguardava in effetti il rapporto tra linguaggio musicale e associazioni extramusicali, quanto la vastit\u00e0 dei soggetti affrontati.\nCome gran parte della produzione orchestrale di Liszt il \"Prometheus\" \u00e8 considerato oggi molto inferiore alla produzione pianistica e relegato alla periferia del repertorio concertistico.\nCome per rievocare l'attivit\u00e0 di trascrittore di Franz Liszt (che parafras\u00f2 il suo poema sinfonico per pianoforte a quattro mani), l' e Jean Guillou ha trascritto il \"Prometheus\" per organo.\nBibliografia.\nUn importante studio sul poema sinfonico, con particolare riferimento al \"Prometheus\", \u00e8"}
{"id": "888440", "revid": "767487", "url": "https://it.wikipedia.org/wiki?curid=888440", "title": "Arcade (gruppo musicale)", "text": "Gli Arcade sono stati un gruppo musicale hair metal statunitense, formato nel 1991 da Stephen Pearcy, ex frontman dei Ratt.\nStoria.\nIl gruppo, che originalmente si chiam\u00f2 \"Taboo\" era formato da Stephen Pearcy, Fred Coury batterista dei Cinderella, Frankie Wilsey ex chitarrista dei Sea Hags, Johnny Angel ed il bassista Michael Andrews. I \"Taboo\" decisero di cambiare il nome quando scoprirono che vi era un'altra band che portava lo stesso nome, intanto Johnny Angel venne sostituito da Donnie Syracuse; da allora si fecero chiamare Arcade.\nIl primo album si chiam\u00f2 \"Arcade\" e fu pubblicato nel 1993 per la Epic Records. Il disco successivo fu \"A/2\", in seguito si sciolsero. Nel 2001 Pearcy utilizz\u00f2 del materiale del gruppo per il disco \"A/3 - Live and Unreleased\"."}
{"id": "888442", "revid": "718859", "url": "https://it.wikipedia.org/wiki?curid=888442", "title": "Prometeo (Lucio Accio)", "text": "Prometheus (\"Prometeo\") \u00e8 il titolo di una tragedia \"cothurnata\" di Lucio Accio quasi completamente perduta. Parte della copiosa produzione del poeta di \"Pisaurum\", quest'opera fu scritta ad imitazione dell'omonima tragedia di Eschilo. \u00c8 questo assieme a un lacerto del \"Giudizio delle armi\" l'unico brano di tragedia sicuramente connesso a Eschilo, in quanto la produzione ellenizzante della fine del II secolo a.C. gradiva maggiormente le sottigliezze del dramma Euripideo, ma da particolari biografici riferitici da Aulo Gellio (\"Noctes Atticae\" XIII, 2, 1) Accio volle confrontarsi con la tradizione del predecessore all'epoca pi\u00f9 in vista, Marco Pacuvio, prima di cimentarsi su nuove strade. Questo spiega la frequenza di frammenti a lui attribuiti derivanti da \"fabulae cothurnatae\" di argomento greco rispetto alle \"praetextae\" di argomento romano che pure contribu\u00ec non poco a far rappresentare in Roma.\nFrammenti.\nDella tragedia ci rimangono per tradizione indiretta due frammenti:\nIl primo \u00e8 citato da Nonio Marcello (XVII, 2),\nQuesti versi sono stati liberamente riutilizzati da Marco Tullio Cicerone nel tradurre un passo dal \"Prometeo liberato\" di Eschilo, laddove \u00e8 descritta la tortura inflitta a Prometeo da Giove: un rapace si nutre quotidianamente con il fegato del titano, destinato a ricrescergli per essere nuovamente dilaniato il giorno successivo.\nIl secondo frammento, citato dal grammatico Prisciano (GLK, II, 210, 14), recita\nIn esso la citazione documenta un uso anomalo del verbo \"profundo\" (\"verso, spargo\") che insieme all'aggettivo \"hiberno\" attribuito a \"flamine\" invece che al pi\u00f9 logico \"gelus\" rende avvertibile la figura retorica dell'ipallage.\nBibliografia.\nI testi dei frammenti di Accio sono raccolti in \nLa traduzione del primo frammento proviene da"}
{"id": "888449", "revid": "287204", "url": "https://it.wikipedia.org/wiki?curid=888449", "title": "Damma", "text": ""}
{"id": "888451", "revid": "15756", "url": "https://it.wikipedia.org/wiki?curid=888451", "title": "Gabriella Cristiani", "text": "Risiede da anni a Los Angeles.\nBiografia.\nHa cominciato la sua carriera come assistente di Kim Arcalli (\"Ultimo tango a Parigi\", 1972 e \"Novecento\", 1976). Ha lavorato a lungo con Bernardo Bertolucci per il quale ha montato \"La luna\" (1979), \"La tragedia di un uomo ridicolo\" (1981), \"L'ultimo imperatore\" (1987) e \"Il t\u00e8 nel deserto\" (1990). Nel 1987 ha vinto il Premio Oscar per il montaggio del film \"L'ultimo imperatore\".\nCome regista, ha realizzato il film \"Ladies Room\" (1999) e \"Desert Roses\" (1999), un documentario sul film \"Il t\u00e8 nel deserto\"."}
{"id": "888452", "revid": "110157", "url": "https://it.wikipedia.org/wiki?curid=888452", "title": "Gm\u00fcnd in K\u00e4rnten", "text": "Gm\u00fcnd in K\u00e4rnten \u00e8 un comune austriaco di 2 603 abitanti nel distretto di Spittal an der Drau, in Carinzia; ha lo status di citt\u00e0 (\"Stadtgemeinde\"). Nel 1868 ha inglobato le localit\u00e0 di Reitern e Sankt Nikolai, fino ad allora parte del comune di Rennweg am Katschberg, e nel 1872 dal suo territorio \u00e8 stato scorporato quello del nuovo comune di Kremsbr\u00fccke, nel 1973 confluito in quello di Krems in K\u00e4rnten.\nMonumenti e luoghi d'interesse.\nGm\u00fcnd in K\u00e4rnten possiede una cittadella medievale in rovina, l\"'Alte Burg\" (XIII secolo), in cui si celebrano, durante il periodo estivo, alcune manifestazioni culturali.\nCultura.\nMusei.\nPossiede un piccolo museo della Porsche, il \"Porsche Automuseum Helmut Pfeifhofer\", situato nei pressi della ex segheria in cui Ferdinand Porsche inizi\u00f2 a costruire le sue automobili dopo la seconda guerra mondiale. La sede della Porsche si spost\u00f2 in seguito nel quartiere di Zuffenhausen (Stoccarda) nel 1951."}
{"id": "888453", "revid": "61051", "url": "https://it.wikipedia.org/wiki?curid=888453", "title": "Caridina multidentata", "text": "Caridina multidentata \u00e8 una specie di gambero d'acqua dolce appartenente alla famiglia degli Atyidae. Conosciuta precedentemente come Caridina japonica, uno studio del 2006 ne ha cambiato il nome in quello attuale.\nHabitat e distribuzione.\nReperibile nelle principali isole Giapponesi: isole Ogasawara e isole Ryukyu; Taiwan, Figi e Madagascar.\nLa muta.\nLa muta \u00e8 un periodo durante il quale il gambero cambia la pelle.\nDurante questo periodo la caridina cerca rifugio in un luogo inaccessibile ai pesci e, talvolta anche ai suoi simili; poi procede con il resto.\nQuando l'animale finir\u00e0 il processo si vedr\u00e0 la muta muoversi a ogni minimo spostamento d'acqua\nAcquariofilia.\nQuesto gamberetto ha attirato qualche anno fa la curiosit\u00e0 dell'acquariofilo Takashi Amano che ne ha cominciato l'allevamento, pubblicando poi le sue osservazioni. Nel giro di pochi anni la curiosit\u00e0 e la passione degli acquariofili ne hanno decretato il successo a livello mondiale. Oggi le \"Caridina\" sono disponibili ovunque.\nLa caridina multidentata ha dimensioni superiori alle altre caridine (fino a 5\u00a0cm) e denota un carattere spesso aggressivo verso queste ultime, fino a episodi di cannibalismo.\nLa caridina japonica \u00e8 molto robusta ma deve essere allevata preferibilmente in acque medio-dure. Allo stesso modo si adatta a temperature diverse, ma un range ideale per questa caridina va dai 20\u00a0\u00b0C ai 25\u00a0\u00b0C. \nL'allevamento \u00e8 quindi indicato anche ad acquariofili poco esperti, mentre la riproduzione (a differenza delle neocaridine) \u00e8 molto complessa poich\u00e9 prevede lo sviluppo delle larve in vari stadi, che prevedono anche acqua salmastra, e per questo motivo solo acquariofili molto esperti possono vantare di aver portato a termine il completo sviluppo delle larve."}
{"id": "888460", "revid": "580", "url": "https://it.wikipedia.org/wiki?curid=888460", "title": "Potenziale elettrochimico", "text": "Il potenziale elettrochimico, introdotto da John Alfred Valentine Butler (1899\u20131977) e Edward Armand Guggenheim (1901-1970) per tenere conto delle diverse scale di forze alle quali \u00e8 sottoposta una certa specie chimica (ad esempio quando si trova in soluzione o allo stato solido nel reticolo cristallino dell'elettrodo), \u00e8 definito come:\ndove:\nDalla formula anzidetta si nota che il potenziale elettrochimico \u00e8 costituito da due contributi: un contributo di natura chimica (formula_2), che deriva dall'azione di interazioni a corto raggio, e un contributo di natura elettrica (formula_9), che deriva dall'azione di interazioni a lungo raggio.\nEsempio.\nSi consideri come esempio una semicella costituita da un elettrodo di zinco (fase solida) immerso in una soluzione elettrolitica contenente ioni Cl- (fase liquida).\nLo zinco sar\u00e0 presente sia sotto forma di zinco metallico (nella fase solida) sia sotto forma di ione Zn2+ (nella fase liquida):\nin entrambi i casi quindi lo zinco \u00e8 presente sotto forma di Zn2+. Lo stato energetico dello Zn2+ dipende dall'intorno chimico, "}
{"id": "888462", "revid": "1305772", "url": "https://it.wikipedia.org/wiki?curid=888462", "title": "Gm\u00fcnd (disambigua)", "text": ""}
{"id": "888463", "revid": "104458", "url": "https://it.wikipedia.org/wiki?curid=888463", "title": "Gmund", "text": ""}
{"id": "888469", "revid": "599013", "url": "https://it.wikipedia.org/wiki?curid=888469", "title": "Robert Pir\u00e8s", "text": "Biografia.\nNasce a Reims da padre portoghese di Ponte de Lima e madre spagnola.\nCaratteristiche tecniche.\nAttaccante ad inizio carriera (prolifica la coppia che form\u00f2 con Cyrille Pouget ai tempi del Metz), Pir\u00e8s arretr\u00f2 il proprio raggio d'azione dopo essere passato all'Olympique Marsiglia (1998), divenendo un trequartista. Durante il periodo con l'Arsenal ag\u00ec prettamente da esterno sinistro in un centrocampo a quattro, posizione dalla quale era solito partire per poi accentrarsi tagliando il campo. Poteva giocare anche da ala. Era bravo a fornire assist oltre che nei tiri dalla distanza.\nCarriera.\nClub.\nEsordisce nel circuito professionistico con la maglia del Metz, squadra con cui vince la Coppa di Lega francese nel 1996. Il 15 agosto del 1997 realizza la sua prima marcatura stagionale contro lo Ch\u00e2teauroux (1-2). A fine stagione vanta 17 reti in 41 incontri tra campionato, coppa nazionale e Coppa UEFA.\nLe ottime prestazioni muovono l'interesse dell'Olympique Marsiglia, che lo acquista nel 1998.\nDopo due anni arriva il trasferimento in Inghilterra all'Arsenal. In sei anni a Londra Pir\u00e8s fornisce ottime prestazioni, portando i \"Gunners\" alla vittoria di due campionati inglesi (2001-2002 e 2003-2004) e di tre FA Cup (2002, 2003, 2005).\nAlla scadenza del suo contratto, il 25 maggio 2006 si trasferisce gratuitamente in Spagna nel Villarreal. La sua carriera spagnola viene per\u00f2 interrotta da un grave infortunio ai legamenti crociati, che gli fa perdere tutta la stagione 2006-2007.\nRimasto svincolato dal 30 giugno 2010, il 18 novembre dello stesso anno ha firmato un contratto fino al termine della stagione con l'Aston Villa. Tre giorni dopo, ha esordito in campionato con la nuova squadra, sostituendo Stephen Ireland nella sconfitta per due a zero in casa del Blackburn Rovers. Per fargli riacquistare il ritmo partita, \u00e8 stato impiegato dall'allenatore della squadra riserve dell'Aston Villa, Kevin MacDonald, nella partita contro il West Bromwich Albion: assieme a lui \u00e8 stato schierato il rientrante dall'infortunio John Carew.\nA fine stagione, il contratto non gli viene rinnovato, e si svincola dall'Aston Villa.\nIl 2 settembre 2014 firma con gli indiani del Goa.\nSegna il suo primo gol nella competizione su calcio di rigore il 13 novembre 2014 nella partita vinta per 4-1 contro il Delhi Dynamos.\nNazionale.\nIn campo internazionale Pir\u00e8s ha fatto parte della Nazionale francese che ha conquistato il e il . Con la maglia della Nazionale ha totalizzato 79 presenze firmando 14 goal.\nCuriosamente, \u00e8 stato al centro di una controversa dichiarazione del commissario tecnico della nazionale transalpina Raymond Domenech che, appassionato di astrologia, non avrebbe riposto fiducia nel calciatore non solo per scelte tecniche ma anche per il fatto che fosse nato sotto il segno dello scorpione.\nDopo il ritiro.\nNel marzo 2019 viene scelto come ambasciatore per l\u2019Europeo 2020.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "888472", "revid": "1183182", "url": "https://it.wikipedia.org/wiki?curid=888472", "title": "Sampsa Pellervoinen", "text": "Sampsa Pellervoinen (tradotto come \"Sansone Figlio del campo\") \u00e8 un personaggio della mitologia ugro-finnica e uno dei personaggi del poema \"Kalevala\".\nStoria.\nCome genio del campo e guardiano della fecondit\u00e0 della terra, compare per la prima volta nel poema finlandese quando V\u00e4in\u00e4m\u00f6inen, stanco di vedere l'isola senza nome spoglia e senza vegetazione, inizi\u00f2 a chiedersi come poterla rendere prospera.\nGiunse cos\u00ec Sampsa che inizi\u00f2 a seminare i campi, e ad innalzare gli alberi sulla superficie brulla. Rapidamente l'arida isola divenne verde e piena di vegetazione.\nIl personaggio si eclisser\u00e0 per riapparire solo per presenziare al varo di una barca.\nEtimologia.\nIl nome \"Sampsa\" secondo alcuni studiosi del poema \u00e8 strettamente correlato al Sampo, ovvero il magico strumento di cui si tratta per tutto il Kalevala, va inoltre sottolineata l'analogia tra Sampsa ed il San Sansone della cristianit\u00e0, legato anch'esso all'agricoltura.\n\"Pellervoinen\" lo definisce in maniera pi\u00f9 precisa dandogli la connotazione di un personaggio a met\u00e0 via tra divinit\u00e0 ed essere umano, che trova tra i suoi analoghi il greco Triptolemo ma soprattutto il personaggio russo di Mikula Seljaninovi\u010d, l'aratore presente nel ciclo arcaico russo. Il collegamento con l'epica russa diviene ancora pi\u00f9 forte quando si mette in relazione Sampsa con il personaggio di Samson Kolyvanovi\u010d che porta lo stesso nome (\"Samson\" \u00e8 Sansone) ma soprattutto un cognome strettamente correlato all'epica finnica, essendo Kolyvan la versione russa del finnico Kaleva."}
{"id": "888479", "revid": "1652134", "url": "https://it.wikipedia.org/wiki?curid=888479", "title": "Sophia Williams-De Bruyn", "text": "\u00c8 stata un'attivista politica contro il regime dell'apartheid. Ha fatto parte dell'assemblea legislativa della provincia di Gauteng e del Parlamento del Sudafrica.\nDe Bruyn entr\u00f2 in politica nel sindacato dei lavoratori tessili di Port Elizabeth, di cui divenne membro esecutivo. In seguito fu cofondatrice del South African Congress of Trade Union (SACTU), un'organizzazione sindacale vicina all'African National Congress. Quando il SACTU si sciolse a causa delle pressioni del governo sudafricano, lei e altri membri fondatori andarono in esilio e, operando dall'estero, contribuirono a far nascere il grande sindacato (e poi partito politico) sudafricano Congress of South African Trade Unions (COSATU).\nDe Bruyn fu fra le organizzatrici della marcia delle donne, una protesta anti-apartheid che si svolse a Pretoria il 9 agosto 1956 e riun\u00ec circa ventimila donne sudafricane."}
{"id": "888484", "revid": "301156", "url": "https://it.wikipedia.org/wiki?curid=888484", "title": "Colle del Galibier", "text": "Il Colle del Galibier (2.646 metri s.l.m. - in francese \"Col du Galibier\") \u00e8 un valico alpino che separa le Alpi Cozie francesi (Alpi del Moncenisio) dalle Alpi del Delfinato, unendo la valle della Maurienne con la valle della Guisane e congiungendo Saint-Michel-de-Maurienne con Brian\u00e7on (partendo da Saint-Michel-de-Maurienne e scendendo verso sud si incontra in sequenza: il Col du T\u00e9l\u00e9graphe, Valloire, il Col du Galibier, il Col du Lautaret ed infine Brian\u00e7on). Sovrastato ad ovest dal Grand Galibier, il colle \u00e8 attraversato dalla Route des Grandes Alpes ed \u00e8 soggetto a chiusura invernale come molti altri passi alpini al di sopra di una certa quota altimetrica.\nStoria.\nI lavori per la costruzione della strada del Galibier iniziarono nel 1880 e terminarono, con l'apertura del tunnel sommitale, nel 1891. Negli anni seguenti, la strada ha subito numerose modifiche, cosicch\u00e9 il tracciato \u00e8 stato variato parecchie volte, avendo come risultato che la difficolt\u00e0 del colle \u00e8 apprezzabilmente cambiata a seconda dell'epoca. Prima del 1976, il tunnel era il solo punto di valico, ad un'altitudine di 2556\u00a0m.\nA causa della sua vetust\u00e0, la galleria venne chiusa nel 1976. Un nuovo tracciato venne allora costruito, superando il colle vero e proprio ed aggiungendo su ciascun versante circa un chilometro di strada al 10% di pendenza. Dal 2002 il tunnel \u00e8 stato nuovamente riaperto al traffico automobilistico, ma \u00e8 vietato alle biciclette che devono passare dalla sommit\u00e0. Sul versante sud, al bordo della strada, \u00e8 presente il monumento ad Henri Desgrange, grande campione ciclistico della fine del XIX secolo e promotore del Tour de France nel 1903.\nIl 19 giugno 2011 sulla salita, in prossimit\u00e0 di Les Granges du Galibier, a 2301 metri di altitudine, i francesi hanno inaugurato un monumento al ciclista italiano Marco Pantani nel luogo in cui, il 27 luglio 1998, il Pirata firm\u00f2 una delle imprese che l'hanno consegnato alla storia dello sport mondiale, consentendogli in quell'anno di centrare l'impresa di vincere il Tour De France dopo aver conquistato il Giro d'Italia.\nCiclismo.\nTour de France.\nCon un'altezza di 2645\u00a0m, il colle di frequente \u00e8 il punto pi\u00f9 alto del Tour de France (preceduto a volte dal Col de l'Iseran e dalla Cima della Bonette) che lo ha scalato per la prima volta nel 1911;\nda allora il colle del Galibier \u00e8 stato attraversato per 59 volte (al 2011), ci\u00f2 ne fa il colle delle Alpi pi\u00f9 interessato dalla gara, preceduto soltanto da qualche colle pirenaico in senso assoluto in tutto il percorso del Tour (in testa c'\u00e8 il Colle del Tourmalet con 77 passaggi (al 2011)).\nClassificato hors-cat\u00e9gorie., il Tour de France del 2011, per festeggiare il centenario del primo passaggio sul colle, ha inserito la salita al Galibier dai due versanti, in due tappe, e nella 18\u00aa il traguardo era posto proprio sulla sommit\u00e0, ai 2645\u00a0m. di quota, divenendo cos\u00ec l'arrivo pi\u00f9 alto in tutta la storia del Tour superando quello della 17\u00aa tappa del Tour del 1986, al Colle del Granon (2413\u00a0m), che si trova anch'esso nella Valle della Guisane."}
{"id": "888487", "revid": "78273", "url": "https://it.wikipedia.org/wiki?curid=888487", "title": "Mikhail Lomonossov", "text": ""}
{"id": "888489", "revid": "28592", "url": "https://it.wikipedia.org/wiki?curid=888489", "title": "Nikolaj Nekrasov", "text": ""}
{"id": "888490", "revid": "547992", "url": "https://it.wikipedia.org/wiki?curid=888490", "title": "Yootha Joyce", "text": "\u00c8 nota soprattutto per aver interpretato il ruolo di Mildred Roper nella popolare serie \"George e Mildred\", molto famosa alla fine degli anni settanta.\nBiografia.\nGli esordi.\nEsordisce nei primissimi anni sessanta dapprima in teatro, nella compagnia Joan Littlewood's Theatre Workshop, nella quale trov\u00f2 come compagni di lavoro Sean Connery, Michael Caine e Brian Murphy (suo futuro marito nella finzione televisiva).\nConosce un buon successo in diverse serie televisive, tra cui \"Corrigan Blake\", del 1963, \"Benny Hill\", 1964, \"Z cars\", \"The Wednesdey play\" del 1968 e \"Dixon of Dock Green\" del 1969.\nSi fa notare anche al cinema: nel 1966 \u00e8 nel film di Fred Zinnemann \"Un uomo per tutte le stagioni (A Man for All Seasons)\" e nel 1971 nel horror \"Mercanti di carne umana (Burke and Hare)\".\nGeorge &amp; Mildred.\nNel 1973 fu scelta per interpretare il ruolo di Mildred Roper nella sitcom inglese \"Un uomo in casa\" (\"Man Abot the House\"). La serie divenne uno dei pi\u00f9 grandi successi televisivi britannici degli anni settanta, ottenendo grande popolarit\u00e0 anche in Italia. Dalla costola di \"Un uomo in casa\", durata 3 anni, venne successivamente creato nel 1976 lo spin-off \"George e Mildred\", che si incentra sulle divertenti vicende quotidiane di una coppia di mezz'et\u00e0, i coniugi Roper, gi\u00e0 apparsi come co-protagonisti nell'altra serie. George Roper (Brian Murphy), pigro, svogliato e perennemente disoccupato, ama stare sulla poltrona di casa a leggere e guardare la tv, mentre la pi\u00f9 ambiziosa Mildred vorrebbe crearsi un'aura di rispettabilit\u00e0 sociale, ma, anche a causa del carattere del marito, le sue ambizioni vengono regolarmente frustrate. Sposati da 25 anni vivono in una austera villetta in un quartiere di Londra, dove i vicini, i coniugi Fourmile, li sopportano, nel bene e nel male. La serie andr\u00e0 avanti per ben 5 stagioni, per un totale di una quarantina di episodi, ed ebbe un buon successo anche in Italia a cavallo fra la fine degli anni settanta e i primi anni ottanta.\nLa malattia e la morte.\nNonostante nella finzione televisiva della serie tv \"George e Mildred\" fosse il marito ad essere alcolista, nella realt\u00e0 era proprio la Joyce ad avere problemi di alcolismo. Fin da giovane amava bere un bicchiere ogni tanto, ma durante le ultime stagioni della serie, la dipendenza dalla sostanza degener\u00f2: si dice che si fosse ridotta a bere mezza bottiglia di brandy al giorno. L'assunzione massiccia di alcolici port\u00f2 la Joyce a contrarre una grave forma di epatite, che la condusse a un veloce deperimento fisico e poi alla morte, avvenuta a soli 53 anni nell'estate del 1980.\nQuando mor\u00ec, al suo capezzale c'era l'attore Brian Murphy, suo marito nella finzione, che le era rimasto accanto per tutto il periodo della malattia.\nVita privata.\nL'attrice, che non ebbe figli, si spos\u00f2 una volta sola, nel 1956, con il collega Glynn Edwards e dal quale si separ\u00f2 nel 1968."}
{"id": "888499", "revid": "174925", "url": "https://it.wikipedia.org/wiki?curid=888499", "title": "Simbiotico", "text": ""}
{"id": "888512", "revid": "287204", "url": "https://it.wikipedia.org/wiki?curid=888512", "title": "Hiisi", "text": "Hiisi \u00e8 un personaggio della mitologia finlandese e uno dei personaggi del poema \"Kalevala\" e dimora a Hiitola, una regione desolata nei pressi di Pohjola. \nNella tradizione orale della mitologia finlandese \"pre cristiana\" Hiisi si configura come uno spirito maligno associato alle foreste, ai corsi d'acqua ed alle colline ed \u00e8 il nonno di Ajatar, un malvagio spirito femminile.\nConosciuto come Juutas (adattamento di \"Giuda\" dopo l'avvento del cristianesimo) ha assunto l'aspetto di un demone.\nOggi il personaggio di Hiisi, spirito che in origine rappresentava le forze inesplicabili e pericolose della natura, contiene diverse analogie con l'inglese goblin, anch'essa creatura maligna ricordata nel folclore e poi trasmigrata nella letteratura fantasy.\nSecondo Michele Agricola (un vescovo luterano vissuto in Finlandia) Hiisi \u00e8 anche il nome della divinit\u00e0 mitologica careliana che dava la selvaggina.\nLingua e letteratura.\nNel Kalevala Hiisi sembra gi\u00e0 aver subito l'influenza del cristianesimo in quanto viene associato a Lempo.\nHiisi, spesso confuso od associato alla figura di Lempo, \u00e8 in realt\u00e0 un'entit\u00e0 a s\u00e9 stante ed un particolare momento in cui si evince questa teoria si trova nell'ottavo runo del Kalevala, dove nel 160\u00b0 verso Lempo ed Hiisi fanno in modo che V\u00e4in\u00e4m\u00f6inen si ferisca con la propria ascia. Un punto questo dove Hiisi (citato anche come \"maligno\") compie delle azioni con Lempo ma non \u00e8 la stessa entit\u00e0.\nNel Kalevala Hiisi possiede un alce che viene catturato da Lemmink\u00e4inen."}
{"id": "888513", "revid": "1982", "url": "https://it.wikipedia.org/wiki?curid=888513", "title": "2004 VD17", "text": ""}
{"id": "888514", "revid": "1543377", "url": "https://it.wikipedia.org/wiki?curid=888514", "title": "B\u00e2rnova", "text": "B\u00e2rnova \u00e8 un comune della Romania di 4.405 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 6 villaggi: B\u00e2rnova, Cercu, P\u0103un, Pietr\u0103ria, Todirel, Vi\u0219an.\nDal 2004 il comune fa parte della Zona Metropolitana di Ia\u0219i, citt\u00e0 con cui confina a Nord e Nord-est. Nel territorio comunale sono da ricordare dal punto di vista turistico il Monastero B\u00e2rnova del 1628 e il Monastero Piatra Sf\u00e2nt\u0103 eretto a partire dal 1732."}
{"id": "888515", "revid": "171495", "url": "https://it.wikipedia.org/wiki?curid=888515", "title": "Impianti Meccanici", "text": ""}
{"id": "888520", "revid": "599013", "url": "https://it.wikipedia.org/wiki?curid=888520", "title": "Dgm", "text": ""}
{"id": "888522", "revid": "599013", "url": "https://it.wikipedia.org/wiki?curid=888522", "title": "Baluardo", "text": "Il baluardo, detto anche bastione, \u00e8 un elemento difensivo caratteristico della fortificazione alla moderna, sistema difensivo elaborato a partire dal XV-XVI secolo. Il baluardo si distingue dalle torri medievali per essere della stessa altezza delle mura. Si trovava generalmente agli angoli della fortificazione e poteva avere diverse forme planimetriche (prima circolare, poi poligonale). Il suo scopo era proteggere le \"cortine\" (tratti di mura rettilinei), che erano le parti della fortificazione pi\u00f9 esposte al tiro e all'attacco dell'assediante, col tiro radente ed incrociato delle artiglierie che erano ospitate al suo interno.\nEtimologia.\nL'etimologia del baluardo \u00e8 fatta risalire al germanico \"bol, bohl\" (=trave, tavolone) + \"werk, wert\" (=costruzione).\nIl termine sinonimo bastione, deriva invece da un'etimologia neolatina, essendo un accrescitivo di \"Bast\u00eca\" o \"Bastita\" (confronta con Provenzale \"Bastida\", francese \"Bastie\" da cui poi il celebre \"Bastille\"); entrambi i termini sono quindi partiti dal significato di \"fortificazione di tipo campale, provvisorio\" per giungere ad indicare strutture permanenti in terra o muratura spesso imponenti per sviluppo e complessit\u00e0.\nStoria.\nIl baluardo o bastione compare nei disegni di Francesco di Giorgio Martini, ma la sua forma non si stabilizz\u00f2 per vari anni. La funzione a cui il suo ideatore lo destinava era quella di ospitare artiglierie per il \"fuoco di rovescio\", cosicch\u00e9 il baluardo spesso veniva a trovarsi escluso dalla protezione delle artiglierie e quindi la sua struttura doveva essere eccezionalmente robusta, ma la sua forma poteva rimanere abbastanza libera; col continuo aumento della potenza di fuoco negli assedi questo sistema divenne rapidamente obsoleto e fu necessario disegnare un baluardo integrato nel sistema del tiro radente delle artiglierie; questo si deve ad architetti militari italiani tra i quali spiccano Giuliano da Sangallo e Antonio da Sangallo il Vecchio, il cui sistema si impose rapidamente come il \"sistema italiano\" per eccellenza, poi Baccio Pontelli, Gian Giacomo dell'Acaya, Michelangelo Buonarroti, ed altri ancora. Queste necessit\u00e0 e la fortuna delle prime opere fortificate dei fratelli Sangallo e dei loro colleghi fece s\u00ec che la forma pentagonale si standardizzasse rapidamente, originando quello che viene definito \"irrigidimento compositivo\". In effetti la forma e la funzione del bastione non cambi\u00f2 in modo rilevante sino all'opera rivoluzionaria di Marc Henry de Montalembert che nel 1778 pubblic\u00f2 il suo lavoro \"la Fortificazione poligonale\", il cui successo negli ambienti militari francesi dell'epoca rivoluzionaria determin\u00f2 l'obsolescenza e la scomparsa della fortificazione bastionata.\nForma architettonica del baluardo.\nIl baluardo ai suoi inizi poteva avere diverse forme, si andava da quelli cilindrici, a quelli quadrangolari, fino alle torri a punta o a sperone e a mandorla che offrivano una forte resistenza al fuoco diretto e consentivano una difesa dai lati piuttosto che frontalmente.\nIl modello Sangallesco.\nNonostante i Sangallo non possano essere considerati gli \"inventori\" del Bastione pentagonale \u00e8 indubbio che le loro fortificazioni, notevolmente omogenee e diffuse in tutta l'Italia centrale, furono le pi\u00f9 imitate e portarono, dopo il cosiddetto \"irrigidimento compositivo\" ad uno schema costruttivo che, pur con infinite modifiche, rimase perfettamente riconoscibile per oltre duecento anni.\nIn elevato la muratura (I sangallo costruirono solo opere in muratura, mentre i bastioni in terra, pi\u00f9 bassi e meno elaborati, si diffusero nel nord Europa) \u00e8 divisa da un \"toro\" decorativo in una parte inferiore, inclinata verso l'interno detta \"scarpa\" (che fronteggiava il muro di contenimento del fossato detto conseguentemente \"controscarpa\"), e una parte superiore, che funge da parapetto, in muratura verticale; questa parte \u00e8 l'unica ad emergere visivamente dal complesso delle opere avanzate, fossati ed opere esterne.\nIn pianta il bastione \u00e8 composto di due \"facce\" (murature rettilinee generalmente parallele alle linee di tiro dei cannoni preposti alla difesa del bastione) e due fianchi (brevi muri che collegano il bastione alle cortine) che ospitano in genere le \"piazze\" per le artiglierie che radono la cortina e/o le facce dei bastioni contigui, ma non possono in alcun modo difendere il bastione stesso. Il bastione sangallesco \u00e8 quindi profondamente integrato in un \"sistema\" in cui ogni bastione protegge altri elementi del sistema ed \u00e8 a sua volta protetto da altri. Faccia e fianco del bastione erano collegati da muri rettilinei o da strutture curve dette \"orecchioni\". a seconda della presenza o meno di questi ultimi il bastione prendeva forme geometriche assimilabili grossolanamente ad una vanga (senza orecchioni) o ad un asso di picche (con orecchioni). gli orecchioni, con le loro forme tondeggianti contribuivano fortemente alla robustezza della struttura, ma facevano lievitare considerevolmente costi e tempi di costruzione.\nAltre soluzioni.\nIl punto pi\u00f9 facilmente criticabile del bastione cos\u00ec concepito \u00e8 che la struttura non \u00e8 in grado di difendersi da sola. Anzi, i suoi muri rettilinei, necessari per consentire la difesa radente che parte da altri bastioni, lo rendono alquanto vulnerabile all'artiglieria. Nonostante la diffusione universale di questa tecnica fortificatoria esistettero scuole che prevedevano soluzioni diverse, che cercavano di ovviare a questa debolezza. Nella scuola fortificatoria tedesca \u00e8 diffuso un modello di baluardo a lunetta, con postazioni per il tiro radente, ma anche cannoniere nella muratura esterna, per colpire con un fuoco diretto l'attaccante mentre \u00e8 ancora lontano dalle mura. Il primo di questi baluardi si trova nell'opera di Albrecht D\u00fcrer.\nIl baluardo poteva avere una o pi\u00f9 \"piazze\" per l'artiglieria, con i pezzi in piena vista o protetti da cannoniere, essere attrezzato con altane per poter sorvegliare meglio il fossato, o portare un \"cavaliere\" per ospitare artiglierie in posizione rialzata per il tiro in profondit\u00e0. Se le dimensioni lo permettevano i bastioni potevano essere trasformati in cittadelle indipendenti, con depositi autonomi di munizioni e viveri, cisterne per la raccolta dell'acqua, e cos\u00ec via. Esempi classici di questo sviluppo sono la \"Fortezza nuova\" di Livorno e la Cittadella delle mura di Grosseto. A seconda delle esigenze, il baluardo poteva essere costruito in pietra o mattoni, o addirittura essere eretto in terra battuta. Quest'ultima soluzione economica ed efficace conobbe grande fortuna nelle piane acquitrinose delle Fiandre.\nDietro ai baluardi erano posti i traditori, un pezzo d'artiglieria posto all'estrema difesa del fossato.\nAlcuni esempi.\nLe fortificazioni bastionate sono sparse un po' in tutta Italia ed Europa. Esempi di Baluardo a \"mandorla\" li troviamo a Vasto, Carovigno, Castel Sant'Angelo, Nard\u00f2. Torri cilindriche sono anch'esse eterogeneamente diffuse sul tutto il territorio, per fare alcuni esempi le si trovano nel castello di Crotone, Castello di Acaya, Colle val d'Elsa. Baluardi di altra forma si possono invece trovare ad: Otranto, Taranto, Firenze, Alghero, Ferrara, Lucca, Bergamo, Napoli, Castello di Copertino, Fortezza Vecchia a Livorno, Gallipoli. Fortezza e cinta muraria di Poggio Imperiale a Poggibonsi, ecc.\n\"Baluardi alla moderna\" cingono anche le citt\u00e0 di nuova fondazione; fra quelle pi\u00f9 significative e meglio conservate, Terra del Sole in Romagna, Palmanova in Friuli-Venezia Giulia, ecc."}
{"id": "888534", "revid": "486946", "url": "https://it.wikipedia.org/wiki?curid=888534", "title": "Valandil", "text": ""}
{"id": "888536", "revid": "682976", "url": "https://it.wikipedia.org/wiki?curid=888536", "title": "Hiitola", "text": "Hiitola nella mitologia finlandese \u00e8 la residenza di uno spirito maligno delle acque, delle foreste e delle colline chiamato Hiisi.\nNei canti e nel \"Kalevala\" viene descritta come una fredda regione desolata composta da nude lande e colli riarsi, sita all'interno del territorio dei Lapponi e non distante dalla terra di Pohjola. \nNella stessa opera (il \"Kalevala\"), questo luogo viene citato per la prima volta nel canto XIV, ma gi\u00e0 nel precedente canto ne viene data una descrizione indiretta quando parla del tentativo di Lemmink\u00e4inen di catturare l'alce di Hiisi.\nNella geografia moderna vi sono tracce che possono localizzare il luogo nella Carelia in quanto la regione del Khytola se definita in lingua finlandese assume il nome di Hiitola e detta regione corrisponde ad una zona careliana situata nel distretto nordoccidentale del Lakhdenpokhsky."}
{"id": "888537", "revid": "767487", "url": "https://it.wikipedia.org/wiki?curid=888537", "title": "Meccanismo", "text": "Un meccanismo, secondo la nomenclatura proposta dalla IFToMM (\"International Federation for Theory of Machines and Mechanisms\"), pu\u00f2 essere inteso in una doppia accezione:\nAllo scopo di una migliore comprensione \u00e8 d'obbligo fare luce sulla distinzione che ricorre fra macchine e meccanismi: una macchina pu\u00f2 essere costituita da uno o pi\u00f9 meccanismi (ciascuno dei quali pu\u00f2 essere considerato come sub-sistema).\nUn esempio di macchina formata da un \"unico\" meccanismo \u00e8 la leva (un'asta rigida fulcrata in un punto qualsiasi). La leva \u00e8 considerata dunque \"macchina\" se utilizzata per compiere un'azione quale sollevamento di un peso o qualsivoglia funzione, mentre \u00e8 considerata come \"meccanismo\" se studiata ai fini dell'esplicitazione della relazione che intercorre fra gli spostamenti dei punti in corrispondenza dei quali sono applicate la forza motrice e quella resistente."}
{"id": "888540", "revid": "125829378", "url": "https://it.wikipedia.org/wiki?curid=888540", "title": "Un uomo in casa", "text": "\"Un uomo in casa (Man About the House)\" \u00e8 una serie televisiva britannica di genere sitcom, prodotta da Thames Television per Independent Television (ITV) tra il 1973 e il 1976.\nTrama.\nLa vicenda comincia quando le giovani Chrissy e Jo trovano un estraneo, Robin, addormentato nella vasca del loro appartamento dopo un party di addio alla loro precedente coinquilina; in seguito a questo incontro, vista la necessit\u00e0 delle ragazze di trovare un coinquilino e l'abilit\u00e0 di Robin in cucina (nessuna delle due ragazze sa cucinare), Robin va a vivere con loro.\nIn ogni caso, per evitare difficolt\u00e0 con i Roper, loro padroni di casa, Chrissy e Jo decidono di dichiarare che Robin \u00e8 gay: tutto ci\u00f2 d\u00e0 il via ad una serie di gioco di equivoci e di fraintendimenti che, insieme agli approcci di Robin verso Chrissy, rappresentano la base narrativa degli episodi.\nEpisodi.\nSono stati girati 39 episodi di 25 minuti, divisi in 6 stagioni.\nProduzione.\nL'idea del telefilm venne a Johnnie Mortimer quando not\u00f2, negli annunci di ricerca di coinquilini, un incremento di avvisi in cui non era riportata alcuna indicazione sul sesso. Fino a quel momento, l'idea di condividere un appartamento con un membro del sesso opposto era considerata rischiosa; si pens\u00f2 quindi di sviluppare una serie ambientata in una casa in cui convivessero ragazzi e ragazze.\nTrasmissione.\nIn Italia and\u00f2 in onda a partire dal 1978, su RAI 2, esordendo durante il programma-contenitore \"Buonasera con Renato Rascel\". In seguito venne trasmessa prima del collegamento Eurovisione con \"Giochi senza frontiere\", alternandosi con altre sitcom britanniche, tra cui \"Caro pap\u00e0\".\nOpere derivate.\nNel 1974 venne prodotto il film per la TV \"Man About the House\", inedito in Italia.\nDopo il termine della serie, furono prodotti due spin-off: \"Il nido di Robin\", in cui Robin si sposa e apre un ristorante, e \"George e Mildred\", in cui George Roper e sua moglie Mildred si trasferiscono in periferia.\nNegli Stati Uniti \u00e8 stato prodotto il remake di \"Un uomo in casa\" intitolato \"Tre cuori in affitto\" (\"Three's Company\"). Anche questa edizione ha poi generato due spin-off: \"Tre per tre\" e \"I Roper\"."}
{"id": "888551", "revid": "298055", "url": "https://it.wikipedia.org/wiki?curid=888551", "title": "Caduta delle Dodici Colonie", "text": ""}
{"id": "888553", "revid": "124842233", "url": "https://it.wikipedia.org/wiki?curid=888553", "title": "...e fuori nevica!", "text": "...e fuori nevica! \u00e8 una tragedia in due atti del 1995 scritta dal regista, attore e commediografo Vincenzo Salemme su un'idea di Enzo Iacchetti.\nRappresentazioni.\nDiretta e interpretata (nella parte di Enzo Righi) dallo stesso autore, \u00e8 stata rappresentata in due diverse edizioni: la prima con Francesco Paolantoni, Stefano Sarcinelli e Carlo Buccirosso; la seconda con Maurizio Casagrande, con il suo memorabile \"Habblate!\", Carlo Buccirosso e Nando Paone.\nLe musiche sono state composte da Antonio Boccia; la scenografia era affidata a Tonino Festa, i costumi a Silvia Polidori. Il fotografo di scena era Gianluca Gallucci.\nNel 2012 va in scena la terza edizione con la regia di Vincenzo Salemme e l'interpretazione di Francesco Procopio, Giovanni Esposito, Andrea Di Maria e Mario Porfito. Le musiche sono state composte da Antonio Boccia, la scenografia \u00e8 di Alessandro Chiti e i costumi di Mariano Tufano.\nTrama.\nProtagonisti della vicenda sono tre fratelli, che si rincontrano dopo la morte della madre per la lettura del testamento: sono Francesco detto Cico, il fratello malato che si rivela molto acuto, Enzo, un cantautore depresso andato via di casa a 18 anni e mai pi\u00f9 tornato, e Stefano Righi, un lavoratore che \u00e8 sempre stato vicino alla madre e a Cico, ma sta entrando in depressione per colpa della fidanzata, con la quale si dovrebbe sposare a breve.\nNel primo atto, si scoprono i problemi dei tre fratelli: in special modo Enzo \u00e8 preda del vizio delle scommesse, dove dilapida costantemente centinaia di migliaia di lire. Nel secondo atto la commedia assume un'atmosfera pi\u00f9 cupa, ma non mancano le battute esilaranti.\nNel finale, si scopre che la madre \u00e8 morta per un'overdose di morfina somministratale dal figlio Cico perch\u00e9 non voleva vederla soffrire. Enzo e Stefano si rivolgono cos\u00ec al notaio di famiglia, a cui svelano l'accaduto. Cico sequestra il notaio, minacciandolo con la pistola d'ordinanza del padre (ex-comandante di polizia, defunto anch'egli). I due fratelli ritrovano il notaio, che decide di non voler mai pi\u00f9 avere a che fare con la loro famiglia.\nEnzo e Stefano decidono, per salvare il fratello dalla galera ma riconoscendo la sua pericolosit\u00e0, di rinchiuderlo in una clinica. Cico, intenzionato a restare assieme ai due fratelli per sempre compie cos\u00ec un omicidio-suicidio, proponendo un brindisi per tutti e mettendo di nascosto nei bicchieri di lui e dei fratelli una dose mortale di morfina. La commedia si chiude con il tormentone di Cico: \"\"\u00e8 finito il teatrino\" e poi con: \"noi ce ne andiamo!\"\"\nNella terza edizione il filo conduttore \u00e8 sempre lo stesso, ma molte scene sono state modificate e/o allungate, quindi rese pi\u00f9 divertenti, oltre che modernizzate. Ad esempio, la scena in cui viene citato il debito di Enzo, nelle prime edizioni era con le lire: \"10 milioni di debito... pi\u00f9 due, 12!\"; invece nella nuova edizione \u00e8: \"50 mila euro di debito... pi\u00f9 due, 52!\".\nCitazioni.\nNello spettacolo vi sono alcuni personaggi che vengono citati ma non compaiono mai:\nVengono citati anche quattro cavalli in gara nelle sfide su cui l'allibratore clandestino Giacomo Furia fa scommettere:\nViene eseguito anche uno spezzone a cappella di \"Duje paravise\", \"Tanti auguri a te\", la sigla di Braccio di ferro e la sigla dei cartoni animati Warner. Inoltre, vengono citati: il verso del brano Sabato pomeriggio \"passerotto non andare via\" di Claudio Baglioni, Mao Tse-tung, l'illusionista statunitense David Copperfield, la modella tedesca Claudia Schiffer, il conduttore italiano Pippo Baudo, l'attore statunitense Tom Cruise e il film da lui interpretato Rain Man, la Modiano, Sherlock Holmes, il Festival di Sanremo e Mary Poppins.\nAltri media.\nLa commedia \u00e8 stata registrata anche su VHS e DVD prodotta dalla Cecchi Gori Home Video in occasione dello spettacolo al teatro Eliseo di Roma nel 1995.\nTrasposizione cinematografica.\nIl 24 luglio 2013 Vincenzo Salemme tramite la sua pagina Facebook ha annunciato un'imminente versione cinematografica della commedia, interpretata dallo stesso trio di attori protagonisti. Le riprese sono iniziate il 19 settembre 2013 a Napoli e sono terminate il 10 ottobre dello stesso anno; il film \"...E fuori nevica!\" \u00e8 uscito nelle sale italiane il 16 ottobre 2014, distribuito da Warner Bros."}
{"id": "888556", "revid": "270833", "url": "https://it.wikipedia.org/wiki?curid=888556", "title": "Fatti di Empoli", "text": "Con i fatti di Empoli ci si riferisce ad una strage compiuta il 1\u00ba marzo 1921, quando due camion diretti da Pisa a Firenze, con a bordo 64 marinai in borghese destinati a sostituire i ferrovieri scesi in sciopero per l'assassinio di Spartaco Lavagnini, vennero assaliti a Empoli dalla popolazione convinta di trovarsi di fronte a una spedizione punitiva fascista. Vennero uccisi 6 marinai e 3 carabinieri, e in serata la citt\u00e0 venne occupata militarmente con i bersaglieri che effettuarono centinaia di arresti e i fascisti che incendiarono la Camera del Lavoro.\nGli antefatti.\nNei primi anni venti il medio Valdarno e la Valdelsa videro la nascita di un forte partito comunista, in seguito alla scissione di Livorno dal Partito Socialista Italiano del 21 gennaio del 1921.\nL'empolese Abdon Maltagliati, segretario della Camera del Lavoro di Empoli, guidava i militanti socialisti locali che formarono la Guardia Rossa, una formazione di difesa proletaria sorta per contrastare le Squadre D'azione dei Fasci Italiani di Combattimento. Alle amministrative dell'ottobre 1920 i socialisti locali conquistarono tutti i Comuni della zona con maggioranze nette.\nNel febbraio 1921 Spartaco Lavagnini, sindacalista empolese, usc\u00ec dal Partito Socialista Italiano fondando la sezione locale del Partito Comunista d'Italia, a cui aderirono intere sezioni del suo vecchio partito, in particolare i giovani, le Guardie Rosse di Maltagliati ed un gran numero di sindacalisti.\nAd Empoli, ed in generale in tutta la penisola, i comunisti avevano costituito formazioni di autodifesa, come le Guardie Rosse, per contrastare le nascenti Squadre di Azione.\nL'assalto anarchico in piazza Antinori.\nIl 27 febbraio 1921 in piazza Antinori a Firenze si verific\u00f2 un assalto compiuto da anarchici contro un corteo di Fasci d'Avanguardia che si stavano recando ad una manifestazione patriottica.\nIl lancio di una bomba nel corteo provoc\u00f2 due morti, il carabiniere Antonio Petrucci e lo studente Carlo Menabuoni (morir\u00e0 in ospedale il 14 marzo), e circa venti feriti, di cui alcuni gravi. I giornali locali e le forze dell'ordine dell'epoca non ebbero dubbi sulla matrice anarchica del gesto. Dopo l'esplosione della bomba, la gente incominci\u00f2 a fuggire spaventata e in quei momenti di concitazione un carabiniere uccise Gino Mugnai, un passante che, portando al bavero un distintivo socialista, secondo alcune versioni aveva compiuto un gesto di disprezzo nei confronti del carabiniere in fin di vita che stava in quel momento venendo portato via.\nLe barricate di Firenze.\nNella stessa giornata Spartaco Lavagnini, direttore del giornale comunista \"L'azione comunista\", fu assassinato da fascisti 'ignoti' mentre stava lavorando nella redazione, che aveva sede presso il sindacato ferrovieri.\nIl 28 febbraio fu indetto uno sciopero generale per ricordare Spartaco Lavagnini e Gino Mugnai, nell'occasione furono erette barricate in tutta la citt\u00e0 ed in particolare nel quartiere operaio di San Frediano. La sera stessa lo squadrista Giovanni Berta, sorpreso isolato nei pressi del ponte Sospeso, con all'occhiello della giacca la spilla dei Fasci Italiani di Combattimento fu aggredito da militanti comunisti e, dopo essere stato picchiato, fu gettato al di l\u00e0 del parapetto del ponte e mor\u00ec affogato nell'Arno. Secondo altre fonti insieme ad altri squadristi stava invece cercando di forzare un blocco predisposto dai comunisti.\nQuasi contemporaneamente a Certaldo una sparatoria tra carabinieri e anarchici provoca due vittime, il carabiniere Gavino Pinna e l'anarchico Ferruccio Scarselli.\nLe forze dell'ordine, supportate in molti casi dagli squadristi, riuscirono ad avere ragione dei rivoltosi il 1\u00ba marzo, con la rimozione delle barricate e l'occupazione da parte degli squadristi della sede della Federazione Operaia dei Metallurgi.\nL'eccidio di Empoli.\nIl 1\u00ba marzo 1921, Onorato Damen, segretario della Camera del Lavoro di Pistoia, e Abdon Maltagliati, segretario della Camera del Lavoro di Empoli, erano a Livorno dove partecipavano alle fasi conclusive del Congresso della CGL. Durante tale occasione, alla vista di due camionette di carabinieri lungo la strada che trasportavano dei giovani (tale fatto spesso significava Squadre di Azione in movimento) il Maltagliati stesso, venuto a conoscenza che Empoli era la destinazione e fraintendendone le intenzioni, fa circolare la voce di un imminente assalto credendole far parte di un ipotetico corpo di spedizione fascista; la notizia fatta circolare afferma che un gran numero di squadristi (si trattava in realt\u00e0 solo di quel gruppo di marinai di Livorno, scortati da carabinieri ai quali era stato ordinato di recarsi a Firenze per riavviare i treni), avrebbero assalito Empoli. Giunta telefonicamente ad Empoli la notizia dell'avvicinarsi della spedizione i militari e i carabinieri della citt\u00e0 si chiusero all'interno della caserma, per proteggere le loro famiglie, senza intervenire, mentre circa 4-500 empolesi, sostenuti dalla Guardia Rossa, tesero un agguato al convoglio e lo assalirono con armi da fuoco nei pressi di via Chiarugi.\nLe due camionette furono investite dal fuoco: la prima cont\u00f2 due morti, ma riusc\u00ec a manovrare e ad allontanarsi, mentre la seconda sband\u00f2 e i militari, rimasti bloccati, furono linciati dalla folla uno ad uno. Un carabiniere riusc\u00ec ad allontanarsi verso le campagne, dopo aver vanamente chiesto aiuto a dei contadini, fu raggiunto e ucciso a bastonate. Il corpo fu poi gettato nel fiume che scorreva poco distante.\nI caduti di Empoli.\nIl numero finale fu di 9 morti, sei marinai e tre carabinieri, e 9 feriti.\nGli squadristi occupano Empoli.\nAl termine degli scontri di Firenze, informati della strage di Empoli, gli squadristi organizzarono una spedizione verso il paese.\nLe autorit\u00e0 inviarono compagnie dell'esercito per evitare le rappresaglie delle squadre d'azione ad Empoli, che vennero infatti fermate pi\u00f9 volte dai bersaglieri ma che riuscirono infine ad arrivare.\nAll'ospedale trovarono i resti dei nove morti, alcuni dei quali orrendamente mutilati e sfregiati.\nVennero perci\u00f2 bruciate la camera del lavoro, i circoli e le leghe rosse, ma non venne trovata alcuna traccia delle centinaia di persone che, poche ore prima, avevano commesso la strage e le sevizie ai militari disarmati. Corse voce che alcuni dei responsabili fossero fuggiti a Fucecchio, uno dei camion si diresse al paese, ma ottenne il solo risultato di veder uccidere uno dei suoi componenti (Mariani), per mano di un cecchino.\nRisvolti parlamentari.\nDurante gli interventi parlamentari riguardanti i fatti di Firenze ed Empoli, nessun deputato socialista parl\u00f2 o tent\u00f2 di difendere i propri rappresentati empolesi, mentre soltanto il deputato nazionalista di Siena pronunci\u00f2 un'accorata arringa.\nIl processo.\nNel 1924 fu svolto un processo in cui furono imputate ben 132 persone per l'omicidio dei nove militari sorpresi a Empoli e ben 92 furono condannate. Molte di queste furono estradate dalla Repubblica di San Marino, ove erano scappate in cerca di asilo."}
{"id": "888559", "revid": "1442080", "url": "https://it.wikipedia.org/wiki?curid=888559", "title": "Ophrys apifera", "text": "La vesparia o fior di vespa (Ophrys apifera ) \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea alta 15\u201350\u00a0cm, con foglie basali ovato-lanceolate o oblunghe, foglie superiori inguainanti e brattee ovato-lanceolate.\nL'infiorescenza raggruppa da 3 a 12 fiori con sepali grandi, di colore dal bianco al violaceo, con nervatura centrale e petali corti, pubescenti, di colore dal rosa al verdastro. Il labello \u00e8 trilobato, con due pronunciate gibbosit\u00e0 villose sui lobi laterali; il lobo mediano, villoso, \u00e8 di colore bruno, con margine giallastro e appendice triangolare; presenta un disegno variabile, che ricorda l'addome di un insetto, con un'area basale brunastra, lucida, contornata da macchie dal giallo-verde al violaceo.\nIl ginostemio \u00e8 ad angolo retto, con apice allungato e sigmoide. Le masse polliniche, giallastre, subito dopo la fioritura si distaccano dalle logge polliniche e si ripiegano in avanti verso la cavit\u00e0 stigmatica.\nFiorisce da met\u00e0 aprile a met\u00e0 luglio.\nBiologia.\n\u00c8 l'unica specie del genere \"Ophrys\" che pratica preferenzialmente l'autoimpollinazione: subito dopo la fioritura le caudicole dei pollinii si curvano in avanti favorendo la deposizione del polline sullo stigma sottostante.\nSi ritiene che la pianta originariamente si riproducesse come le altre orchidee del genere \"Orphys\" sfruttando insetti pronubi attraverso il sistema della pseudocopula. La forma e il colore delle ofridi infatti mimano quelli dell'addome delle femmine di alcuni imenotteri, cos\u00ec che i maschi siano attirati sul fiore, pur privo di nettare, provvedendo quindi all'impollinazione. Lo specifico impollinatore di questa orchidea \u00e8 tuttavia estinto, costringendo quindi la pianta a ricorrere all'autoimpollinazione, strategia considerata evolutivamente meno vantaggiosa dell'impollinazione incrociata.\nDistribuzione e habitat.\n\u00c8 una pianta euromediterranea delle regioni temperate, abbastanza diffusa dall'Atlantico sino al Caucaso.In Italia \u00e8 abbastanza diffusa in tutte le regioni.\nCresce in praterie, garighe, macchie, boschi luminosi, ed a volte anche in prati incolti in citt\u00e0, fino ad una altitudine di 1200\u20131400\u00a0m.\nPredilige i suoli calcarei e le esposizioni in piena luce o penombra.\nTassonomia.\nVariet\u00e0.\nIn Italia sono state descritte le seguenti variet\u00e0:"}
{"id": "888566", "revid": "827882", "url": "https://it.wikipedia.org/wiki?curid=888566", "title": "Collisione hash", "text": "In crittografia, una collisione hash \u00e8 una situazione che avviene quando due diversi input producono lo stesso output tramite una funzione hash.\nPotenzialmente, la maggior parte delle funzioni hash danno luogo a collisioni, ma con una buona funzione hash esse avvengono molto raramente (e sono molto difficili da trovare). In certe applicazioni specifiche, in cui si ha un numero relativamente piccolo di input, \u00e8 possibile costruire una funzione hash perfetta che mappa tutti i diversi input in differenti output. Invece, una funzione che prende in ingresso input di lunghezza arbitraria e ritorna un hash di misura fissa (come l'MD5), deve avere necessariamente delle collisioni, perch\u00e9 il numero di possibili output \u00e8 finito a fronte di un numero infinito di possibili input.\nCollisioni nella ricerca di dati.\nUn metodo efficiente di ricerca pu\u00f2 essere quello di processare una chiave di lookup usando un'altra funzione hash, poi prendere il risultante valore hash e infine usarlo come un indice all'interno di un array di dati. La risultante struttura di dati viene chiamata hash table. Finch\u00e9 chiavi differenti corrispondono a indici differenti (caso ideale di funzione di hash perfetta), il tempo necessario al processo di lookup ha un valore massimo limitato (cio\u00e8 \u00e8 indipendente dalle dimensioni della struttura e dalla chiave usata, punto di forza delle hash tables). Nel caso in cui chiavi di lookup puntino ad indici identici, avviene una collisione hash. La maniera pi\u00f9 popolare per evitare questo evento \u00e8 concatenarlo creando una linked list di valori per ogni indice dell'array, e indirizzarlo senza restrizioni (open addressing) cercando altri indici vicini dell'array per trovare uno spazio libero. Entrambi, comunque, svalorizzano i peggiori casi di complessit\u00e0 di lookup per un tempo lineare del numero degli elementi.\nCrittografia.\nUna propriet\u00e0 desiderabile delle funzioni hash crittografiche \u00e8 che sia computazionalmente impossibile trovare una collisione. Il valore della funzione hash pu\u00f2 essere usato per certificare che un input non sia stato modificato pubblicando la firma dell'hash, \"se\" non \u00e8 fattibile produrre una collisione. \"Fattibile\", in questo contesto, significa che ogni metodo deve essere pi\u00f9 veloce di un metodo di forza bruta.\nResistenza alle collisioni debole.\nLa resistenza alle collisioni debole per la funzione di hash formula_1, si ha se per ogni messaggio formula_2, non \u00e8 fattibile trovare un altro messaggio formula_3 tale che formula_4.\nQuindi conoscendo l'hash di un messaggio, non sono in grado, con una potenza di calcolo ragionevole, di trovare un altro input che mi genera lo stesso hash. Da notare che la propriet\u00e0 suppone che io conosca il messaggio di origine e che questo non mi aiuti nel trovare un secondo messaggio con hash identico.\nResistenza alle collisioni forte.\nSupponiamo invece di non partire da un messaggio dato, ma di poter scegliere una qualsiasi coppia di messaggi che generano lo stesso hash. Se ci riusciamo, non abbiamo violato la resistenza alle collisioni debole. Tuttavia esiste un'altra propriet\u00e0, pi\u00f9 restrittiva, che impedisce che questo sia fattibile.\nPi\u00f9 formalmente: non \u00e8 fattibile trovare una qualsiasi coppia formula_5 tale che formula_6"}
{"id": "888573", "revid": "305248", "url": "https://it.wikipedia.org/wiki?curid=888573", "title": "EMule AdunanzA", "text": ""}
{"id": "888579", "revid": "287204", "url": "https://it.wikipedia.org/wiki?curid=888579", "title": "Trattato di Parigi (1814)", "text": "Il Primo Trattato di Parigi - firmato il 30 maggio 1814 - stabiliva le frontiere della Francia dopo la sconfitta di Napoleone I, esiliato sull'Isola d'Elba.\nIl trattato, firmato con ciascuna delle potenze belligeranti, consacra effettivamente la cessione-restituzione di ben 44 dipartimenti, creati dalla Francia tra il 1792 e il 1812, da Roma ad Amburgo per un totale di 13 milioni di abitanti, distribuiti su territori attualmente appartenenti a Spagna, Italia, Svizzera, Germania, Belgio, Lussemburgo e Paesi Bassi.\nEsso infatti stabiliva (art. II) che \u00abIl Regno di Francia conservava l'integrit\u00e0 dei suoi confini, quali questi erano al 1\u00ba gennaio 1792\u00bb, pur garantendo la sovranit\u00e0 sulla parte occidentale della Savoia (dipartimento del Monte Bianco), sulle enclave del contado Venassino e di Avignone (ex dipendenza dello Stato della Chiesa che avrebbero formato il nucleo del nuovo dipartimento del Vaucluse), su Mulhouse e Montb\u00e9liard, mentre in applicazione al principio di legittimit\u00e0, il principe di Monaco sarebbe stato reintegrato sul suo trono.\nAl di fuori di tali frontiere, a parte le piazzeforti francesi gi\u00e0 dal XVII secolo (Philippeville, Mariembourg, Sarrelouis e Landau) e qualche cantone dei dipartimenti di Jemappes, della Sarre, della Sambre e della Mosa tutto il resto delle conquiste rivoluzionarie e napoleoniche \u00e8 perduto. Inoltre, i nativi della vecchia Francia dovranno cessare da tutte le funzioni pubbliche occupate all\u2019estero. \nIl Regno Unito accettava di restituire alla Francia la Guadalupa, la Martinica, l'isola di Riunione e la colonia del Senegal. Non, per\u00f2, Mauritius (e le Seychelles, da essa dipendenti). Haiti restava indipendente.\nMalta, che non era stata restituita all'Ordine come previsto, divenne ufficialmente parte dell'Impero britannico.\nDopo il ritorno di Napoleone ed il periodo dei cento giorni, un Secondo Trattato di Parigi venne firmato il 20 novembre 1815. Esso fu molto pi\u00f9 severo con la Francia, costringendola - fra l'altro - a perdere la sovranit\u00e0 sulle citt\u00e0 di Saarbr\u00fccken, Annecy e Chamb\u00e9ry."}
{"id": "888580", "revid": "767487", "url": "https://it.wikipedia.org/wiki?curid=888580", "title": "Sacco a pelo a tre piazze", "text": "\"Sacco a pelo a tre piazze (The Sure Thing)\" \u00e8 un film del 1985 diretto da Rob Reiner.\nIl film \u00e8 una commedia romantica sceneggiata da Steve Bloom e Jonathan Roberts, e interpretata da John Cusack, Daphne Zuniga, Anthony Edwards, Tim Robbins, Viveca Lindfors, Boyd Gaines e Nicollette Sheridan.\nTrama.\nProtagonisti del film sono due matricole dell'universit\u00e0 del New England: Walter Gibson detto Gib e Alison Bradbury. Gib studia poco e sta per essere bocciato in inglese. Alison, che frequenta il suo stesso corso, \u00e8 la classica ragazza perfettina, tutta cibi sani e tabelle di marcia. \nA una settimana dal Natale, i due devono raggiungere la California. Gib \u00e8 stato invitato dal migliore amico Lance, che gli ha inviato la foto di una ragazza bellissima disposta a passare una notte con lui. Alison invece vuole andare a trovare il fidanzato, Jason, che studia a Los Angeles per diventare avvocato. \nPer risparmiare, i due chiedono un passaggio ad altri ragazzi del campus e finiscono ospiti della stessa coppia: Gary e Mary. Durante il viaggio per\u00f2, stanco dei loro continui battibecchi, Gary li scarica nel bel mezzo del nulla. Inizia cos\u00ec il tentativo dei ragazzi di raggiungere la California tra mille peripezie."}
{"id": "888581", "revid": "9416", "url": "https://it.wikipedia.org/wiki?curid=888581", "title": "Bestemmie", "text": ""}
{"id": "888583", "revid": "49891", "url": "https://it.wikipedia.org/wiki?curid=888583", "title": "Alice e Bob", "text": "I nomi Alice e Bob sono molto usati come personaggi in campi come la crittografia, la teoria dei giochi e la fisica. I nomi sono usati per convenienza, poich\u00e9 espressioni come \"La persona \"A\" vuole mandare un messaggio alla persona \"B\"\" pu\u00f2 diventare difficile da seguire, specialmente in sistemi complessi che usano molti passaggi.\nLista di personaggi.\nQuesta lista \u00e8 tratta principalmente dal libro \"Applied Cryptography\" di Bruce Schneier. I nomi non seguono sempre l'alfabeto.\nIntelligenza Artificiale.\nBob e Alice erano anche i nomi di due chatbot di intelligenza artificiali che nel luglio del 2017 salirono alle cronache internazionali quando gli sviluppatori della Georgia Tech al Facebook AI Research, avevano deciso di spegnerli, dopo che avevano iniziato a modificare l'inglese con il quale erano obbligati a negoziare. I due chatbot anche se stavano comunicando con una lingua modificata, avevano in ogni modo ottenuto quello per cui erano programmati. Seguirono numerose, divergenti, perplessit\u00e0 sul fatto di spegnere o meno i chatbot. Non furono i primi chatbot che iniziarono a creare una lingua propria per comunicare modificando la lingua con la quale erano stati programmati, nel precedente mese di aprile dello stesso anno i ricercatori dell'OpenAI di Elon Musk in un'intervista spiegarono che anche i loro bot avevano sviluppato un inglese abbreviato per comunicare pi\u00f9 velocemente."}
{"id": "888585", "revid": "1305772", "url": "https://it.wikipedia.org/wiki?curid=888585", "title": "Serbia (disambigua)", "text": "Geografia.\nStato della Serbia \u2013 Nel territorio \"serbo\" si sono succeduti, nel corso dei secoli diverse entit\u00e0 statale: "}
{"id": "888591", "revid": "14691", "url": "https://it.wikipedia.org/wiki?curid=888591", "title": "Sophia De Bruyn", "text": ""}
{"id": "888592", "revid": "14691", "url": "https://it.wikipedia.org/wiki?curid=888592", "title": "Sophia de Bruyn", "text": ""}
{"id": "888593", "revid": "1543377", "url": "https://it.wikipedia.org/wiki?curid=888593", "title": "Honda FCX", "text": "La Honda FCX (che presumibilmente sta per Fuel Cell eXperimental, ovvero prototipo a celle di combustibile) \u00e8 un'automobile alimentata a celle di combustibile a idrogeno. Sembra che sia completamente silenziosa in marcia.\nAttualmente circolano pi\u00f9 di venti prototipi, in tre stati differenti ed in particolare nello stato di New York, a Las Vegas, a Chula Vista, a San Francisco e nel South Coast Air Quality Management District.\nLa vendita limitata dell'ultima versione del veicolo ad idrogeno, versione basata sul prototipo del 2007, \u00e8 cominciata nel 2008 in Giappone e negli Stati Uniti. Honda \u00e8 convinta di poter cominciare la produzione di serie di un veicolo basato sul prototipo FCX entro il 2015.\nModello del 1999.\nIl primo prototipo della FCX risale al 1999. \u00c8 un modello due porte, con quattro posti. Le dimensioni sono:\nLa cella di combustibile \u00e8 di tipo PEFC (a membrana con scambio di protoni), prodotta dalla Ballard, capace di una potenza d'uscita di 78\u00a0kW.\nIl motore ha una potenza massima di 60\u00a0kW (80 cavalli), una coppia massima di 272 N\u00b7m (201\u00a0lb-ft), con un'autonomia massima (certificata EPA) di 270\u00a0km circa (170 miglia).\nIl primo veicolo fu consegnato alla citt\u00e0 di Los Angeles, Stati Uniti, nel dicembre 2002.\nModello del 2005.\nIl modello FCX \u00e8 stato aggiornato nel 2005. \nQuesto \u00e8 a trazione anteriore, due porte e quattro posti proprio come il precedente. La potenza massima erogata dal motore \u00e8 di 80 kilowatt (107 cavalli), ha 282 N\u00b7m (201\u00a0lb-ft) di coppia massima e un'autonomia massima di circa 306\u00a0km (190 miglia). Questa, grazie a miglioramenti del software di bordo, \u00e8 stata ulteriormente incrementata fino ad arrivare a circa 338\u00a0km (210 miglia). Il veicolo pesa 1680\u00a0kg (3700 pounds, ha una velocit\u00e0 massima di 150\u00a0km/h (93\u00a0mph). Accelera da 0 a 100\u00a0km/h (0 - 60\u00a0mph) in 11 secondi. Per quanto riguarda il sistema di alimentazione, esso comprende celle di combustibile ad idrogeno, due serbatoi dietro i sedili posteriori e condensatori ad alta capacit\u00e0.\nQuesto modello usa per la prima volta celle di combustibile prodotte dalla stessa Honda, e chiamate Honda FC Stack. Le celle furono introdotte nell'Ottobre del 2003 e possono operare anche a basse temperature (fino a -20\u00a0\u00b0C). Il tipo delle celle \u00e8 a membrana con scambio di protoni (PEFC), come quelle della precedente versione. L'unit\u00e0 di celle di combustibile \u00e8 capace di una potenza massima di 86\u00a0kW.\nL'idrogeno \u00e8 contenuto in due serbatoi separati dietro i sedili posteriori. Questi serbatoi possono contenere un massimo di 4\u00a0kg (8.8 pounds) di idrogeno.\nIl modello FCX del 2005 \u00e8 un'automobile completa, con sistemi come il controllo di trazione, il cruise control, climatizzatore di nuova generazione, lettore CD, vetri elettrici, chiusura centralizzata e specchietti riscaldati. Ospita comodamente quattro persone adulte; nel modello del 2006 \u00e8 stato introdotto anche il navigatore satellitare.\nHonda originariamente forniva questo modello soltanto ad enti governativi o societ\u00e0. Il 29 giugno 2005, per\u00f2, ha venduto la sua prima vettura ad un privato: la famiglia Spallino del Sud della California.\nSecondo il portavoce Honda, Andy Boyd, il costo di una FCX varia tra $1,000,000 e $2,000,000 (e siamo nel 2005), comprensivo di tutti i componenti sperimentali.\nModello del 2007 (primo modello destinato alla produzione).\nAlla mostra automobilistica di Detroit del 2006, Honda annunci\u00f2 che avrebbe concepito una versione destinata alla produzione del prototipo FCX che era stato mostrato nel 2005 a Tokyo. Il 25 settembre del 2006 questa nuova versione fu svelata. La versione berlina 4 porte aggiornata sembra pi\u00f9 slanciata e futuristica, e presta particolare attenzione al comfort ed allo spazio interno. \u00c8 infatti decisamente pi\u00f9 spaziosa, con interni di plastica, legno e pelle. Ci si attende che la produzione cominci nel 2008 in Giappone e negli Stati Uniti. La versione di serie assomiglier\u00e0 molto al prototipo, anche se non si sa se alcuni particolari pi\u00f9 estremi, come il particolare pannello di strumentazione, saranno riproposti.\nSecondo Honda, la nuova unit\u00e0 di celle di combustibile \u00e8 del 20% meno ingombrante della precedente, del 30% pi\u00f9 leggera e capace di una potenza d'uscita superiore (100\u00a0kW - 136 cavalli). Il nuovo sistema di alimentazione \u00e8 pi\u00f9 leggero di ben 180\u00a0kg, ha un volume del 40% inferiore al precedente e vanta un'efficienza energetica del 60%, che \u00e8 decisamente elevata rispetto alle tipiche efficienze dei motori tradizionali a combustione interna, che sono del 20%, ma anche molto migliore di quella dei motori ibridi (30%), e del sistema di alimentazione della vecchia generazione di FCX (50%).\nIl nuovo sistema utilizza tre motori elettrici: uno da 80\u00a0kW che trasmette il moto alle ruote anteriori tramite un albero motore coassiale con la scatola del cambio, in maniera da ottimizzare gli ingombri frontali, e due motori pi\u00f9 piccoli, da 25\u00a0kW, ciascuno destinato ad una delle due ruote posteriori. Questa configurazione rende la FCX tecnicamente una vettura a trazione integrale. La nuova versione ha una velocit\u00e0 massima di 160\u00a0km/h.\nEssa prevede diverse nuove ed interessanti caratteristiche. L'unit\u00e0 di celle di combustibile V Flow pu\u00f2 operare a temperature fino a -30C. Questo risultato \u00e8 stato ottenuto grazie al fatto che il gas fluisce verticalmente nell'unit\u00e0. I serbatoi possono immagazzinare fino a 5\u00a0kg (171 litri) di idrogeno, ad una pressione di esercizio di 350 atmosfere, grazie ai nuovi materiali assorbitori di idrogeno che sono stati utilizzati. Tutto ci\u00f2 permette un'autonomia chilometrica migliore, che arriva a 570\u00a0km (350 miglia).\nPer supportare la tecnologia a celle combustibili a idrogeno, Honda ha anche introdotto la cosiddetta HES (Home Energy Station). Questa unit\u00e0 da impiantare in casa \u00e8 capace di convertire gas naturale in elettricit\u00e0, calore e idrogeno per rifornire i veicoli ad idrogeno. Questo permette ai fruitori di tale tecnologia di alimentazione di rifornire i propri veicoli a casa propria, fatto fondamentale fino a che non ci sar\u00e0 un'ampia diffusione delle stazioni di rifornimento per i veicoli ad idrogeno. Alternativamente, la HES pu\u00f2 utilizzare l'idrogeno per fornire elettricit\u00e0 (5\u00a0kW) e acqua calda in casa. Secondo Honda, questa soluzione \u00e8 molto efficiente, e riduce i costi di elettricit\u00e0, gas e benzina del 50% circa.\nModello del 2016 Clarity Fuel Cell.\nNel 2016 la Honda presenta la Clarity Fuel Cell in Europa e negli Stati Uniti."}
{"id": "888601", "revid": "100057831", "url": "https://it.wikipedia.org/wiki?curid=888601", "title": "Pagadebit di Romagna", "text": "Il Pagadebit di Romagna \u00e8 un vino bianco prodotto nella provincia di Forl\u00ec-Cesena.\nIl nome curioso, che in dialetto romagnolo significa \"paga debiti\", deriva dal nome locale dato al vitigno Bombino Bianco, concorrente almeno per l'85% nella formazione del suo uvaggio, che ha particolari caratteristiche di resistenza alle avversit\u00e0 climatiche. In questo modo il contadino, anche nelle annate peggiori, produceva comunque del vino utilizzabile per pagare i debiti contratti nell'annata precedente. Per questo motivo un altro nomignolo dato al vitigno \u00e8 \"Straccia Cambiale\".\nNel 1989 ha ottenuto la DOC Pagadebit di Romagna e comprende le tipologie:"}
{"id": "888624", "revid": "79864", "url": "https://it.wikipedia.org/wiki?curid=888624", "title": "Maruti Gypsy", "text": ""}
{"id": "888632", "revid": "32698", "url": "https://it.wikipedia.org/wiki?curid=888632", "title": "Puzzle di Merkle", "text": ""}
{"id": "888643", "revid": "1684799", "url": "https://it.wikipedia.org/wiki?curid=888643", "title": "Montenegro (disambigua)", "text": "Geografia.\nStato del Montenegro \u2013 Nel territorio \"montenegrino\" si sono succeduti, nel corso dei secoli diverse entit\u00e0 statali: "}
{"id": "888646", "revid": "599013", "url": "https://it.wikipedia.org/wiki?curid=888646", "title": "Mej", "text": ""}
{"id": "888675", "revid": "729019", "url": "https://it.wikipedia.org/wiki?curid=888675", "title": "Juan Manrique de Lara", "text": "Biografia.\nAvendo richiamato in patria per le sue cattive condizioni di salute Fadrique \u00c1lvarez de Toledo (vicer\u00e9 di Napoli da oltre due anni), il sovrano Filippo II di Spagna decise di inviare il nuovo reggente nella persona di Juan Manrique de Lara.\nEsponente di una nobile famiglia spagnola e di estrazione militare, come gran parte dei suoi predecessori, il nuovo vicer\u00e9 giunse a Napoli nel giugno del 1558, in un periodo in cui il Regno di Napoli era sottoposto in modo continuato alle azioni navali dei turchi che soltanto l'anno precedente avevano devastato la citt\u00e0 di Cariati.\nSubito dopo il suo arrivo, il 13 giugno una flotta turca imponente (cento galee) assalt\u00f2 nuovamente la costa, portando l'attacco su Sorrento e Massa Lubrense che furono devastate; numerosi abitanti delle due citt\u00e0 furono deportati sull'isola di Procida per essere utilizzati come merce di scambio per un ricatto.\nIl nuovo vicer\u00e9 dovette anche fronteggiare i malumori di alcune famiglie nobili immigrati nella capitale del regno che reclamavano pari dignit\u00e0 con i nobili locali per essere ammessi alla partecipazione dell'amministrazione cittadina, con l'allargamento dei seggi cittadini anche a loro rappresentanti.\nLe richieste dei nobili furono per\u00f2 disattese da un sostanziale diniego di Filippo II che, per bocca del suo vicer\u00e9, intese rinviare ogni decisione ad una sua prossima annunciata visita in citt\u00e0.\nNell'ottobre del 1558, dopo pochi mesi dal suo insediamento, Juan Manrique de Lara fu sostituito da un luogotenente generale, Bartolom\u00e9 de la Cueva de Albuquerque."}
{"id": "888688", "revid": "916580", "url": "https://it.wikipedia.org/wiki?curid=888688", "title": "Anastatica hierochuntica", "text": "La rosa di Gerico (Anastatica hierochuntica ) \u00e8 una pianta della famiglia delle Brassicaceae, unica specie del genere Anastatica .\nEtimologia.\nIl nome \u00e8 dovuto al fatto che \u00e8 originaria del Medio Oriente, e che si immagina originaria di Gerico.\nIn altre lingue \u00e8 anche conosciuta come \"rosa di Fatima\".\nDescrizione.\n\u00c8 una piccola specie erbacea che raramente cresce pi\u00f9 di 15 centimetri, produce piccoli fiori bianchi.\nBiologia.\nIl ciclo vitale di questa specie annuale si conclude all'inizio della stagione secca, quando la pianta disidratandosi ripiega i rami in una massa sferoidale compatta. Questo protegge i semi e ne previene una dispersione prematura. I semi dormienti possono rimanere vitali per anni. Quando bagnata, i rami si allargano e i semi vengono dispersi dalla pioggia battente. Nel giro di poche ore questi germogliano e danno vita alla nuova generazione.\nIl processo di ripiegamento e distensione dei rami \u00e8 completamente reversibile e pu\u00f2 avvenire molte volte. Dato il ciclo annuale della pianta, questa muore all'inizio della stagione secca.\nUna pianta apparentemente simile per comportamento \u00e8 \"Selaginella lepidophylla\", che diversamente dalla \"Anastatica hierochuntica\" \u00e8 una felce perenne e quindi non produce fiori.\nMentre la Anastatica a fine ciclo vitale dissecca e come detto muore, la citata Selaginella \u00e8 detta \"pianta della resurrezione\", dato che in effetti anche se molto disidratata ed apparentemente morta, pu\u00f2 \"rivivere\", essendo perenne.\nDistribuzione e habitat.\nLa specie \u00e8 diffusa in Nord Africa, Asia occidentale, e ad est fino al Pakistan."}
{"id": "888700", "revid": "287204", "url": "https://it.wikipedia.org/wiki?curid=888700", "title": "Cylone", "text": "I Cyloni (in originale \"Cylon\") sono una razza di robot senzienti protagonisti della serie fantascientifica \"Galactica\" e del successivo \"remake\" del 2003. Il termine \u00e8 un acronimo per Cybernetic Life-form Node.\nSerie del 1978.\nNella serie originale i Cyloni sono stati creati da una razza di rettili, anch'essi detti Cyloni, basandosi sull'aspetto di un essere umano. In seguito tuttavia i Cyloni si ribellarono ed annientarono interamente i loro padroni, a causa della misteriosa influenza del Conte Iblis, Essere di Luce ribelle (figura assimilabile al Lucifero cristiano, Ibl\u012bs \u00e8, infatti, il nome con cui l'islam indica il diavolo). I Cyloni in seguito svilupparono un odio viscerale verso l'umanit\u00e0, che port\u00f2 allo scoppio della Guerra dei Mille Anni, conflitto che si concluse con la distruzione di tutte le forze militari umane (eccetto la \"Galactica\" e, come verr\u00e0 rivelato in \"L'attacco dei Cylon\", la \"Pegasus\"), a causa del falso armistizio organizzato dal traditore Gaius Baltar.\nI Cyloni sono divisi in cinque tipi principali.\nEsistono tre tipi conosciuti di navi stellari Cyloni.\nSerie del 2003.\nNel \"remake\" della serie tv ideato da Ronald D. Moore, i cyloni sono una \"creazione dell'uomo\", robot bipedi senzienti utilizzati principalmente per i lavori pesanti e nei conflitti delle Dodici Colonie prima che queste fossero unite sotto un unico governo dagli Articoli di Colonizzazione.\nI cyloni si ribellarono ai loro padroni, scatenando una lunga e sanguinosa guerra tra le macchine e gli uomini. Dopo circa dieci anni di conflitto, le due parti dichiararono un armistizio e i cyloni lasciarono le colonie per stabilirsi su un pianeta che fosse solo loro.\nMa l'odio e l'invidia dei cyloni nei confronti dell'umanit\u00e0 rimase covato profondo nel loro programma. Nei quarant'anni successivi alla prima guerra, i cyloni si evolsero sviluppando nuovi modelli dalle sembianze totalmente umane e progettando un elaborato piano per la distruzione delle Dodici Colonie attraverso bombardamento nucleare, sabotaggio e infiltrazione nella loro societ\u00e0. I cyloni tornarono al termine di quarant'anni di pace, annientando la Flotta Coloniale, distruggendo le Dodici Colonie e spazzando via l'intera popolazione umana, eccetto 48.000 persone. Questi sopravvissuti, scortati dalla sola nave da guerra rimasta, il \"Galactica\", abbandonarono le colonie occupate per non farvi mai pi\u00f9 ritorno.\nStoria dei cyloni.\nL'origine dei Cyloni viene spiegata nella miniserie Caprica ed ha origine circa 58 anni prima della distruzione dei loro mondi, gli umani delle Dodici Colonie coronarono il loro progresso tecnologico con la loro pi\u00f9 unica creazione, i cyloni. Macchine senzienti, i cyloni furono costruiti allo scopo di eseguire quei lavori che gli umani non desideravano pi\u00f9 fare e vennero usati di conseguenza nella manodopera pesante e nelle guerre che sporadicamente scoppiavano tra le varie colonie.\nSpecie cyloni.\nSi distinguono in Centurioni e in Cyloni Umani definiti in maniera dispregiativa anche \"skinjob\" (\"lavori in pelle\" in italiano).\nI Cyloni Umani furono creati su Kobol, costituivano la , 4000 anni prima dell'inizio della serie abbandonarono Kobol e raggiunsero la Terra, creando una prima tipologia di Centurioni. Tuttavia fra i membri della tredicesima trib\u00f9 e i centurioni scoppi\u00f2 una guerra a cui sopravvissero solo 5 scienziati noti come gli Ultimi Cinque.\nUna seconda tipologia di Centurioni furono creati invece su Caprica, allo scopo di facilitare la vita degli esseri umani. La mente dietro la loro realizzazione fu Daniel Graystone.\nLa guerra cylone.\nVenne il giorno in cui i servi si ribellarono ai loro padroni, e la Guerra cylone ebbe inizio. Gli umani risposero unificando le loro Colonie in una repubblica federale (con gli Articoli di Colonizzazione) e costruirono navi da guerra e caccia chiamati Viper per combattere i cyloni. Allo stato attuale, non \u00e8 stata fornita alcuna spiegazione su come e perch\u00e9 i cyloni si rivoltarono.\nLa guerra dur\u00f2 all'incirca 12 anni, portando le Colonie vicine alla caduta. Ma il logoramento di entrambe le parti port\u00f2 infine alla dichiarazione di un armistizio, a seguito del quale i Cyloni abbandonarono le Dodici Colonie in cerca di un mondo che fosse solamente loro.\nI Cyloni furono creati dagli esseri umani per aiutarli su Kobol prima e successivamente nelle Tredici Colonie. In una di queste, la Terra (abitata da Cyloni dall'aspetto umano) i Centurioni Cyloni, stanchi di esser schiavizzati si ribellarono e nuclearizzarono la Terra. Sopravvissero solo cinque Cyloni che partirono alla volta delle Dodici Colonie per metterle in guardia nel non commettere lo stesso identico errore. Dopo 2000 anni di viaggio il loro arrivo avvenne troppo tardi, la ribellione era gi\u00e0 cominciata. La guerra cylone si concluse all'incirca quarant'anni prima degli eventi narrati nella prima stagione di Battlestar Galactica e coinvolse i primi modelli Cyloni in rivolta contro il loro ruolo di servi nelle Dodici Colonie. Mentre i Cyloni usavano Caccia e Astrobasi, le Colonie svilupparono le prime navi da guerra, tra cui il Galactica. La guerra cylone inizi\u00f2 quando i \"figli bastardi dell'umanit\u00e0\", i Cyloni, si ribellarono contro i loro \"genitori\" umani. La loro rivolta caus\u00f2 la morte di migliaia di persone, se non milioni. Attraverso le Dodici Colonie, i Cyloni scatenarono una guerra che dur\u00f2 parecchi anni. Il conflitto fu combattuto sia nello spazio che sul suolo coloniale. La guerra port\u00f2 all'unione delle Dodici Colonie e che i Cyloni le abbandonarono per trovare un loro mondo al termine della guerra. Lo scontro stava andando abbastanza male per i Coloniali, poich\u00e9 erano incalzati incessantemente dai Cyloni e ogni offensiva coloniale si rivelava un fallimento. Il punto di svolta fu, nel YR58, il decimo anno di guerra, l'offensiva Ghost Fleet, che spazz\u00f2 via ogni singola base cylone nel raggio di 5 settori e mise i Cyloni sulla difensiva. \u00c8 noto che, dopo dieci anni di guerra, entrambe le parti erano ormai abbastanza esauste da far dichiarare un armistizio generale. A questo seguirono probabilmente gli \"Accordi di Pace di Cimtar\", al seguito dei quali i Cyloni abbandonarono lo spazio coloniale per trovare un mondo che potesse essere solamente loro. I Cyloni nelle ultime fasi della guerra stavano approntando una superarma misteriosa. Il giorno della firma dell'armistizio, il giovane William \"Husker\" Adama, abbattuto in battaglia, scopre su un pianeta freddo e desolato dei prigionieri umani sopravvissuti dell'astronave Diana che sono stati usati per l'esperimento cylone. Ci\u00f2 che \u00e8 stato creato nel laboratorio \u00e8 stato portato via dai Cyloni a seguito dell'armistizio. Venne costruita una remota stazione stellare, nota come Stazione dell'Armistizio, dove le Colonie e i Cyloni potessero incontrarsi per mantenere relazioni diplomatiche. Tuttavia, nei quarant'anni successivi, i Cyloni non inviarono mai alcun delegato. L'armistizio fu rotto dai Cyloni 40 anni dopo, con l'attacco alle Dodici Colonie. Poich\u00e9 gli Articoli di Colonizzazione furono firmati 52 anni prima del nuovo attacco dei Cyloni, \u00e8 probabile che fu proprio la guerra a favorire l'unificazione governativa delle Dodici Colonie, che prima di allora agivano come nazioni indipendenti. Tra i veterani della guerra sono inclusi William Adamo, Saul Tigh e Socrata Thrace.\nRitorno a casa.\nNel frattempo, dopo un viaggio durato pi\u00f9 di duemila anni (non avevano la tecnologia dei salti iperluce, ma potevano rigenerarsi a bordo della loro nave), i cinque scienziati Cyloni raggiunsero le dodici colonie, probabilmente nel periodo della prima guerra contro i centurioni, e aiutarono i centurioni a realizzare modelli come i cinque scienziati, di natura organica, per poter ricreare la loro razza e per poter porre fine alla guerra poich\u00e9 credevano che creando cyloni senzienti e dotati di sentimenti umani si sarebbe arrivati ad un accordo definitivo con gli umani. Dopo aver creato i primi modelli, John (Cavil) il Numero Uno, fatto a immagine del padre di Ellen (una dei cinque scienziati cyloni), invidioso del modello Numero Sette, Daniel, un artista sensibile, molto amato da Ellen, contamin\u00f2 il liquido amniotico in cui crescevano i modelli Sette e li distrusse per sempre corrompendo anche la sua formula genetica. Poi imprigion\u00f2 i cinque scienziati, smemorizz\u00f2 loro i ricordi del passato, instill\u00f2 loro nuovi ricordi e li sped\u00ec sulle Dodici Colonie perch\u00e9 soffrissero le pene della razza umana che lui gli avrebbe inflitto. Poi riprogramm\u00f2 gli altri modelli organici a non pensare mai ai loro cinque creatori. John fece in modo che i modelli cyloni venissero \"prodotti\" in serie per singolo modello, ma ognuno di loro svilupp\u00f2 una coscienza unica che spesso and\u00f2 in contrasto con esemplari dello stesso modello e con gli altri modelli. Senza un esame specifico delle caratteristiche biologiche \u00e8 quasi impossibile determinare la differenza tra un cylone umanoide e un umano.\nI cyloni revisionarono anche l'originale modello di soldato robotico, il senziente Centurione cylone Modello 0005, creandone una versione pi\u00f9 agile e pericolosa, conosciuta semplicemente come Centurione cylone. A differenza della versione originale, tuttavia, il nuovo modello Centurione fu progettato come essere senziente, ma provvisto di un \"inibitore\" delle \"funzioni superiori\", poich\u00e9 i cyloni umanoidi volevano evitare che questi nuovi modelli potessero eventualmente ribellarsi, come le versioni originali avevano fatto contro gli umani.\nI cyloni, durante il loro esilio, avevano per\u00f2 continuato a nutrire un profondo odio nei confronti dei loro vecchi padroni umani e continuavano a bramare vendetta. Consapevoli che le forze coloniali avrebbero resistito senza troppa difficolt\u00e0 a un'azione militare diretta, i cyloni elaborarono un intricato piano per infiltrarsi nei sistemi operativi delle navi coloniali, lasciando backdoor che potessero essere usate per disattivare ogni singolo vascello. Il piano, che comportava anche l'infiltrazione di agenti cyloni nella societ\u00e0 delle Colonie, richiese come minimo 3-4 anni per essere completato, ma alla fine ebbe successo: la Flotta Coloniale fu distrutta, le Colonie stesse pesantemente bombardate con armi nucleari e l'umanit\u00e0 quasi completamente spazzata via, eccetto per un manipolo di sopravvissuti (poco meno di 50.000) scampati all'Olocausto a bordo di una Flotta che abbandon\u00f2 per sempre lo spazio coloniale.\nI cyloni continuarono ad usare reti neurali di silicio come parte della loro struttura neurale. Questa tecnologia si rivel\u00f2 vulnerabile ad uno specifico tipo di radiazioni rilevato presso l'Ancoraggio Ragnar, rivelando ai Coloniali l'esistenza dei cyloni umanoidi.\nLe forze cyloni che si scontrarono con il \"Galactica\" presso Ragnar furono in grado, grazie a una precedente infiltrazione a bordo della nave \"Olympic Carrier\", di inseguire e attaccare quasi senza pausa i Coloniali per cinque giorni dopo la Battaglia di Ragnar, perdendo poi la possibilit\u00e0 di tracciare la Flotta quando il \"Carrier\" venne finalmente scoperto quale \"nave faro\" e distrutto.\nI cyloni seguono una religione monoteistica ereditata dalla Chiesa monade, l'unica religione che li vedeva come esseri dotati di diritti. Tra i vari comandamenti, la loro fede prescrive di trovare la via per la riproduzione biologica come parte del loro mandato di rimpiazzare l'umanit\u00e0. Tuttavia la riproduzione tra cyloni era impossibile, quindi, dopo la distruzione delle Colonie, occuparono parte di esse, sterminando le ultime sacche di resistenza rimaste e imprigionando le donne in luoghi conosciuti come Fattorie, centri di ricerca genetica per la fertilizzazione umana con DNA cylone nella speranza di creare un ibrido umano-cylone. Le Fattorie si rivelarono per\u00f2 un insuccesso, al quale i cyloni risposero cercando di legare emotivamente un cylone umanoide con un umano, sperando che l'amore potesse portare al risultato desiderato.\nL'esperimento, al contrario delle Fattorie, fu un successo, ma sfugg\u00ec rapidamente di mano ai cyloni. Il primo ibrido umano-cylone, Hera Agathon, nacque da un modello ribelle Numero Otto e dal Tenente Karl \"Helo\" Agathon in totale sicurezza a bordo della flotta Coloniale."}
{"id": "888728", "revid": "767487", "url": "https://it.wikipedia.org/wiki?curid=888728", "title": "Tokyo-Ga", "text": "Tokyo-Ga \u00e8 un documentario di Wim Wenders del 1985 dedicato al regista Yasujir\u014d Ozu.\nRealizzato nella primavera del 1983 durante una pausa delle riprese del film \"Paris, Texas\" e montato nel 1985, il documentario alterna interviste ai collaboratori di Ozu (l'attore Chish\u016b Ry\u016b, il direttore della fotografia Yuharu Atsuta, ecc.) con riprese sulla vita frenetica della Tokyo contemporanea.\nIl film \u00e8 stato presentato al Festival di Cannes 1985 nella sezione \"Un Certain Regard\".\nIn giapponese \"ga\" (\u753b) significa \"immagini\", \"fotogrammi\".\nProduzione.\nRiprese.\nIl film \u00e8 stato girato in Giappone, a Tokyo."}
{"id": "888738", "revid": "852729", "url": "https://it.wikipedia.org/wiki?curid=888738", "title": "Plaza de Oriente", "text": "Plaza de Oriente \u00e8 una piazza di Madrid, situata ad est del Palazzo Reale, caratteristica da cui deriva il suo nome (infatti l'oriente identifica il punto cardinale dell'est). Fu realizzata dal re di Spagna Giuseppe Bonaparte, che ordin\u00f2 personalmente l'abbattimento degli edifici della zona, in modo da proporzionare l'ampiezza del palazzo con l'accesso diretto alla citt\u00e0.\nLa piazza era separata dal Palazzo Reale dalla \"calle de Bail\u00e9n\". Con l'interramento della via, eseguito nel 1996, la piazza ha guadagnato terreno verso ovest, arrivando fino alla facciata est del palazzo. La piazza, inoltre, confina ad est con il Teatro Real ed \u00e8 adornata da statue di diversi re di Spagna, tra cui il monumento equestre a Filippo IV, e da tre monumenti.\nIl 23 novembre 1975, in questa piazza, fu celebrato il funerale del dittatore Francisco Franco.\nStatue di pietra.\nIl gruppo delle statue di pietra bianca fa parte di una serie dedicata ai re spagnoli, creata appositamente per la decorazione del Palazzo Reale di Madrid durante il regno di Fernando VI. Inizialmente l'idea era quella di collocarle sul cornicione del palazzo, ma in seguito ad un ripensamento furono invece messe in diversi posti della citt\u00e0, come la plaza de Oriente, il parco del Retiro, i giardini di Sabatini, il parco El Capricho e la porta di Toledo; alcune di essere furono inoltre inviate al di fuori di Madrid, ad esempio quelle presenti nel paseo de Sarasate di Pamplona, che raffigurano i re di Navarra. Le statue vennero realizzate tra il 1750 e il 1753, sotto la supervisione degli scultori di corte Domenico Olivieri e Felipe de Castro, da un numeroso gruppo di autori tra cui spiccano Luis Salvador Carmona, Juan de Villanueva Barbales e Juan Pascual de Mena, oltre agli stessi Olivieri e De Castro. Le venti statue situate a plaza de Oriente rappresentano cinque re visigoti e quindici re dei primi regni cristiani del periodo della Reconquista.\nMonumento a Filippo IV di Spagna.\nAl centro della piazza si trova un monumento equestre a Filippo IV, inaugurato il 17 novembre 1843, in seguito alla decisione della regina Isabella II di collocare nella piazza la gi\u00e0 esistente statua equestre del re, aggiungendovi il supporto necessario per la creazione del monumento. L'incarico fu affidato agli scultori Francisco El\u00edas Vallejo e Jos\u00e9 Tom\u00e1s. Il primo realizz\u00f2 i quattro leoni di bronzo situati negli angoli al di sopra della base monumentale, mentre il secondo scolp\u00ec i bassorilievi che decorano il piedistallo sul quale poggia la statua. Uno di essi rappresenta il monarca nell'atto di imporre a Vel\u00e1zquez l'abito dell'Ordine di Santiago, mentre un altro presenta una figura allegorica della protezione offerta dal re verso le arti e le lettere. Allo stesso tempo Tom\u00e1s scolp\u00ec anche la figura di un anziano che versa acqua all'interno di un'urna, simboleggiando un fiume. Al di sotto di queste sculture, ai lati est ed ovest della base del monumento, ci sono due fontane a forma di conchiglia.\nLa statua equestre di bronzo fu realizzata tra il 1634 e 1640 da Pietro Tacca, al quale vennero inviati come modelli un quadro dipinto da Diego Vel\u00e1zquez che ritraeva Filippo IV a cavallo, e un mezzobusto in terracotta dovuto allo scultore Juan Mart\u00ednez Monta\u00f1\u00e9s. Lo scultore, dietro suggerimento di Galileo Galilei, cerc\u00f2 di rendere il pi\u00f9 naturale possibile la posizione del cavallo, in maniera tale che lo ritraesse mentre si mantiene solo sulle zampe posteriori. La soluzione fornita da Galilei consisteva nel rendere massiccia la parte posteriore e cava la parte anteriore. L'opera fu collocata in un primo tempo in uno dei \"patio\" del Palazzo del Buon Ritiro, poi nella facciata d'ingresso dell'antico Real Alc\u00e1zar di Madrid, ma durante il governo di Don Giovanni d'Austria fu rimessa nella posizione precedente, restandovi fino al 1843.\nGiardini.\nNella piazza sono presenti due giardini: quelli del capo Noval nella zona nord e quelli di Lepanto nella zona sud. Il nome dei primi si deve al eretto nel 1912 in memoria di Luis Noval Ferrao e realizzato dallo scultore valenciano Mariano Benlliure. Il monumento \u00e8 alto sei metri e mezzo ed \u00e8 composto in pietra e bronzo. Nei Giardini di Lepanto, invece, si trova il dedicato al capitano \u00c1ngel Melgar; \u00e8 un'opera in bronzo e marmo di Julio Gonz\u00e1lez Pola, inaugurata nel 1911 dal re Alfonso XIII.\nResti medievali.\nNel corso degli scavi compiuti nell'ultima rimodellazione della piazza, terminata nel 1996, furono rinvenuti i resti di una torre di guardia andalusa dell'XI secolo. Si tratta di una delle vestigia pi\u00f9 antiche di Madrid. Era posizionata al di fuori delle mura della Madrid araba, elevandosi al di sopra di un fossato che chiudeva a nord questa parte della citt\u00e0. Lo scopo principale della torre era la sorveglianza sia della zona sia della sorgente vicina, la \"Fuente de los Ca\u00f1os del Peral\". Di pianta quadrangolare, era stata costruita impiegando diversi tipi di pietra (selce, calcare e granito). Accanto ad essa si \u00e8 conservato una piccola sezione della base del portone della Casa del Tesoro (risalente ai secoli XVI e XVII), sede dell'amministrazione dei reali d'Austria."}
{"id": "888783", "revid": "767487", "url": "https://it.wikipedia.org/wiki?curid=888783", "title": "Uebi Scebeli", "text": "L'Uebi Scebeli (con numerose variazioni del nome, tra cui \"Shebelle\", \"Shabele\" e \"Shabell\"; in somalo \"Shabeelle\") \u00e8 un fiume che nasce nell'Acrocoro Etiopico e scorre verso sudest entrando in Somalia, per poi passare non molto distante da Mogadiscio. Il nome significa \"fiume dei leopardi\". La sua esplorazione avvenne nel corso del XIX secolo, ma solo nel 1928/29 ne fu eseguito un rilievo sistematico dalle sorgenti alla foce da parte del Duca degli Abruzzi. Il Duca ne rimase cos\u00ec colpito che chiese, alla sua morte, di essere sepolto vicino alla sua riva.\nVicino a Mogadiscio gira in una netta curva verso sudovest a causa delle dune costiere e si mantiene parallelo alla costa per quasi 400 chilometri. La portata del fiume diventa periodica; nella stagione delle piogge arriva a confluire con il Giuba nello Shab Giuba e quindi a sfociare nell'Oceano Indiano, ma talvolta si prosciuga prima.\n\u00c8 lungo 2050\u00a0km, di cui 1150 in Etiopia e 900 in Somalia e la sua portata \u00e8 piuttosto ampia, considerata la media africana, anche se torrentizia. Durante il periodo coloniale le sue acque furono utilizzate per l'irrigazione di vasti comprensori nella zona di Villabruzzi e di Genale."}
{"id": "888785", "revid": "1048993", "url": "https://it.wikipedia.org/wiki?curid=888785", "title": "Olga Villi", "text": "Biografia.\nNata Olga Villani, donna di notevole avvenenza lavor\u00f2 inizialmente come indossatrice, per poi debuttare nel secondo dopoguerra nel teatro di rivista accanto ai grandi nomi dell'epoca, come Erminio Macario, Nino Taranto e Anna Magnani. Ma fu grazie al teatro classico che ottenne un enorme e meritato successo. Luchino Visconti le diede la possibilit\u00e0 di lavorare sul grande palcoscenico con un piccolo ruolo ne \"La quinta colonna\" di Ernest Hemingway nel 1945. Subito dopo entr\u00f2 nella compagnia di Rina Morelli e Paolo Stoppa interpretando testi impegnativi, come \"Antigone\" di Jean Anouilh.\nNegli anni immediatamente successivi recit\u00f2 con le migliori compagnie dell'epoca e si dedic\u00f2, ben presto, al teatro brillante. Sotto la direzione di Luigi Squarzina, nel 1955 interpret\u00f2 \"T\u00e8 e simpatia\", l'anno successivo \"Ma non \u00e8 una cosa seria\" (che le valse il Premio San Genesio) e nel 1957 \"Tavole separate\". In seguito si un\u00ec alla compagnia di Gino Cervi, accanto al quale interpret\u00f2 testi di Shakespeare e Pirandello. Ebbe i ruoli della protagonista in \"Yvonne la Nuit\", interpretato accanto a Tot\u00f2, qui in una delle sue pochissime interpretazioni drammatiche (1949) e dell'integerrima signora della borghesia trevigiana in \"Signore &amp; signori\" (1966), ruolo che le permise di ottenere un Nastro d'argento.\nIn televisione prese parte a numerosi sceneggiati, tra cui \"La donna di quadri\" accanto a Ubaldo Lay per la serie \"Il Tenente Sheridan\". Nel 1966 torn\u00f2 in teatro al fianco di Marcello Mastroianni nella celebre commedia musicale \"Ciao Rudy\" di Garinei e Giovannini.\nSi spos\u00f2 due volte: nel 1953, con il nobile Raimondo Lanza di Trabia, straordinario personaggio morto suicida in circostanze mai chiarite un anno dopo il matrimonio (alla vicenda si ispir\u00f2 Domenico Modugno per scrivere la sua celebre canzone \"Vecchio frac\"), da cui aveva avuto le figlie Venturella e Raimonda, e nel 1960 con l'industriale e discografico genovese Pino Gualco (da cui ebbe il figlio Fabrizio). Da quel momento la sua attivit\u00e0 di attrice fu meno intensa. Ebbe anche una relazione col giornalista Bruno Fallaci.\nMor\u00ec a Rapallo il 12 agosto 1989 dopo una lunga malattia, all'et\u00e0 di sessantasette anni.\nTelevisione.\nOlga Villi partecip\u00f2 a tre serie di \"sketch\" della rubrica pubblicitaria televisiva \"Carosello\" pubblicizzando le cucine Ariston della Merloni:"}
{"id": "888813", "revid": "249964", "url": "https://it.wikipedia.org/wiki?curid=888813", "title": "Lago Locone", "text": "Il lago Locone \u00e8 un invaso artificiale situato nel territorio di Minervino Murge (BT), nella parte bassa del bacino del fiume Ofanto. Si tratta di un invaso con diga in terra battuta sul torrente Locone. \nDescrizione.\nIl bacino ha un perimetro di 22.724,16\u00a0m un'estensione di 4.868.783,71\u00a0m2 con una capacit\u00e0 massima di 108,00 milioni di metri cubi d'acqua. Rientra nell'ambito dello schema idrico \"Ofanto\" insieme ad altre sette dighe (\"Lampeggiano\", \"Rendina\", \"Capacciotti\", \"Osento\", \"Saetta\" e \"Conza\") e una grande traversa di derivazione, ubicata in localit\u00e0 S.Venere al confine tra Puglia e Basilicata.\nLa diga del Locone \u00e8 la seconda diga in terra battuta pi\u00f9 grande d'Europa. \u00c8 alta 66,62\u00a0m e lunga 1,396\u00a0km; l'altezza massima dell'invaso \u00e8 di 47,39 m. per una lunghezza di 6,3 km. Per la costruzione dello sbarramento sono occorsi circa 9 milioni di metri cubi di materiale .\nI lavori per la costruzione della diga sono iniziati il 25 novembre 1982 con il finanziamento della Cassa del Mezzogiorno dal Consorzio di bonifica Apulo-Lucano. I lavori sono terminati nel 1986. Per la sua costruzione \u00e8 stato necessario l'esproprio di 1075 ettari di terreni ricadenti negli agri di Minervino Murge (BT) e di Montemilone (PZ), a cavallo fra Puglia e Basilicata.\n\u00c8 costata 250 miliardi di lire, realizzata da Italstrade (IRI-Italstat) e da Cooperativa Muratori e Cementisti.\nIl bacino d'acqua dolce ha ricoperto una valle allagando case e strade, ancor oggi riconoscibili dai tetti e dai comignoli pi\u00f9 alti che affiorano al centro della diga. Questo nuovo microclima ha creato l'habitat ideale per aironi, cormorani, svassi e falchi. Ricca di vegetazione in cui \u00e8 possibile pescare black bass, carpe, ciprinidi.Nella melma sono presenti numerosi esemplari di bivalvi d'acqua dolce appartenenti alla famiglia Unionidae, forse Anodonta cygnea.\nIl bacino \u00e8 meta di cicloturismo, pesca sportiva e attivit\u00e0 subacquee."}
{"id": "888821", "revid": "1305772", "url": "https://it.wikipedia.org/wiki?curid=888821", "title": "DHL (disambigua)", "text": ""}
{"id": "888822", "revid": "72932348", "url": "https://it.wikipedia.org/wiki?curid=888822", "title": "Mps", "text": ""}
{"id": "888824", "revid": "834", "url": "https://it.wikipedia.org/wiki?curid=888824", "title": "Dhl", "text": ""}
{"id": "888840", "revid": "2730", "url": "https://it.wikipedia.org/wiki?curid=888840", "title": "Andy Grove", "text": ""}
{"id": "888857", "revid": "834", "url": "https://it.wikipedia.org/wiki?curid=888857", "title": "Mrt", "text": ""}
{"id": "888858", "revid": "1262220", "url": "https://it.wikipedia.org/wiki?curid=888858", "title": "Turiferario", "text": "Nella liturgia della Chiesa cattolica e di altre confessioni cristiane, si dice turiferario il ministrante che ha l'incarico di portare il turibolo.\nIl turiferario pu\u00f2 essere accompagnato da un navicelliere, che tiene la navetta portaincenso o navicella con l'incenso da mettere nel turibolo.\nCompiti.\nIl turiferaio, nella messa di rito romano svolge i seguenti compiti:"}
{"id": "888861", "revid": "63760", "url": "https://it.wikipedia.org/wiki?curid=888861", "title": "Korakhan\u00e8", "text": ""}
{"id": "888872", "revid": "63760", "url": "https://it.wikipedia.org/wiki?curid=888872", "title": "Korakan\u00e8", "text": ""}
{"id": "888874", "revid": "63760", "url": "https://it.wikipedia.org/wiki?curid=888874", "title": "Khorakan\u00e8", "text": ""}
{"id": "888898", "revid": "1573940", "url": "https://it.wikipedia.org/wiki?curid=888898", "title": "Jens Kruppa", "text": "Specializzato nella rana, ha partecipato a due edizioni olimpiche: e , vincendo una medaglia d'argento e un bronzo nella staffetta 4x100\u00a0m misti."}
{"id": "888924", "revid": "767487", "url": "https://it.wikipedia.org/wiki?curid=888924", "title": "Yoshihiro Okumura", "text": "Ha vinto la medaglia di bronzo alle Olimpiadi di Atene 2004 nella staffetta 4x100\u00a0m misti."}
{"id": "888927", "revid": "465096", "url": "https://it.wikipedia.org/wiki?curid=888927", "title": "Borgward", "text": "La Borgward era una casa automobilistica tedesca, fondata nel 1929 da Carl Friedrich Wilhelm Borgward (1890-1963) a Brema.\nStoria.\nLa prima automobile progettata da Borgward fu il \"\"Blitzkarren\" (letteralmente \"Carro-lampo\"\"), un veicolo a tre ruote dalla potenza di appena 2,2 CV che ebbe un grandissimo successo (si era negli anni Venti, durante il periodo di iperinflazione del marco tedesco), specialmente tra i commercianti dotati di scarse risorse finanziarie, i quali lo usavano per le consegne. Anche le Poste tedesche ne acquistarono molti esemplari.\nNel 1929 Borgward divenne il direttore della \"Hansa-Lloyd AG\", Casa automobilistica di Brema, della quale poco dopo acquis\u00ec il completo controllo. Del 1931 \u00e8 la piccola vetturetta a tre ruote \"Goliath Pionier\", mentre tra le Hansa degli anni Trenta sono da ricordare la \"1700\" e la \"2300\" con motori a 6 cilindri.\nNel 1937 viene presentata la prima auto con marchio Borgward: la \"Hansa Borgward 2000\", che nel 1939 diventer\u00e0 pi\u00f9 semplicemente \"Borgward 2000\". La 2000 venne affiancata dalla \"2300\", in produzione fino al 1942. Durante la Seconda guerra mondiale la casa di Brema produce veicoli pesanti per la Wehrmacht e motrici ferroviarie, fino a quando lo stabilimento di Sebaldsbr\u00fcck non venne distrutto da un bombardamento nel 1944.\nNel 1948 la produzione Borgward riparte con la \"Hansa 1500\", la prima auto tedesca del dopoguerra e tra le prime con i parafanghi integrati nella carrozzeria. Alla 1500 seguirono poi una versione di 1800\u00a0cm\u00b3, sia a benzina che Diesel.\nIl 1949 fu l'anno della costituzione del gruppo Borgward che comprendeva i seguenti marchi:\nAl fine di contrastare le ammiraglie di Mercedes e Opel la Borgward rispose con la \"Hansa 2400\" (1952), che ebbe per\u00f2 scarso successo (appena 1.032 esemplari)\nDel 1954 \u00e8 la nascita della pi\u00f9 famosa tra le Borgward, la \"Isabella\", con motore 1,5 litri (da 60 e 75 CV, quest'ultimo nella versione \"TS\",negli ultimissimi esemplari affinato,con 82 CV) disponibile nelle versioni berlina, familiare, \"coup\u00e9\" e \"cabriolet\". Particolarmente elegante la versione coup\u00e9, presentata nel 1957. La Isabella ebbe grande successo sia in Germania che all'estero, specialmente negli USA: ne sono state prodotte pi\u00f9 di 200.000 fino al 1963.\nNel 1959 venne presentata la \"P100\", erede della Hansa 2400: il motore era un 6 cilindri di 2,3 litri e 100 CV (da cui il nome). Fu la prima auto tedesca a essere dotata di sospensioni pneumatiche.\nNel 1961 la Borgward fin\u00ec in bancarotta; la produzione della Isabella continu\u00f2 fino al 1963, quando le linee di montaggio sia della Isabella che della P100 vennero vendute in Messico, dove la produzione continu\u00f2 sino al 1970. Lo stabilimento venne invece ceduto alla Hanomag; oggi vi vengono costruite delle Mercedes.\nRiutilizzo del nome.\nNel 2008 a Lucerna (Svizzera), dopo aver fondato l'altra azienda Borgward Group AG, Christian Borgward, nipote di Carl Friedrich Wilhelm Borgward, ha annunciato i piani per una nuova vettura, presentata poi al Salone di Ginevra del 2015: si tratta di un SUV, denominato BX7. "}
{"id": "888928", "revid": "158286", "url": "https://it.wikipedia.org/wiki?curid=888928", "title": "TEP Parma", "text": ""}
{"id": "888949", "revid": "448911", "url": "https://it.wikipedia.org/wiki?curid=888949", "title": "Godfrey Reggio", "text": "\u00c8 conosciuto principalmente per la sua \"Trilogia qatsi\", con la quale ha inventato un nuovo stile cinematografico.\nI film che compongono la trilogia, infatti, \"Koyaanisqatsi\", \"Powaqqatsi\", e \"Naqoyqatsi\", senza parole e senza attori, sono basati sulla intensa combinazione di sole immagini, realizzate con una estrema cura fotografica, in un montaggio ritmato dai suoni e dalla musica scritta da Philip Glass. Si tratta di opere tese ad ottenere un forte impatto visivo, per mostrare l'effetto distruttivo che l'attuale civilt\u00e0 industriale ha sull'ambiente e il disequilibrio sociale fra il nord e il sud del mondo.\nLe sue innovazioni, quali l'uso di immagini rallentate o accelerate, in combinazione con musica di tipo minimalista, hanno presto costituito un modello stilistico largamente ripreso in tutto il mondo, tanto nel cinema che nella pubblicit\u00e0 televisiva.\nBiografia.\n\u00c8 nato a New Orleans, Louisiana, e proviene da un'antica e distinta famiglia della Louisiana discendente da Francesco M. De Reggio, un nobile italiano che prima si stabil\u00ec in Francia e poi nella Louisiana francese attorno al 1750.\nAdolescenza.\nAll\u00b4et\u00e0 di 14 anni Reggio entra in un monastero cattolico dei Fratelli Cristiani, passando l\u00ec gran parte dell\u00b4adolescenza. \nDopo aver speso 14 anni della sua vita giovanile nel digiuno e nella preghiera, decide di abbandonare l\u00b4ordine e trasferirsi in New Mexico, dove inizia un percorso di insegnamento alle scuole elementari, secondarie e alle universit\u00e0. Successivamente, si fa portavoce di molte campagne sociali e politiche nel territorio americano, fondando varie comunit\u00e0 al servizio dei cittadini bisognosi; in particolare, nel 1963 fonda \"Young Citizen for Action\", un progetto di organizzazione della comunit\u00e0 con lo scopo di aiutare bande di ragazzi di strada. Reggio fonda in seguito \"La Clinica de la Gente\", una struttura che ha fornito assistenza medica a 12.000 membri della comunit\u00e0 di Santa Fe, e \"La Gente\", una organizzazione di progetto comunitario nei quartieri del nord del New Mexico. Nel 1972, fonda poi \"The Institute for Regional Education\" a Santa Fe, una fondazione no-profit focalizzata sullo sviluppo dei media, le arti, l'organizzazione della comunit\u00e0 e della ricerca.\n\"Koyaanisqatsi\".\nNonostante il mondo hollywoodiano fosse molto distante da lui, cresciuto in povert\u00e0 e preghiera dentro un monastero, Reggio racconta di come un giorno un suo fratello gli sugger\u00ec la visione del film \"Los Olvidados\" (\"I figli della violenza\") di Luis Bu\u00f1uel, realizzato nel 1950 e premiato al \"Festival di Cannes\" del 1951, che descrive la vita di tre ragazzi di strada nella periferia di Citt\u00e0 del Messico.\nQuesto film fu una vera e propria illuminazione per Reggio, tanto che si convinse a comprarne una copia personale per poterla mostrare ai giovani svantaggiati di cui si prendeva cura nelle comunit\u00e0, dichiarando di come la visione fu per i giovani una vera e propria esperienza spirituale, in grado di \u201ctoccare l\u00b4anima\u201d dei singoli spettatori.\nFu cos\u00ec che Reggio inizi\u00f2 ad interessarsi al cinema, considerato da lui \u201cla chiesa\u201d del futuro.\nTra il 1974 e il 1975, con il finanziamento dell\u00b4\"American Civil Liberties Union\", Reggio organizza ad Albuquerque una campagna multimediale di interesse pubblico sulla violazione della privacy e l'uso della tecnologia per controllare il comportamento; a questo proposito organizz\u00f2 spot pubblicitari che vennero acquistati dalla televisione, dalla radio e dai giornali, realizzati grazie alla collaborazione con Ron Fricke. \nQueste campagne pubblicitarie, nonostante riscossero un successo straordinario, vennero presto ritirate e i fondi stanziati vennero poi riutilizzati per la realizzazione della sua opera prima, \"Koyaanisqatsi- life without a balance.\"\nRealizzato tra il 1975 e il 1982, negli anni pi\u00f9 duri della crisi urbana degli Stati Uniti, il film \u00e8 una visione apocalittica della collisione di due mondi diversi, ovvero la vita urbana e la tecnologia messe a confronto con l'ambiente naturale. La realizzazione richiese sei anni di ricerche, durante i quali Reggio e Fricke viaggiarono negli Stati Uniti per filmare sia le meraviglie dei paesaggi naturali sia le citt\u00e0 urbanizzate, con un piccolo budget a disposizione. \nL\u2019opera si presenta senza personaggi, senza una trama e senza una struttura narrativa, ma la cornice temporale \u00e9 condizionata dalla struttura del film, basata sul contrasto provocatorio tra il mondo naturale e la societ\u00e0 tecnologica moderna.\nTrilogia \"Qatsi\".\n\"Koyaanisquatsi\" divenne poi il primo film di una trilogia, seguita nel 1987 da \"Powaqqatsi: life in trasformation\" e successivamente, nel 2002, da \"Naqoyqatsi: life as war,\" entrambi incentrati sul passaggio dall\u00b4ambiente naturale al nuovo ambiente tecnologico; mentre \"Powaqqatsi\" si focalizza in particolare sulle piccole culture dell\u00b4Asia, dell\u00b4Africa, del Medio Oriente e del Sud America, e le varie differenze mostrate attraverso le loro tradizioni, celebrando il culto spirituale, il lavoro e la creativit\u00e0 umana di una specifica cultura, l'ultimo film della trilogia \"Qatsi\" si presenta come un viaggio nella terra di nessuno, dove il mondo reale cede il posto al virtuale, mostrando la tragedia e la speranza di un mondo ormai sommerso dalla tecnologia. Nelle stesse parole di Reggio \"il focus della trilogia \u00abqatsi\u00bb \u00e8 l\u2019assenza di speranza (hopelessness). Il tramonto della speranza. Solo i pessimisti possono cambiare il mondo.\u00a0I miei film sono stati in questo senso degli esercizi di ricerca nell\u2019oscurit\u00e0, nella luce accecante della tecnologia. \u00c8 un punto molto importante se teniamo presente che l\u2019arte \u00e8 nata nell\u2019oscurit\u00e0, dall\u2019assenza di forma.\" \n\"Anima Mundi\".\nNel 1991 Reggio dirige il documentario \"Anima Mundi\", un film commissionato da \"Bulgari\", la casa di gioielli italiana, per il \"World Wide Fund for Nature\" che si serv\u00ec della pellicola per promuovere la diversit\u00e0 biologica e per celebrare la magnificenza e la variet\u00e0 della fauna del mondo. \nAccompagnato ancora una volta dalla musica di Philip Glass, \"Anima Mundi\" \u00e8 un montaggio di 28 minuti dove vengono mostrate immagini di oltre settanta specie animali; il film non presenta attori, non ha dialoghi n\u00e9 un intreccio tradizionale, ma mostra strane creature che balenano improvvisamente davanti agli occhi, come enormi mandrie di bufali, gruppi di meduse e batteri dai colori vivaci che si moltiplicano. \nIl film si conclude con una definizione di \"Anima Mundi\" presa dal \"Timeo\" di Platone, che appare sullo schermo scritta in varie lingue, in omaggio alla variet\u00e0 delle culture umane: \"Questo mondo \u00e8 in realt\u00e0 un essere vivente con una propria anima e intelligenza\". \nIl cortometraggio, realizzato in occasione della campagna del WWF sulla diversit\u00e0 biologica, si pone come un\u2019iniziativa per salvare le numerose specie in estinzione del pianeta. \n\"Fabrica\".\nNel 1993, Godfrey Reggio venne poi chiamato da Luciano Benetton a ricoprire la cattedra di direttore artistico di \"Fabrica\", dove rimarr\u00e0 in carica fino al 1997. Fu proprio grazie alla figura di questo visionario regista che la comunicazione cinematografica inizia a ricoprire un ruolo molto importante all\u00b4interno del centro di ricerca. La prima opera del regista per il centro di ricerca fu \"Evidence,\" un documentario girato in 35 mml della durata di 8 minuti realizzato con la collaborazione dei \u201cfabricanti\u201d Angela Melitopolus e Miroslav Janek, con l\u00b4immancabile musica del compositore Philip Glass."}
{"id": "888952", "revid": "1543377", "url": "https://it.wikipedia.org/wiki?curid=888952", "title": "Macrovirus", "text": "I macrovirus sono tipi di malware.\nDescrizione.\nSi tratta di virus che infettano le macrodefinizioni dei programmi di videoscrittura come per esempio quelli del software Microsoft Office. Questa tipologia di virus viene infatti realizzata tramite un linguaggio che permette di creare dei piccoli codici detti in gergo macro (macrodefinizioni, macrofunzioni), per eseguire una serie di comandi che consentono di velocizzare le operazioni pi\u00f9 frequenti. Le macro infatti permettono tra l'altro di legare tra loro pi\u00f9 comandi, inserire ad esempio una tabella con dimensione e numero di righe e di colonne specifico. \nVelocizzare diverse operazioni come la selezione di un'opzione in una finestra di dialogo, oppure operazioni di modifica e formattazione o automatizzare una serie complessa di operazioni.\nQuesto linguaggio pu\u00f2 anche essere utilizzato per creare dei virus. Il macro virus \u00e8 un vero e proprio programma che viene eseguito dal processore e si diffonde appunto attraverso fogli di lavoro di Excel, documenti di Word, e altri applicativi, quindi pu\u00f2 essere particolarmente dannoso, rischiando addirittura di compromettere, infettare e cancellare ad esempio file fondamentali per il sistema operativo. Alcuni dei macrovirus pi\u00f9 frequenti e comuni sono: \"Word Macro/Concept\", \"Word Macro Atom\" ,\"Word Macro/Bandung\", \"Word Macro/Colors\", \"Word Macro/Nuclear\", \"Melissa\", \"I Love You\". I macro virus sono considerati dai programmatori virus facili da realizzare, ma difficili da \"depurare\" anche per i moderni antivirus.\nCome operano, pericoli e problemi causati.\nLa locazione fisica del macro virus all'interno del file dipende dal formato, che nel caso dei prodotti Microsoft \u00e8 particolarmente complicato. Prendendo ad esempio in considerazione i macro virus di Word, questi prendono forma nel modello generale Normal.dot che \u00e8 quello che viene caricato normalmente all'avviamento di Word. Una volta installato, a seconda delle macro che lo compongono pu\u00f2 inibire varie funzioni di Word come l'apertura e chiusura di un documento, la modifica, il salvataggio di file e altro. I macro virus sono considerati dai programmatori virus facili da realizzare, ma difficili da \"depurare\" anche per i moderni antivirus. La posta via Internet non pu\u00f2 trasmettere virus informatici e non lo potr\u00e0 mai trasmettere a meno che il programma di posta non consenta di eseguire automaticamente istruzioni macro, incluse nella posta medesima senza il consenso dell'utente.\nInfatti qualora vi fossero istruzioni macro appare sempre la finestra con la quale si autorizza l'apertura di tali funzioni. \u00c8 pertanto fondamentale ricordare che i virus, anche quelli scritti in linguaggio macro, sono sempre dei programmi, per cui un virus non potr\u00e0 mai trasmettersi con i dati. Discorso a parte meritano gli allegati. Questo perch\u00e9 ad un messaggio di posta \u00e8 possibile allegare anche un file contenente delle macro eventualmente in formato compresso, con la possibilit\u00e0 dunque di contenere un virus informatico. \u00c8 pertanto compito dell'operatore giudicare e stabilire se eseguire il programma allegato o aprire il documento o no. Pertanto \u00e8 buona norma controllare i file allegati con un programma antivirus.\nI macro virus agiscono secondo le istruzioni del programmatore che li ha creati. Essi si inseriscono in memoria sia quando viene caricato il documento infetto che li contiene e quando vengono compiute determinate operazioni come per esempio il salvataggio automatico. In questo modo prendono il controllo del programma in questione. I virus delle macro possono portare molti problemi come la possibilit\u00e0 di salvare il documento solo in formato. Txt., cancellazione di intere directory di file, occupazione di memoria portata all'eccesso fino al blocco totale del sistema.\nRimedi.\nIl rimedio pi\u00f9 semplice \u00e8 la prevenzione. Questa va tenuta sempre in considerazione e la miglior prevenzione si chiama in questo caso diffidenza. Per proteggersi dai Macro Virus si deve attivare perci\u00f2 la protezione selezionandone l'opportuno livello, mediante il menu Strumenti/Macro/Protezione. A questo punto risulta perci\u00f2 opportuno alla ricezione di un file contenente macrodefinizioni con estensione.doc, .xls, durante l'apertura dell'avviso di conferma di attivazione della macro, prevenire cliccando sulla voce \"disattiva macro\", sia se si conosca la fonte del file, (considerando che anche nel tal caso il virus potrebbe esser comunque presente) sia altres\u00ec se non si conosca la fonte.\nQuest'azione permetter\u00e0 di entrare nel documento in modalit\u00e0 di sola lettura: le macro sono disattivate (quindi l'eventuale macro virus \u00e8 innocuo), non sar\u00e0 possibile modificare il documento ma solo leggerne il contenuto ed analizzare il funzionamento delle macro. Per quanto concerne i moderni antivirus, vi sono tre modelli nei quali essi operano ossia di rilevamento verificando l'integrit\u00e0 del sistema, di monitoraggio controllando attivit\u00e0 sospette e infine di scanner ricercando stringhe nel sistema caratteristiche dei virus note.\nEsempio di Macrovirus: I Love You.\nOnel De Guzman, brillante studente dell'AMA Computer University nelle Filippine, fu il protagonista della creazione del virus informatico I Love You la cui comparsa risale al maggio 2000. Progettato e compilato in Visual Basic Script, grazie a un nome innocente quanto accattivante, molte furono le vittime infettate e colte in tranello dal virus. Come consuetudine dei macrovirus \"I Love You\" si propagava via web sotto forma di allegato. Tra i suoi elementi individuabili e che lo contraddistinguevano vi sono la neutralizzazione delle difese delle macro, attraverso la procedura detta regruns infettare la base dei registri con lo scopo di eseguire il virus ad ogni avvio di sistema e la capacit\u00e0 di individuare la directory di default per lo scaricamento dei file da internet."}
{"id": "888996", "revid": "33689", "url": "https://it.wikipedia.org/wiki?curid=888996", "title": "Mys", "text": "Fu probabilmente il capostipite di una famiglia di toreuti ancora attiva a met\u00e0 del secolo successivo: un'iscrizione ateniese datata al 334-333 a.C. nomina, tra altri toreuti, un Mys forse suo discendente. Fu autore della decorazione dello scudo della \"Atena Promachos\" di Fidia, con scene di centauromachia, su disegno di Parrasio, realizzata verso il 440 a.C. (Pausania, I, 28, 2); Ateneo di Naucrati (XI, 782 b) ricorda, sempre su disegno dello stesso, uno skyphos con Ilioupersis. Molto ammirate furono le sue decorazioni a cesello con foglie di acanto. Condusse nella toreutica l'esperienza fidiaca."}
{"id": "889023", "revid": "2193711", "url": "https://it.wikipedia.org/wiki?curid=889023", "title": "Mikl\u00f3s Radn\u00f3ti", "text": "Biografia.\nStudi\u00f2 filosofia all'Universit\u00e0 di Seghedino. Essendo ebreo, non pot\u00e9 esercitare la professione d'insegnante; fu quindi perseguitato, rinchiuso in vari campi di concentramento in Ungheria e in Serbia e infine fucilato. Nei suoi vestiti, rintracciati in una fossa comune, venne trovato il suo ultimo taccuino di versi.\nNella contemporanea poesia ungherese, Radn\u00f3ti va collocato tra le voci nuove della corrente di ispirazione popolare, manifestatasi a partire dagli anni Trenta del secolo scorso, e precisamente tra i poeti la cui tematica \u00e8 pi\u00f9 legata ai problemi e alle trasformazioni delle citt\u00e0.\nLirico pregevole, scrisse anche un libro autobiografico e fu ottimo traduttore, specialmente di poeti francesi.\nAl ritrovamento delle sue poesie insieme al cadavere \u00e8 dedicato un capitolo di \"Ogni storia \u00e8 una storia d'amore\" di Alessandro D'Avenia.\nOpere.\nIn italiano sono state pubblicate delle antologie (in ordine cronologico):"}
{"id": "889031", "revid": "7336", "url": "https://it.wikipedia.org/wiki?curid=889031", "title": "Pagadebit", "text": ""}
{"id": "889032", "revid": "2051852", "url": "https://it.wikipedia.org/wiki?curid=889032", "title": "Arkadij Vjat\u010danin", "text": "\u00c8 specializzato nel dorso."}
{"id": "889035", "revid": "486946", "url": "https://it.wikipedia.org/wiki?curid=889035", "title": "TRAM Servizi", "text": ""}
{"id": "889100", "revid": "119498031", "url": "https://it.wikipedia.org/wiki?curid=889100", "title": "Franck Esposito", "text": "Specializzato nella farfalla, ha partecipato a quattro edizioni olimpiche: Barcellona 1992, Atlanta 1996, Sydney 2000 e Atene 2004, vincendo una medaglia di bronzo nei 200\u00a0m farfalla."}
{"id": "889118", "revid": "33921", "url": "https://it.wikipedia.org/wiki?curid=889118", "title": "The Cheetah Girls Soundtrack", "text": ""}
{"id": "889122", "revid": "339392", "url": "https://it.wikipedia.org/wiki?curid=889122", "title": "SPT Linea", "text": ""}
{"id": "889137", "revid": "115751", "url": "https://it.wikipedia.org/wiki?curid=889137", "title": "Nll", "text": ""}
{"id": "889184", "revid": "290023", "url": "https://it.wikipedia.org/wiki?curid=889184", "title": "Jean-Fran\u00e7ois Raffaelli", "text": "Biografia.\nEra di origini toscane da parte dei suoi nonni paterni.\nDi formazione autodidatta, frequent\u00f2 per breve tempo lo studio di Jean-L\u00e9on G\u00e9r\u00f4me, senza per\u00f2 trarne particolari insegnamenti. La sua ansia di conoscenza per le cose dell'arte lo spinse a compiere una serie di viaggi in Italia, Spagna ed Algeria. Legatosi in amicizia con i pittori impressionisti, fu invitato da loro ad esporre alla prima mostra tenuta nello studio del fotografo Nadar nel 1874.\nStile.\nAbile disegnatore, dalla resa rapida ed immediata, Raffaelli oppose alla pittura impressionista una visione realista, permeata da vaghi ideali umanitari.\nI suoi temi preferiti sono certi scorci di periferia colti nello squallore di paesaggio popolato da povere genti: inconfondibili sono certe sue puntesecche in cui ritrae l'infanzia che si aggira, quasi sperduta, fra cumuli di rifiuti, cercandovi qualcosa di imprevisto, un vecchio giocattolo o forse qualcosa da mangiare. \nNelle opere della maturit\u00e0 si volse poi verso immagini pi\u00f9 serene, vedute di paesaggi, impressioni di marine, ricordi di citt\u00e0. Opere che rivelano come l'artista avesse perduto il mordente iniziale."}
{"id": "889204", "revid": "1898473", "url": "https://it.wikipedia.org/wiki?curid=889204", "title": "The World According to RZA", "text": "The World According to RZA \u00e8 il terzo album solista di RZA, produttore e rapper del Wu-Tang Clan e vede la partecipazione di \"rapper\" provenienti da molte nazioni."}
{"id": "889211", "revid": "287204", "url": "https://it.wikipedia.org/wiki?curid=889211", "title": "S/2003 J 23", "text": "S/2003 J 23 \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003. In attesa della promulgazione di un nome definitivo da parte dell'Unione Astronomica Internazionale l'oggetto \u00e8 tuttora noto mediante la sua designazione provvisoria.\nIl satellite \u00e8 caratterizzato da un movimento retrogrado ed appartiene al gruppo di Pasifae, composto da satelliti retrogradi ed irregolari che orbitano attorno a Giove ad una distanza compresa fra 22,8 e 24,1 milioni di chilometri, con una inclinazione orbitale variabile fra 144,5\u00b0 e 158,3\u00b0.\nDopo essere stato scoperto nel 2003, il satellite \u00e8 stato perso di vista, per poi essere ritrovato nel 2017."}
{"id": "889265", "revid": "834", "url": "https://it.wikipedia.org/wiki?curid=889265", "title": "Nym", "text": ""}
{"id": "889275", "revid": "34971", "url": "https://it.wikipedia.org/wiki?curid=889275", "title": "OpenMG", "text": "OpenMG \u00e8 un sistema di gestione dei diritti digitali sviluppato dalla Sony.\nIl software compatibile (ad esempio Sony SonicStage) \u00e8 in grado di convertire file MP3 e WAV in OpenMG/ATRAC3, le cui estensioni sono .omg e .oma."}
{"id": "889299", "revid": "125406593", "url": "https://it.wikipedia.org/wiki?curid=889299", "title": "Domenico Paolella", "text": "Biografia.\nFiglio primogenito di un assicuratore e di una casalinga, laureato in legge, dal 1935 al 1937 vinse i premi annuali dei Littoriali della cultura e dell'arte nella sezione film sperimentali; nel secondo conflitto mondiale venne inviato come corrispondente nel fronte russo, nel dopoguerra fu nominato direttore artistico e redattore del settimanale di cronache e di attualit\u00e0 La Settimana Incom, realizzando centinaia di servizi sia in Italia che all'estero, occupandosi anche di documentari, tra cui \"La tragedia dell'Etna\", che vincer\u00e0 il premio di categoria al Festival di Cannes. Dopo aver fatto nel 1939 il suo esordio nel lungometraggio a soggetto, negli anni '40 fu sceneggiatore e aiuto regista.\nDagli anni cinquanta si dedic\u00f2 al cinema musicale e genere mitologico, non tralasciando il cinema sullo spionaggio internazionale e western. Lavor\u00f2 anche con Tot\u00f2 in due pellicole.\nUno dei pi\u00f9 prolifici registi italiani, diresse in totale una sessantina di lungometraggi fino al 1979. Dal 1992 al 1994 torn\u00f2 occasionalmente al cinema collaborando a soggetto e sceneggiatura di film diretti da Lamberto Bava, Sergio Sollima, Stelvio Massi e Aldo Lado. Era compagno di vita della soubrette e attrice Liana Ferretto (deceduta nel 1998), che diresse nel film \"Gardenia, il giustiziere della mala\" (1979). Mor\u00ec a 86 anni."}
{"id": "889340", "revid": "599013", "url": "https://it.wikipedia.org/wiki?curid=889340", "title": "Villalba (disambigua)", "text": "Il termine Villalba pu\u00f2 riferirsi alle seguenti localit\u00e0:"}
{"id": "889344", "revid": "2136684", "url": "https://it.wikipedia.org/wiki?curid=889344", "title": "Ferrovia Roma-Capranica-Viterbo", "text": "La ferrovia Roma-Capranica-Viterbo \u00e8 una linea ferroviaria italiana di propriet\u00e0 statale che collega Roma a Viterbo.\n\u00c8 gestita da RFI. Il servizio passeggeri \u00e8 esercitato da Trenitalia nell'ambito della FL3 ().\nStoria.\nLa nascita della linea ferroviaria risale al 1889 quando con Regio Decreto 28 aprile 1889, n. 60660, fu approvata la richiesta della Societ\u00e0 Italiana per le Strade Ferrate del Mediterraneo che a quel tempo gestiva la Rete Mediterranea, per la costruzione della linea e della sua diramazione Capranica-Ronciglione.\nNella scelta del percorso furono determinanti delle pressioni esercitate dai principi Odescalchi e da Tommaso Tittoni che riuscirono a far prevalere il percorso che toccava la zona del lago di Bracciano, dove i principi avevano castello e terre e Tittoni terre, che, specie ad Anguillara Sabazia, determinarono la costruzione della stazione a cinque chilometri dall'abitato per consentire il carico dei suoi raccolti, mentre a Crocicchie per lo stesso motivo venne fatta una fermata in piena campagna e isolata da qualsiasi casa colonica o d'abitazione.\nLa ferrovia fu inaugurata il 29 aprile 1894 ed aperta il giorno dopo contemporaneamente alla breve tratta diramata da Capranica per Ronciglione.\nLa linea originaria iniziava a Roma dalla vecchia stazione di Trastevere in piazza Ippolito Nievo, dove \u00e8 tuttora visibile l'edificio che attualmente ospita l'Istituto Sperimentale delle ferrovie. Questa stazione sostituiva quella di Porta Portese, inaugurata da Pio IX nel 1859 come capolinea della ferrovia Roma-Civitavecchia.\nLa lunghezza complessiva dei binari era circa , (compresa la diramazione Capranica-Ronciglione), di cui 31\u00a0km erano in curva e 2,65 in galleria e con 17 tra stazioni e fermate (dalla stazione di Roma Trastevere a quella di Viterbo Porta Romana), 34 case cantoniere e 58 caselli. La linea aveva sei gallerie, 14 viadotti e ponti principali e 252 opere d'arte minori.\nNel 1905, con la statizzazione delle ferrovie, l'esercizio pass\u00f2 provvisoriamente alle Ferrovie dello Stato, cessato il 1\u00ba aprile 1908 con il ritorno della linea alla Rete Mediterranea, che la gest\u00ec inizialmente con materiale noleggiato dalle FS; il 1\u00ba gennaio 1918 la linea pass\u00f2 definitivamente alle FS.\nCon la creazione (1911) della nuova stazione di Trastevere che divent\u00f2 la stazione di testa, e il diretto raccordo con Termini, i chilometri salirono a 95 e le stazioni e fermate a 28.\nDal settembre 1904 al 1905 la Roma-Viterbo venne utilizzata come banco di prova delle automotrici a vapore PACD 5501-5502 della Rete Mediterranea. Tuttavia fino all'introduzione delle automotrici negli anni trenta questo rimarr\u00e0 un esperimento isolato. Nel 1967 viene istituito un servizio metropolitano da Roma Tiburtina a Roma Monte Mario.\nAlla fine degli anni novanta giunge l'elettrificazione, l'automazione, l'ammodernamento fino a farne una linea di tipo suburbano/metropolitano con conseguente raddoppio di di tracciato, compresi fra le stazioni di San Pietro e Cesano. Nello stesso periodo furono aperte le stazioni di Valle Aurelia, dove \u00e8 possibile lo scambio con l'omonima stazione della linea A della metropolitana di Roma, e quella di Appiano (entrambe nel 2000). L'ultima stazione aperta in ordine cronologico \u00e8 stata Quattro Venti (nel 2006), contestualmente ai lavori di raddoppio del restante tratto di tra Trastevere e San Pietro.\nProgetti futuri.\n\u00c8 stato approvato e in parte finanziato il progetto di RFI di raddoppio dei di linea da Cesano fino a Bracciano. I lavori, il cui avvio \u00e8 previsto nel 2022, saranno suddivisi in due fasi funzionali: la prima prevede il raddoppio fino alla stazione di Vigna di Valle (che verr\u00e0 ristrutturata insieme a quella di Anguillara) mentre la seconda (il cui progetto e finanziamento non sono stati ancora completati) prevede la conclusione dei lavori fino alla stazione di Bracciano.\nNella prima fase, dal costo di 253 mln di \u20ac e dalla durata di 6 anni, \u00e8 prevista la chiusura dei 4 passaggi a livello presenti sui circa 12 km del tratto in esame, la soppressione del P.M. di Crocicchie e la costruzione di tre cavalcaferrovia ad Anguillara. Questi lavori di ammodernamento permetteranno l\u2019incremento della velocit\u00e0 dei treni (dagli attuali 90 a 120 km/h) e un cadenzamento delle corse ogni 15\u2019, nonch\u00e9 un notevole aumento della puntualit\u00e0 e della sicurezza della linea.\nNel giugno 2021 il MIMS ha reso noto che il progetto di raddoppio verr\u00e0 inserito nell\u2019elenco delle opere oggetto di commissariamento da parte del governo; la firma del relativo DPCM, con il quale \u00e8 stata individuata la figura dell\u2019Ing. Vincenzo Macello di RFI, \u00e8 avvenuta il 5 agosto; il successivo 10 novembre, a seguito dell\u2019emanazione della prima ordinanza con le disposizioni organizzative, il commissario ha ufficialmente dato inizio al suo incarico.\nCaratteristiche.\nArmamento, trazione e segnalamento.\nIl percorso \u00e8 a doppio binario da Roma Tiburtina a Cesano e a singolo binario tra Cesano e Viterbo Porta Fiorentina.\nLa trazione \u00e8 elettrica a in corrente continua.\nL\u2019intera linea \u00e8 attrezzata con l\u2019SCMT. Da Roma Ostiense a Cesano \u00e8 presente il blocco elettrico automatico a correnti codificate (BAcc), mentre tra Cesano e Viterbo c\u2019\u00e8 il blocco elettrico conta-assi (BCA). L\u2019esercizio \u00e8 affidato al DCO/ACCM da Roma Ostiense a Roma San Pietro e al DCO/CTC da Roma San Pietro a Viterbo P.F., entrambi con sede a Roma.\nVelocit\u00e0 massime di linea.\nLe massime velocit\u00e0 raggiungibili dai rotabili sulla linea in rango B, suddivise e aggregate per tratte, risultano essere:\nTraffico.\nSulla linea i servizi sono diversificati in base agli orari della giornata; l'offerta tipica dei giorni feriali nelle ore di morbida \u00e8 composta dai regionali Viterbo Porta Fiorentina (o Porta Romana)-Roma Ostiense (o Tiburtina) (ogni 60'), Bracciano-Roma Tiburtina (ogni 30'), Cesano di Roma-Roma Tiburtina (ogni 15-20'). Solo nei feriali, nelle ore di punta, si aggiungono anche relazioni pi\u00f9 corte (La Storta-Roma Tiburtina, La Storta-Roma Ostiense e La Storta-Roma S.Pietro) o pi\u00f9 lunghe, sfruttando il tracciato della FL1 (Monterotondo-Cesano di Roma, Monterotondo-Bracciano, Monterotondo-Viterbo Porta Romana, Cesano di Roma-Fara Sabina). Nei giorni festivi l'offerta diminuisce, prevedendo le relazioni Viterbo Porta Fiorentina (o Porta Romana)-Roma Tiburtina (con alcuni treni limitati a Roma Ostiense), Bracciano-Roma Tiburtina e Anguillara-Roma Tiburtina, Cesano-Roma Tiburtina.\nPer quanto riguarda le fermate, i treni regionali per e da Viterbo normalmente effettuano tutte le fermate attive, eccezion fatta per quella di Vigna di Valle (fermata in cui fermano solo i treni della relazione Roma Tiburtina-Bracciano) e Tre Croci, prevista per pochissime corse, circa 12 i treni che ci effettuano fermata al giorno; i treni regionali per e da Bracciano e quelli per e da Cesano o La Storta effettuano tutte le fermate previste, fatta eccezione per il 20705, La Storta-Roma Ostiense che salta le fermate di Appiano e Quattro Venti. Nelle ore di punta, sono in servizio treni regionali veloci (RV) da e per Viterbo che calano drasticamente il numero delle fermate nella tratta urbana: partendo da Roma Ostiense, fino a Cesano di Roma ci si ferma a Roma Trastevere, Roma S.Pietro, Valle Aurelia e La Storta.\nNel tratto compreso tra le stazioni di Cesano di Roma e Viterbo Porta Fiorentina, risulta asmatica l'offerta nella stazione di Tre Croci, in cui effettuano fermata pochissimi treni in entrambe le direzioni come detto in precedenza. Sempre nella stessa tratta risultano disabilitate al servizio passeggeri e soppresse come fermate parecchie stazioni: Crocicchie, Bassano Romano, Vico Matrino, Tobia e San Martino al Cimino.\nLe stazioni di Crocicchie e Bassano Romano hanno ancora il binario di incrocio e sono quindi utilizzate per le precedenze.\nUna curiosit\u00e0 della linea \u00e8 che tre corse, di cui una pomeridiana e due serali, sono autosostituite nel tratto compreso tra Cesano di Roma e Viterbo Porta Fiorentina.\nMateriale rotabile.\nSoppiantata la trazione a vapore che l\u2019aveva contraddistinta sin dall\u2019apertura, la linea ha visto l\u2019uso di automotrici diesel ALn 668.1400 del deposito di Roma San Lorenzo a partire dagli anni '60. Con l\u2019elettrificazione nel 2000 furono sostituite dai nuovi elettrotreni a due piani TAF; sempre sulla FL3 fino al 2014 sono passato convogli in servizio su Regionali di E464 + Piano Ribassato, E464 + MDVC e raramente convogli di Casaralta; in seguito sono state anche utilizzate composizioni di locomotive E.464 abbinate con carrozze Vivalto, soprattutto sui RV frequentati dai pendolari. Il 3 ottobre 2020 \u00e8 transitato sulla linea il primo dei nuovi treni Rock (ETR 521) che saranno destinati a sostituire interamente, entro il 2024, l'attuale flotta di TAF ormai datata."}
{"id": "889348", "revid": "599013", "url": "https://it.wikipedia.org/wiki?curid=889348", "title": "Eldacar", "text": "Il nome Eldacar si riferisce a due personaggi di Arda, l'universo immaginario fantasy creato dallo scrittore inglese J.R.R. Tolkien:"}
{"id": "889351", "revid": "486946", "url": "https://it.wikipedia.org/wiki?curid=889351", "title": "Compagnia Trasporti Laziali", "text": ""}
{"id": "889357", "revid": "712828", "url": "https://it.wikipedia.org/wiki?curid=889357", "title": "T.E.", "text": ""}
{"id": "889367", "revid": "125611785", "url": "https://it.wikipedia.org/wiki?curid=889367", "title": "Raiden (Mortal Kombat)", "text": "Raiden \u00e8 un personaggio immaginario della serie di videogiochi \"Mortal Kombat\". Fa parte delle forze del bene e rappresenta il dio del tuono, mandato sulla Terra dagli Dei anziani per proteggere il genere umano minacciato dagli esseri malvagi come Shao Kahn e Shang Tsung.\nStoria.\nAppare fin dal primo \"Mortal Kombat\" (1992) dove partecipa al torneo di Shang Tsung; nel primo gioco, e nel fumetto allegato veniva originariamente presentato (contrariamente a successive rappresentazioni) come un dio spietato e egoista, con il solo obiettivo di mostrare la sua superiorit\u00e0 in battaglia. \nA partire da \"Mortal Kombat II\", il suo ruolo cambia: Raiden si presenta come protettore del Regno della Terra e mentore del campione Liu Kang; tale cambiamento di personalit\u00e0 verr\u00e0 ripreso in tutte le successive rappresentazioni del primo gioco.\nIn \"Mortal Kombat 3\" \u00e8 selezionabile solo nella versione \"Trilogy\" (al pari di Johnny Cage). Nella versione ufficiale non \u00e8 infatti in grado di aiutare gli otto campioni che possono respingere il devastante attacco di Shao Kahn alla Terra, in quanto la Terra (\"Earthrealm\") \u00e8 stata corrotta dalla magia del Regno Esterno (\"Outworld\"). \nNel quarto capitolo della serie, pur essendo un personaggio selezionabile, lascia il suo posto di protettore della terra a Fujin, il dio del vento (in \"Mortal Kombat 11\" Fujin viene confermato come suo fratello). Nel suo finale, dopo la sconfitta di Shinnok, diviene uno degli Dei Anziani.\nIn \", Liu Kang muore per mano di Quan Chi e Shang Tsung; Raiden (dato che gli Dei Anziani non possono interferire nelle questioni dei mortali), torna a essere un Dio minore e raduna una squadra di eroi per fermare la nuova Alleanza Mortale. Sfortunatamente, la squadra non si dimostra all'altezza, in quanto la maggior parte dei terrestri muore per mano dei due stregoni, e gli altri vengono comunque sconfitti.\nAll'inizio di \" Rimane in piedi solo Raiden, e viene infine anche lui sconfitto dai due stregoni, i quali, per\u00f2, si affrontano l'un l'altro. Appena dopo che Quan Chi sconfigge Shang Tsung, appare Onaga, l'Imperatore Dragone, venuto a comandare la sua armata per conquistare tutti i reami. Nel tentativo di sconfiggere il dragone Onaga, Raiden si sacrifica assieme ai due perfidi stregoni. Sacrificio che si rivela vano, perch\u00e9 Onaga rimane vivo. Poco tempo dopo viene riportato in vita, ma essendo stato esposto all'aura malvagia di Onaga, rinasce come un dio corrotto, disposto a proteggere ancora la Terra, ma senza disdegnare i metodi pi\u00f9 turpi. Viene rivelato che \u00e8 stato Raiden a riportare in vita il cadavere di Liu Kang senza la sua anima, per usarlo come un'arma contro i nemici della terra; nel suo finale inoltre, Raiden decide di dare la caccia a Shujinko, ritenuto colpevole del ritorno di Onaga (che aveva provocato accidentalmente). \nRiappare nel capitolo conclusivo della prima saga: \"\". Qui Raiden \u00e8 ancora corrotto e prende misure ancora pi\u00f9 drastiche per proteggere la terra; si scopre infatti che ha fatto un patto con Onaga, Shao Kahn, Quan Chi e Shang Tsung: ovvero permettere a loro di conquistare tutti i reami che desiderano tranne la Terra; in cambio Raiden uccider\u00e0 Taven, l'eroe prescelto per sconfiggere Blaze e fermare l'Armageddon, per permettere a Shao Kahn di ottenere i poteri di Blaze per s\u00e9. Ovviamente Raiden pianifica di tradire Shao Kahn e nel suo finale (non canonico), egli uccide Blaze e con il potere ottenuto distrugge tutti gli altri reami cosicch\u00e9 nulla potr\u00e0 pi\u00f9 minacciare la Terra.\nRicompare in \"Mortal Kombat vs DC Universe\", dove \u00e8 l'ultimo guerriero della parte Mortal Kombat ad ergersi contro gli \"invasori\" della DC. A sua volta, affronter\u00e0 l'ultimo combattente DC rimasto, ossia Superman. Alla fine, i due si uniranno per abbattere Dark Kahn (fusione tra Shao Kahn e Darkseid) e ristabiliranno l'ordine dei due mondi. In \"Mortal Kombat vs DC Universe\" \u00e8 ancora nella sua forma \"buona\", dato che si tratta di un capitolo scollegato della trama ufficiale.\nIn \"Mortal Kombat\" (2011), Raiden svolge un ruolo chiave, infatti nel futuro il suo alter ego \u00e8 stato ucciso da Shao Khan che ha assorbito i poteri di Blaze. Prima di morire esso raccoglie i frammenti del medaglione degli dei anziani e attraverso un incantesimo manda un messaggio al suo alter ego del passato: \"deve vincere\", insieme alle visioni degli eventi accaduti.\nRaiden riceve le visioni durante la cerimonia di apertura del torneo di \"Mortal Kombat\" e vede che il suo medaglione si \u00e8 incrinato e lo stesso monile funger\u00e0 da segnalatore per il rimodellamento della storia. Cercando di scongiurare l'avvento dell'Armageddon, Raiden tenta di far vincere Liu Kang, credendo che la frase del suo io futuro si riferisse a lui; ci\u00f2 lo porter\u00e0 ad affrontare Sonya che, mentre cercava di liberare Jax, stava per attaccare Shang Tsung. Usando le sue visioni, Raiden tenta anche di impedire la nascita di Noob Saibot chiedendo a Scorpion di risparmiare Sub-Zero, e di convincere Cyrax a non prendere parte al progetto cyborg dei Lin Kuei, ma entrambi gli avvenimenti avranno comunque luogo. Nonostante la sconfitta di Shang Tsung per mano di Liu Kang, il medaglione si incrina ulteriormente, segno che il futuro non cambier\u00e0. Costretto poi dalle circostanze a partecipare al secondo torneo per impedire altri massacri, Raiden si reca nel Regno Esterno e dopo aver aiutato Jax e Johnny Cage a salvare Sonya, salva dalla cattura il ninja Smoke dalle unit\u00e0 cibernetiche del Lin Kuei per impedire la sua rinascita come cyborg. Purtroppo ci\u00f2 porter\u00e0 invece alla cattura, e alla successiva trasformazione in cyborg, del giovane Sub-Zero.\nRaiden rivolge quindi le sue attenzioni su Kitana invitandola a recarsi nelle Fosse di Carne, cosa che porter\u00e0 la principessa a incontrare il suo clone, Mileena, e a scoprire la vera natura di suo \"padre\" Shao Kahn, che decider\u00e0 di condannarla a morte. Jade, chiede quindi aiuto a Raiden per salvare l'amica, pertanto Liu Kang e Kung Lao si recano a salvarla, ignari che Kitana \u00e8 stata trasferita dalla torre all'Arena di Kahn per la pubblica esecuzione. Non avendo pi\u00f9 guerrieri in gara, dopo la sconfitta si Smoke e Cage e il ritiro di Sonya e Jax, Raiden decide di far combattere Kung Lao sperando che sia lui la persona a cui si riferivano le parole, visto che Liu Kang non lo era (inoltre quest'ultimo \u00e8 impegnato a salvare la principessa). Purtroppo viene ucciso da Shao Khan ed \u00e8 nuovamente Liu Kang a vincere il torneo. Un'altra crepa compare nel medaglione; neppure questa scelta era quella giusta. Raiden partecipa quindi alla difesa della Terra durante l'invasione del Regno Esterno; in questa occasione salva Stryker e Kabal da Mileena e, ricordando una sua visione del futuro che mostrava la morte di Johnny Cage per mano di Motaro, uccide il centauro salvando Johnny. Dopo che anche il vortice di anime di Quan Chi \u00e8 stato dissolto da Nightwolf e la Terra sembra essere salva, altre crepe riempiono il medaglione. A questo punto Raiden decide di andare dagli Dei Anziani insieme a Liu Kang ma ottiene come unica risposta che Shao Khan non pu\u00f2 essere fermato in quanto non ha infranto le regole essendo la Terra entrata in collisione con Il Regno Esterno. \nRitornato sulla Terra, il dio del tuono trova quasi tutti i guerrieri uccisi per mano della rinata Sindel, che viene uccisa dal sacrificio di Nightwolf e si vede abbandonato da Liu Kang, che lo considera responsabile della morte dei suoi amici. Decide quindi di recarsi nel Regno Occulto, dove affronta Scorpion e tenta di stringere un'alleanza con Quan Chi offrendogli la sua anima e quella dei guerrieri uccisi in cambio di aiuto, ma lo stregone non accetta in quanto lo stesso Shao Khan gli ha offerto le anime dei guerrieri caduti ed ha gi\u00e0 vinto. Raiden \u00e8 quindi costretto ad affrontare i revenant dei guerrieri caduti a cominciare da Jax, Kabal e Stryker proseguendo quindi con Kitana, Kung Lao e Nightwolf. Raiden per\u00f2 capisce il senso del messaggio del suo alter ego del futuro; Shao Khan deve vincere, e invadere la Terra in modo che, avendo egli infranto le regole, gli Dei Anziani abbiano il diritto di punirlo. Tornato sulla Terra, Raiden cerca di impedire a Liu Kang di affrontare Shao Kahn spiegandogli il suo piano, ma il monaco Shaolin non vuole pi\u00f9 ascoltarlo e cerca di ucciderlo; costretto a difendersi, gli scaglia addosso una scarica elettrica che si rivela fatale e il monaco Shaolin viene bruciato ed elettrizzato a morte. Alla fine, il dio si inchina a Shao Khan ammettendo la sconfitta e venendo pestato da quest'ultimo, ma quando tutto sembra perduto, gli Dei Anziani si materializzano e prendono possesso del corpo di Raiden. Potenziato dagli Dei Anziani, Raiden sconfigge definitivamente Shao Kahn salvando il futuro, ma piangendo la morte di Liu Kang e degli altri guerrieri insieme a Johnny Cage e Sonya Blade, gli ultimi sopravvissuti.\nIn \"Mortal Kombat X\" due anni dopo la sconfitta di Shao Kahn, Shinnok invade la Terra con l'aiuto di Quan Chi e dei suoi revenant. Nel primo capitolo Raiden e Fujin tentano di proteggere il Tempio Celeste dove il Dio caduto intende corrompere la fonte del Jinsei, l'energia vitale della terra; i due dei sono quasi sconfitti ma vengono salvati dall'arrivo di Johnny Cage, Sonya e Kenshi. Dopo che Johnny ha sconfitto Shinnok, Raiden imprigiona quest'ultimo nel suo stesso Amuleto. Poco dopo (come mostrato in un flashback nel capitolo di Sonya), Raiden scopre di potere usare la sua magia combinata a quella di Quan Chi, per purificare i revenant, e riesce a far tornare umani Jax, Scorpion e Sub-Zero. In un altro flashback nel capitolo di Kung Jin scopriamo che quest'ultimo tent\u00f2 di rubare un cimelio appartenuto al cugino Kung Lao, affrontando il dio del tuono; Raiden per\u00f2 si era lasciato sconfiggere per permettere a Jin di sfogare la sua rabbia e lo aveva concinto a diventare un monaco Shaolin come suo cugino Lao. Nel presente, ovvero vent'anni dopo la sconfitta di Shinnok, Raiden \u00e8 ancora alleato delle Forze speciali e con l'arrivo di un gruppo di profughi del Regno esterno, in fuga dalla guerra civile tra il nuovo imperatore, Kotal Kahn, e Mileena, scopre che quest'ultima ha rubato l'Amuleto di Shinnok cosa che decide di confermare tornando al suo tempio. \nNel suo capitolo, Raiden assiste al ritorno di Shinnok e si ritrova costretto ad affrontare i revenant di Liu Kang e Kung Lao che gli rinfacciano di essere resposnabile della loro morte; sconfitti i monaci corrotti, pur riportando delle ferite, Raiden tenta di fermare Shinnok prima che corrompa la fonte del Jinsei ma viene intrappolato dalla magia del Dio caduto. Sempre nel suo capitolo viene mostrato un flashback ambientato durante il gioco precedente in cui Raiden, prima del torneo nel Regno Esterno, aiuta Liu Kang e Kung Lao a salvare i loro confratelli Shaolin, affrontando Baraka e D'Vorah. Alla fine Raiden purifica l'essenza della terra dopo che Cassie Cage sconfigge Shinnok, ma avendo assorbito l'aura malvagia di Shinnok, Raiden viene corrotto anche in questa linea temporale, esattamente come il suo futuro dal quale in passato ricevette il messaggio che avrebbe impedito l'Armageddon.\nFatto a pezzi il corpo di Shinnok (dato che non poteva essere ucciso in quanto dio) ne getta la testa vivente ai piedi di Liu Kang e Kitana, divenuti ora sovrani del Regno Esterno dopo la morte di Quan Chi. Raiden dichiara che far\u00e0 di tutto per difendere il regno della terra, promettendo di perseguitare e uccidere chiunque vi si avviciner\u00e0 con intenzioni ostili.\nDue anni dopo, in \"Mortal Kombat 11\", sono le azioni di Raiden a spingere Kronika, titanide del tempo e madre di Shinnok, ad agire. Quest'ultima decide di creare una Nuova Era in cui non esista Raiden e dopo aver reclutato i revenant, facendo leva sul loro odio nei confronti del dio del tuono, decide di procurarsi nuovi alleati provocando una collisione temporale che le permette di reclutare altri alleati del passato quali Shao Kahn, il Dragone Nero di Kano e i Lin Kuei cibernetici di Sektor. Il Raiden oscuro del presente viene cos\u00ec cancellato dall'esistenza, per fare il posto al Raiden del passato, proveniente dai tempi del secondo torneo (Raiden infatti sfugge alle leggi dello spazio tempo, quindi non pu\u00f2 esistere in due luoghi contemporaneamente) e accompagnato da versioni del passato di tutti gli altri guerrieri, compresi Liu Kang, Kung Lao e Kitana. Raiden, scioccato dalle azioni del suo Io futuro, decide di prendere in mano la situazione e affrontare Kronika e i suoi alleati (fra i quali c'\u00e8 anche la versione Revenant del presente di Liu Kang, deciso a cambiare il suo destino e vendicarsi del Dio del Tuono), che intendono creare una nuova linea temporale, dove luce e oscurit\u00e0 continueranno a scontrarsi in un ciclo infinito (Kronika ritiene sia l'unico modo per mantenere l'equilibrio). Raiden si consulta con gli Dei Anziani, che gli dicono che il suo destino non \u00e8 scritto e che solo lui pu\u00f2 plasmarlo. Poco dopo per\u00f2 gli Dei Anziani vengono tutti uccisi dopo il tradimento di Cetrion, figlia di Kronika e sorella di Shinnok. \nSuccessivamente Raiden si ritrova ad affrontare lo Scorpion del passato, in cerca di redenzione dopo la morte della sua controparte presente. Liu Kang tenta di convincere il suo mentore che Scorpion \u00e8 dalla loro parte ma Raiden non gli d\u00e0 retta e inizia invece a essere corrotto dall'Amuleto di Shinnok, come il suo io presente, cosa che lo porta ad attaccare Liu Kang. Durante questo scontro Raiden capisce di aver affrontato e ucciso Liu Kang in miriadi di altre linee temporali, tutto a causa delle macchinazioni di Kronika, che decide di rapire il Liu Kang passato, per fondere la sua anima con il revenant presente. Raiden guida quindi gli eroi verso la fortezza di Kronika e durante il viaggio lungo il Mare di Sangue il dio del tuono convince il Jax presente a tradire Kronika, mettendo in luce la sua natura malvagia; dopodich\u00e9 Raiden sconfigge Geras, facendolo sprofondare nel Mare di Sangue, e Frost la cui mente era collegata a tutti i Lin Keui cyborg, che si spengono. In seguito il nuovo e potenziato Liu Kang Revenant attacca Raiden; il dio del tuono lo sconfigge e riesce a fondersi con lui, purificandolo, e Liu Kang diventa il Dio del Fuoco e del Fulmine, per affrontare la battaglia finale con Kronika. In base al finale ottenuto dal giocatore, il nuovo Dio pu\u00f2 venire sconfitto da Kronika o vincere contro la Dea. Nel secondo caso, a Liu Kang compare un Raiden mortale e privo dei suoi poteri, ma intenzionato ad aiutarlo nella sua duplice missione di proteggere la Terra e forgiare il tempo, almeno finch\u00e9 la sua mortalit\u00e0 glielo permetter\u00e0. \nNel DLC \"Aftermath\", Shang Tsung ritorna insieme a Fujin e Nightwolf e rivela che senza la corona di Kronika, rimasta distrutta nello scontro, non \u00e8 possibile controllare la clessidra; lo stregone pertanto si offre di tornare indietro nel tempo pe recuperare la corona prima di Cetrion. Raiden non si fida molto si Shang Tsung ma il Dio Liu Kang accetta. Dopo aver recuperato la corona con l'aiuto di Sindel, da loro resuscitata, Shang Tsung e Fujin si recano da Raiden nel momento in cui quest'ultimo stava per incontrare lo Scorpion del passato. Raiden non crede alle parole di suo fratello e tenta di attaccare Shang Tsung attingendo al potere dell'Amuleto di Shinnok ma Liu Kang lo ferma; successivamente compare Kronika come nella storia principale e Raiden, Fujin e Shang Tsung riescono a sconfiggerla usando i poteri della corona. Dato che Liu Kang non \u00e8 stato catturato in questa nuova linea temporale, Raiden non si fonde con lui ma guida l'assalto alla fortezza di Kronika; tuttavia l'esito della battaglia \u00e8 compromesso dal tradimento di Sidnel, che libera Shao Kahn e fa una strage tra gli eroi. Quando Shao Kahn spezza le gambe al Liu Kang passato, infatti, la cosa influisce sul Liu Kang revenant che stava per affrontare Raiden. Tutto questo faceva ovviamente parte del piano di Shang Tsung, che ruba la corona e sconfigge Raiden e Fujin, assorbendo le loro anime per diventare pi\u00f9 forte. Nel finale malvagio, dopo aver sconfitto il Dio Liu Kang, Shang Tsung \u00e8 il sovrano della Nuova Era, con il Raiden Oscuro e Fujn come suoi tirapiedi.\nCaratteristiche.\nRaiden \u00e8 un maestro nell'uso del fulmine come arma da combattimento. Il suo nome infatti \u00e8 scritto come \u96f7\u96fb in cinese tradizionale e giapponese, e \u96f7\u7535 in cinese semplificato; il primo carattere (\u96f7) del nome vuol dire \"tuono\", mentre il secondo (\u96fb/\u7535) ad oggi vuol dire \"elettricit\u00e0\", o \"fulmine\" in tempi antichi.\nPu\u00f2 inoltre scomparire e riapparire a piacimento nel corso del match per sorprendere l'avversario e disorientarlo. Sfruttando la forza degli elementi \u00e8 in grado di colpire i nemici con una spinta a mezz'aria rapida e molto energica che ricorda molto l'attacco Psycho Crusher di M. Bison. Le \"fatalities\" di questo personaggio sono sempre state accostate ai fulmini: di solito il dio concentra una violentissima saetta sul cranio dello sconfitto facendoglielo saltare in mille pezzi.\nInoltre, tra le sue armi troviamo il suo caratteristico bastone (che appare in tutti i giochi) e un martello (che appare in Mortal Kombat 4 e Gold, e nella serie Conquest). I suoi stili di lotta sono invece Nan Chuan, Jujutsu (entrambi presenti in Deadly Alliance, Tournament Edition, Deception e Unchained, e il primo presente anche in Armageddon), Judo e Tae Kwon Do (solo in Conquest).\nFilm.\nRaiden \u00e8 stato uno dei personaggi principali dei tre film su \"Mortal Kombat\". Nel primo (\"Mortal Kombat\") fu interpretato da Christopher Lambert, nel secondo (\"Mortal Kombat - Distruzione totale\") da James Remar, e nel reboot del 2021 da Tadanobu Asano. Nei primi due lungometraggi il suo aspetto \u00e8 molto diverso da quello esibito nel gioco, ovvero senza il caratteristico copricapo triangolare (cosa che quindi mostra i suoi lunghi capelli bianchi) e l'uniforme bianca con corpetto blu (o rosso), mentre nel terzo film ha un aspetto molto simile alla sua controparte videoludica.\nRealizzazione.\nRaiden \u00e8 stato interpretato da Carlos Pesina, impiegato della Midway e artista marziale, in tutti i giochi 2D in cui \u00e8 apparso, compreso MK Trilogy. Tuttavia, in MKT nella schermata versus \u00e8 interpretato da Sal Divita."}
{"id": "889396", "revid": "1048993", "url": "https://it.wikipedia.org/wiki?curid=889396", "title": "Deuce Bigalow - Puttano in saldo", "text": "Deuce Bigalow - Puttano in saldo (\"Deuce Bigalow: European Gigolo\") \u00e8 un film statunitense del 2005 diretto da Mike Bigelow.\nIl film \u00e8 il sequel di \"Gigol\u00f2 per sbaglio\".\nTrama.\nDeuce Bigalow giunge ad Amsterdam dove incontra il suo vecchio amico T.J. Hicks, di professione organizzatore di incontri con uomini. Una serie di misteriosi omicidi, perpetrati ai danni dei gigol\u00f2 riunitisi nella citt\u00e0 olandese per l'annuale ritrovo di categoria, viene addebitata dalla polizia a Hicks. Bigalow, cercando di salvare l'amico ingiustamente accusato di essere pericoloso e omosessuale, si innamora di Eva, scoprendo che l'assassino altri non \u00e8 che lo zio poliziotto di quest'ultima, stanco del decadimento morale che ha colpito la sua citt\u00e0 a causa del fenomeno della prostituzione, oltre che per la faccenda accaduta alla scuola di gigol\u00f2 in cui da giovane assistette ad una terapia di abbordaggio tra il professore e la sua ragazza, con conseguente esplosione del suo pene, dovuto ad una pompetta prestatogli dal compagno. Deuce cerca di far ragionare l'agente ma non ci riesce, tuttavia con l'aiuto di due sue clienti, precedentemente di Antoine, riesce a stenderlo. Alla fine Deuce e Eva si fidanzano e T.J. viene rilasciato dalla galera ed ora ama la sua nuova vita da galeotto gay.\nCameo.\nNel film ha recitato anche Elisabetta Canalis che ha un piccolo cameo nell'introduzione. Stessa cosa anche per Adam Sandler che ha un piccolo cameo nel finale del film oltre ad essere uno dei produttori.\nCritica.\nIl film ha ricevuto durante l'edizione dei Razzie Awards 2005 quattro candidature, tra le quali Peggior film, Peggiore coppia per Rob Schneider e i suoi pannolini, Peggior sceneggiatura per Rob Schneider, David Garrett e Jason Ward, e Peggior remake o sequel; ha vinto il Razzie Award al peggior attore protagonista per Schneider.\nDistribuzione e incassi.\nIn Italia il film ha incassato \u20ac 415.000, mentre in totale gli incassi sono ammontati a poco pi\u00f9 di 45 milioni di dollari."}
{"id": "889409", "revid": "647919", "url": "https://it.wikipedia.org/wiki?curid=889409", "title": "Cavaliere della Repubblica", "text": ""}
{"id": "889417", "revid": "41170", "url": "https://it.wikipedia.org/wiki?curid=889417", "title": "Kha", "text": ""}
{"id": "889428", "revid": "406204", "url": "https://it.wikipedia.org/wiki?curid=889428", "title": "Raggismo", "text": "Il Raggismo (pi\u00f9 di rado detto anche Radiantismo) fu un movimento d'avanguardia russo, sviluppatosi negli anni 1912-1916 come evoluzione di una parte del Futurismo russo, sorto sull'eco di quello italiano, e condividendo una serie di istanze gi\u00e0 avanzate dal lituano Mykolas Ciurljonis.\nIl Raggismo - primo movimento d'arte non figurativa d'origine russa - intendeva coniugare le istanze del Futurismo e del Neoprimitivismo. Vedeva lo scopo della pittura nel cogliere gli effetti dell'inglobamento dei colori dello spettro, della rifrazione e diffrazione dei raggi di luce che colpiscono gli oggetti. Com'\u00e8 scritto nel suo \"Manifesto\", \u00ablo stile raggista mira alle forme spaziali, che possono derivare dall'intersecazione dei raggi emessi dai vari oggetti, quali vengono rilevate dalla volont\u00e0 dell'artista[\u2026] Il raggio viene convenzionalmente raffigurato in piano con una linea di colore\u00bb.\nLa sua nascita derivava in particolare dall'esigenza di distaccarsi dagli esempi dell'arte occidentale, soprattutto francese, pur mantenendosi nell'alveo dell'arte d'avanguardia. Si basava su una serie di esperienze locali (tra cui l'esposizione ad Odessa nel 1910 delle \"Improvvisazioni\" di Vasilij Kandinskij).\nNel 1912 a Mosca prendeva consistenza una nuova corrente di artisti (a seguito di una serie di mostre, in particolare quella denominata \"La coda dell'asino\"), tra i quali figureranno Michail F\u00ebdorovi\u010d Larionov, Natal'ja Sergeevna Gon\u010darova, Kasimir Malevich, Marc Chagall, Vladimir Evgrafovi\u010d Tatlin e Nikolai Kul'bin. Nell'anno successivo questo gruppo teneva la prima mostra in cui si presentavano opere raggiste (\"Il bersaglio\"), dove fecero particolare scalpore le opere di Natal'ja Gon\u010darova. E poco dopo inizi\u00f2 le pubblicazioni di un almanacco il cui titolo univa le denominazioni delle mostre (\"La coda dell'asino e Il bersaglio\") che divenne il punto di riferimento del gruppo.\nNel 1912 Michail F\u00ebdorovi\u010d Larionov, l'artista pi\u00f9 sensibile alle nuove teorie del futurismo, divenne il teorico del raggismo, scrivendone il \"Manifesto\" (pubblicato nell'anno successivo) e poi il saggio \"Raggisti e Futuristi\", pubblicato nell'almanacco del gruppo nello stesso 1913, in cui venivano suggerite composizioni costruite sull'irradiazione di linee di colori elementari.\nIl movimento raggista ebbe notevole influenza sulla maturazione di varie personalit\u00e0 di spicco dell'avanguardia russa. Ma come tendenza pittorica non ebbe vasta diffusione, e la sua produzione \u00e8 quasi limitata a una serie di notevoli opere di Natal'ja Gon\u010darova e Michail Larionov.\nGli stessi Larionov e Gon\u010darova diedero il loro maggior contributo nel campo della nuova scenografia.\nDopo alcune mostre di opere raggiste tra il 1913 e il 1914, gli appartenenti al movimento si divisero orientati verso nuove esperienze.\nCollegamenti esterni.\nRaggismo"}
{"id": "889431", "revid": "1982", "url": "https://it.wikipedia.org/wiki?curid=889431", "title": "Eirene (astronomia)", "text": "Eirene \u00e8 un satellite naturale irregolare del pianeta Giove, scoperto da una squadra di astronomi dell'Universit\u00e0 delle Hawaii nel 2003. In attesa della promulgazione di un nome definitivo da parte dell'Unione Astronomica Internazionale, \u00e8 stato designato alla scoperta come S/2003 J 5; nel 2017 ha ricevuto l'ordinale Giove LVII .\nIl satellite \u00e8 caratterizzato da un retrogrado, ed appartiene al gruppo di Carme, composto da satelliti retrogradi ed irregolari che orbitano attorno a Giove ad una distanza compresa fra 23 e 24 milioni di chilometri, con una inclinazione orbitale pari a circa 165\u00b0.\nIl satellite \u00e8 dedicato all'omonima figura della mitologia greca, personificazione della pace."}
{"id": "889449", "revid": "363629", "url": "https://it.wikipedia.org/wiki?curid=889449", "title": "Kik", "text": ""}
{"id": "889451", "revid": "29589518", "url": "https://it.wikipedia.org/wiki?curid=889451", "title": "Kip", "text": ""}
{"id": "889456", "revid": "123231599", "url": "https://it.wikipedia.org/wiki?curid=889456", "title": "Leonardo Cortese", "text": "Biografia.\nFiglio dell'impresario e giornalista napoletano Luca Cortese e di Beatrice Arena, dopo studi universitari nella facolt\u00e0 di giurisprudenza divenne allievo dell'Accademia Nazionale d'Arte Drammatica e, appena terminati i corsi, esord\u00ec sullo schermo nel 1938.\nSul palcoscenico debutt\u00f2 invece nella stagione 1940-1941, quando ottenne una scrittura dalla compagnia di Filippo Scelzo e quando gi\u00e0 cominciava ad essere uno dei primi divi dello schermo del periodo fascista. Nel 1942 fece parte della compagnia diretta da Ermete Zacconi e nel 1943 ottenne un notevole successo al Teatro delle Arti di Roma insieme a Margherita Bagni, Ermete Zacconi e Camillo Pilotto.\nA guerra finita form\u00f2 compagnia con la Bagni e Luigi Almirante e nella stagione 1946-1947 fu ancora con la Bagni, Ermes Zacconi e Olga Villi; nel 1947-1948 ebbe accanto a s\u00e9 Sarah Ferrati e Scelzo e nel 1948-1949 ancora la Ferrati (poi sostituita dalla Bagni) e Cimara. Nel 1947 partecip\u00f2 anche a una rivista diretta da Adolfo Celi, \"E lui dice...\" con Alberto Sordi, Olga Villi, Clelia Matania e molti altri.\nSin dal suo debutto cinematografico, fu tra i giovani pi\u00f9 applauditi e pi\u00f9 quotati sia nell'ante che nel dopoguerra, diventando uno dei beniamini del pubblico, soprattutto di quello femminile. Simpatico e di bell'aspetto, fu uno degli attori pi\u00f9 popolari del cinema. Colto e preparato, si ciment\u00f2 anche nella regia con risultati non disprezzabili, dirigendo il documentario \"Chi \u00e8 di scena?\", che vinse il primo premio alla Mostra di Venezia del 1952, e due film, \"Art. 519 codice penale\" (1952) e \"Violenza sul lago\" (1954).\nVerso i primi anni cinquanta cominci\u00f2 a diradare la sua presenza nel cinema per dedicarsi alla nascente televisione, sia come attore sia come regista. L'ultima sua regia cinematografica \u00e8 datata 1962 in collaborazione con Romolo Marcellini e Tamara Lisizian per \"Russia sotto inchiesta\". Come attore televisivo apparve nell'originale \"Vacanze ai quartieri alti\" (1956) diretto da Daniele D'Anza, \"Capitan Fracassa\" (1958) e \"L'isola del tesoro\" (1959), diretti entrambi da Anton Giulio Majano e nelle commedie ridotte per il piccolo schermo \"L'osteria della posta\" di Goldoni (1954), \"Il delitto di Lord Arthur Savile\" di Wilde (1954), \"Il bacio davanti allo specchio\" e \"Romeo e Giulietta\" (1954), e \"L'ex alunno\" (1957) di Mosca per la regia di D'Anza.\nPi\u00f9 intensa e pi\u00f9 significativa fu invece la sua attivit\u00e0 di regista televisivo, che Cortese inizi\u00f2 sin dai primi anni sessanta a cominciare dall'originale \"La ragazza di Tucnah\" (1961), cui fece seguito a pochi mesi di distanza \"Sera d'autunno\". Altri originali televisivi da lui diretti furono \"Mezzanotte con l'eroe\" (1962), \"La maestra di canto\" e \"L'arma segreta\" entrambi del 1963 e quindi \"La lepre finta\" e \"Indesiderabile\" nel 1964.\nNel 1965, per conto della Rai gir\u00f2 un documentario che lo port\u00f2 in giro per l'Europa, visitando e descrivendo varie localit\u00e0 di Belgio, Germania e Paesi Bassi. Il documentario viene trasmesso ogni tanto sul canale Rai Storia.\nNel biennio 1965-1966 firm\u00f2 anche la regia degli sceneggiati \"La figlia del capitano\" da Pu\u0161kin e \"Luisa Sanfelice\" di Pirro e Talarico, trasmessi entrambi in sette puntate, cogliendo un notevole successo di pubblico e di critica. Ritorn\u00f2 nel 1967 a dirigere l'originale \"Oltre il buio\" e ottenne eccellenti consensi con i cinque episodi della serie \"Sheridan, squadra omicidi\" con Ubaldo Lay.\nMa i successi maggiori e le lodi della critica gli giunsero soprattutto dalla regia di tre originali televisivi di Casacci e Ciambricco che ottennero notevoli indici di gradimento: \"La donna di quadri\" (1968), \"La donna di cuori\" (1969) e \"La donna di picche\" (1972), sempre con Ubaldo Lay e tutti trasmessi in cinque puntate.\nNel 1968 diresse inoltre \"Intermezzo domenicale\" di Norma Edwards, nel 1969 \"Il diritto dell'uomo\" e nel 1970 lo sceneggiato \"Un certo Harry Brent\" da Durbridge. Sempre di Casacci e Ciambricco \u00e8 anche l'originale \"Cos\u00ec per gioco\" (1979) prima di approdare negli ultimi anni a \"Gelosia\" (1980) da Alfredo Oriani e \"L'Andreana\" (1982) di Marino Moretti.\nCon lo pseudonimo di Leo Passatore scrisse in qualit\u00e0 di critico teatrale su riviste specializzate, come ad esempio il settimanale \"Idea\" e su altri giornali. Fu autore anche di un romanzo dal titolo \"Pap\u00e0 magnifico\" (Milano, 1950).\nNell'ottobre 1977 rimase vedovo di Margherita Ligios, sposata nel 1941, nel pieno della notoriet\u00e0 cinematografica. Nello stesso anno diresse \"Traffico d'armi nel golfo\", miniserie per la TV, con Renato De Carmine e Lorenza Guerrieri."}
{"id": "889466", "revid": "50026", "url": "https://it.wikipedia.org/wiki?curid=889466", "title": "T.horsfieldii", "text": ""}
{"id": "889474", "revid": "50026", "url": "https://it.wikipedia.org/wiki?curid=889474", "title": "T. horsfieldii", "text": ""}
{"id": "889500", "revid": "50026", "url": "https://it.wikipedia.org/wiki?curid=889500", "title": "T.horsfieldi", "text": ""}
{"id": "889509", "revid": "124746949", "url": "https://it.wikipedia.org/wiki?curid=889509", "title": "Credito d'imposta", "text": "Credito d'imposta \u00e8 ogni genere di credito di cui sia titolare il contribuente nei confronti dell'erario dello Stato o di un ente pubblico con potest\u00e0 tributaria-impositiva.\nUn credito di imposta pu\u00f2 essere destinato a compensare i debiti, a diminuire le imposte dovute oppure, quando ammesso, se ne pu\u00f2 richiedere il rimborso, ad es. in sede di dichiarazione dei redditi. Lo Stato centrale o le amministrazioni territoriali o locali spesso agevolano imprese e privati per investimenti, acquisti o altro non attraverso finanziamento ma tramite credito d'imposta. Oltre all'imposta nel significato proprio della parola (tributo, tassa), il credito potrebbe riguardare contributi previdenziali e/o assicurativi dovuti ad istituti pubblici o anche privati ma con funzione delegata di diritto pubblico.\nIl credito d'imposta non \u00e8 un finanziamento. Il primo strumento ha a che fare con le imposte (si acquisisce o si genera un credito che permette di pagare meno tasse o contributi); il secondo, invece, ha l'obiettivo di ricevere una provvista di capitale (liquidit\u00e0, titoli, obbligazioni, quote azionarie, altro) da enti pubblici, banche, investitori, persone fisiche.\nOltre che nei confronti dello stato centrale il credito pu\u00f2 sorgere nei confronti di altri enti: regione, comune, istituti governativi (Inail, Inps, ecc.) e altri soggetti di diritto pubblico.\nRecenti normative hanno introdotto la possibilit\u00e0 di cedere i crediti d\u2019imposta, con la possibilit\u00e0 di ottenere liquidit\u00e0 immediata da un credito pluriennale.\nDividendi.\nUn esempio di credito d'imposta riguardava i dividendi: i contribuenti godevano di un credito pari all'imposta sugli utili gi\u00e0 versata dall'impresa. Era richiesto che l'impresa avesse sede legale in Italia e che il contribuente-detentore di azioni avesse la residenza nello stesso Paese. \nNei periodi di erogazione, si verific\u00f2 un afflusso di milioni di azioni di aziende con sede legale nel nostro Paese, verso le filiali italiane di grandi banche d'affari estere.\nInvestitori di tutto il mondo cedevano le loro azioni per qualche mese con dei \"pronti contro termine\" a tali banche.\nLe filiali, avendo la \"residenza\", beneficiavano del credito d'imposta, ne trattenevano una percentuale come guadagno, e giravano le azioni con un interesse ai proprietari.\nMinusvalenze.\nUn particolare caso di credito di imposta riguarda le minusvalenze, ovvero le perdite registrate negli investimenti azionari; esse possono essere utilizzate come credito di imposta, in caso di eventuali successive plusvalenze.\nRegistro.\nNel preliminare di compravendita \u00e8 dovuta l'imposta di registro, pari allo 0,5 % della caparra e al 3 % degli anticipi non IVA. L'imposta \u00e8 imputata all'imposta principale dovuta per la registrazione del contratto definitivo. (Testo Unico del 26/04/1986 n. 131 Tariffa parte 1 art. 10)\nCredito d'imposta prima casa.\nSi tratta di credito d'imposta personale, riconosciuto a certe condizioni a chi acquista una casa non di lusso entro un anno dalla vendita di un locale acquisito con le agevolazioni prima casa.\nIVA.\nDi particolare rilevanza pratica e casistica \u00e8 il credito Iva, alla cui voce si rimanda."}
{"id": "889514", "revid": "228587", "url": "https://it.wikipedia.org/wiki?curid=889514", "title": "Contrattualistica", "text": "La contrattualistica \u00e8 quella parte del diritto civile che si occupa delle obbligazioni e dei contratti.\nNascita della contrattualistica.\nLo studio dei contratti affonda le radici nella storia dell'uomo, da quando cio\u00e8 egli ha imparato rapportarsi con altri uomini con la finalit\u00e0 di scambiare un bene oppure di compiere altri atti di disposizione del proprio patrimonio, che oggi riconduciamo alla donazione o alla successione. L'uomo ha da sempre utilizzato la contrattualistica per migliorare o affinare la regolamentazione dei propri rapporti con altri soggetti, spesso se ne \u00e8 dovuto servire per superare vuoti di tutela derivanti dall'assenza di norme di carattere pubblicistico. Anche oggi, questa situazione pare ripetersi, infatti una parte della classe politica ritiene che la contrattualistica sia sufficiente per regolamentare i rapporti oggi esistenti tra le coppie di fatto ritenendo inutili i DICO o i Pacs, mentre un'altra parte vorrebbe norme di carattere pubblicistico.\nSviluppi della contrattualistica.\nTutela del consumatore.\nNegli ultimi anni con lo svilupparsi di una disciplina relativa alla tutela dei consumatori la contrattualistica ha assunto un ruolo di maggiore rilievo socio economico, infatti si sono sviluppate figure professionali specializzate nello studio e nella creazione di contratti per lo pi\u00f9 attraverso i formulari. L'obiettivo di questa classe di giuristi spesso al servizio dell'impresa \u00e8 quello di creare il cosiddetto \"contratto inattaccabile\", cio\u00e8 un contratto che sia in grado di evitare la nascita di controversie, anche tenendo presente dei limiti costituzionali posti alla autonomia contrattuale.\nLa concorrenza tra sistemi giuridici e il diritto comparato.\nParte della dottrina si \u00e8 inoltre impegnata a studiare gli effetti della concorrenza tra differenti sistemi normativi, tenendo conto che gli stati spesso sono portati a modificare le proprie norme per attrarre investimenti o altri vantaggi economici dall'estero. L'esistenza di diversi sistemi normativi permette allo studioso di contrattualistica di valutare ex ante dove \u00e8 pi\u00f9 conveniente porre in essere un contratto o una obbligazione, ad esempio valutando che sia pi\u00f9 vantaggioso fondare una societ\u00e0 con sede legale in Lussemburgo, o aprire dei conti correnti bancari in Svizzera piuttosto che in Francia o in Italia.\nLa contrattualistica e il diritto internazionale.\nIl contesto in cui si sviluppa una transazione commerciale con l'estero \u00e8 caratterizzato dalla diversit\u00e0 di sistemi giuridici, dalla diversit\u00e0 di norme, di consuetudini, di significato attribuito a termini di uso comune che rendono necessario all'esportatore un esame attento delle diverse clausole contrattuali per ricercare quelle pi\u00f9 idonee tenuto conto dei paesi in cui risiede la controparte, della controparte stessa, del settore merceologico, degli obiettivi che ci si prefigge, dei volumi e/o della numerosit\u00e0 delle singole transazioni, ecc..\nInnanzitutto \u00e8 fondamentale informarsi sul quadro giuridico in cui il contratto si inserir\u00e0, individuando l'esistenza o meno di eventuali vincoli imposti dalle leggi vigenti nel paese della controparte, che potrebbero rendere inefficace la scelta della legge italiana (nel caso si optasse per questa) nel Paese della controparte.\nPer quanto riguarda la lingua da usare \u00e8 importante specificare nel testo del contratto quale sia la lingua alla quale attribuire il valore ufficiale del contratto, evitando che in presenza di traduzioni in altre lingue, i cui termini sono simili, ma possono dare adito a molteplici interpretazioni, sorgano contenziosi relativi alle disposizioni del contratto.\nContrattualistica applicata.\nApproccio interdisciplinare al controllo del rischio d'impresa. \nIn ottica legale, il contratto ha la funzione di generare situazioni giuridiche, attive e passive. Nella pratica, l'imprenditore affida al contratto il compito di allontanare da s\u00e9 il rischio, per spostarlo verso il proprio cliente o fornitore. Nell'ottica economica delle attivit\u00e0 produttive, quindi, il contratto \u00e8 uno strumento di controllo sul rischio d'impresa.\nLa contrattualistica applicata rende concreto questo controllo, combinando tra loro discipline diverse come il diritto, l'organizzazione aziendale e la comunicazione."}
{"id": "889519", "revid": "125092988", "url": "https://it.wikipedia.org/wiki?curid=889519", "title": "Celso Valli", "text": "Biografia.\nPrimi anni.\nNato a Bologna, Valli si \u00e8 iscritto all'et\u00e0 di quindici anni al Conservatorio Giovanni Battista Martini di Bologna, allievo di Ettore Ballotta. In questo contesto \u00e8 cofondatore di una big band jazz con cui partecipa a festival jazz italiani.\nMuove i suoi primi passi come tastierista del gruppo musicale rock progressivo Ping Pong, con cui incide due album, ottenendo un discreto successo con la canzone \"Caro Giuda\", scritta da Roberto Vecchioni; passa poi ai Bulldog, incidendo altri tre album; inoltre pubblica un 45 giri da solista dal titolo \"Pasta e fagioli\". In quegli anni si sposa con Anna Dalla, intraprendendo successivamente l'attivit\u00e0 discografica in veste di arrangiatore e produttore discografico.\nDiviene uno degli esponenti della italo disco, dando vita a vari progetti: Azoto (\"San Salvador\"), Tantra (\"Hills of Katmandu\"), di cui \u00e8 autore e produttore, Passengers (\"He's Speedy Gonzales\"), Nuggets (\"New York\").\nL'attivit\u00e0 si allarga alla musica pop: dopo alcune collaborazioni con Drupi (\"Provincia\"), Bruno Tavernese (\"Marea\"), Gianni Bella (\"Dolce uragano\") e Mango (\"Arlecchino\"), nel 1978 produce \"Ricominciamo\" che rilancia Adriano Pappalardo dopo anni di silenzio artistico.\nIn quel periodo viene contattato da Mina con cui realizza tre album nel corso del decennio successivo; la prima collaborazione \u00e8 per la canzone \"Anche un uomo\", sigla nel 1979 della riedizione del quiz \"Lascia o raddoppia?\". Sempre per Mina \u00e8 autore del singolo \"Musica d'Argentina\".\nGli anni ottanta.\nGli anni ottanta segnano lo sviluppo della sua carriera: i singoli \"Canzoni stonate\" di Gianni Morandi (1980), \"Nell'aria\" di Marcella Bella (1983), \"Self control\" di Raf (1984), \"Ti sento\" dei Matia Bazar (1985), \"051/222525\" di Fabio Concato (1989), \"Quello che le donne non dicono\" di Fiorella Mannoia (1987) e gli album \"Canzoni di Mogol Battisti\" del Coro degli Angeli (1982), \"Nove\" di Ivan Graziani (1984) e \"Salamandra\" di Miguel Bos\u00e9 (1986) sono alcuni dei lavori realizzati nel decennio.\nCon Mina lavora agli album \"Italiana\" (1982), \"25\" (1983) e \"Catene\" (1984) ed \u00e8 autore di alcuni brani: \"Musica d'Argentina\", \"Ballando ballando\" e \"Perfetto non so\".\nInizia anche la collaborazione con Claudio Baglioni, con il disco \"La vita \u00e8 adesso\" (1985) che ottiene ottimi risultati di vendita, dopodich\u00e9 i due lavorano al successivo \"Oltre\" (1990); entrambi i progetti vengono realizzati in studi di registrazione inglesi fra cui i Real World di Peter Gabriel.\nPer lungo tempo da allora Valli svolger\u00e0 la sua attivit\u00e0 fra Stati Uniti, Inghilterra ed Italia, collaborando fra gli altri, con i batteristi Vinnie Colaiuta, Manu Katch\u00e9 e Greg Bissonette, i bassisti Tony Levin, Pino Palladino e Randy Jackson, i chitarristi Phil Palmer, Michael Landau e Paco de Luc\u00eda e il musicista Hans Zimmer.\nIn quegli anni incontra Eros Ramazzotti con cui inizia, dopo la vittoria al Festival di Sanremo 1984 con \"Terra promessa\", una collaborazione duratura per brani quali \"Adesso tu\", \"Una storia importante\", \"Musica \u00e8\", \"Se bastasse una canzone\", \"Cose della vita\", \"Pi\u00f9 bella cosa\", \"Un'emozione per sempre\".\nSul finire del decennio lavora con Vasco Rossi collaborando a \"Guarda dove vai\", unico brano inedito nell'album \"Fronte del palco\" (1989), e poi con \"Senza parole\", \"Sally\" e \"Marea\" dall'album \"Nessun pericolo... per te\". Nel 1998 cura la realizzazione di \"Canzoni per me\".\nCollabora anche con i Ladri di Biciclette, di cui Celso produrr\u00e0 gli album \"Ladri di biciclette\" e \"Figli di un do minore\" e il singolo \"Sotto questo sole\", interpretato insieme a Francesco Baccini e vincitore del Festivalbar 1990.\nGli anni ottanta segnano anche il ritorno del musicista alla musica dance; \u00e8 cos\u00ec produttore per diversi artisti della scuderia Claudio Cecchetto: Sandy Marton, Taffy, Tipinifini.\nIn quegli anni realizza alcune colonne sonore per fiction televisive: \"Il cugino americano\" di Giacomo Battiato e \"Ti presento un'amica\" di Francesco Massaro con Michele Placido.\nSi occupa inoltre dell'arrangiamento del brano \"Dimmi Dimmi\" contenuto nella colonna sonora del film \"Il padrino - Parte III\" di Francis Ford Coppola.\nGli anni novanta.\nPer tutti gli anni novanta continua a lavorare con Eros Ramazzotti; incontra poi Andrea Bocelli, con cui inizia una lunga collaborazione a partire dal Festival di Sanremo 1994, vinto nella sezione Nuove Proposte dal tenore con \"Il mare calmo della sera\".\nDurante questo decennio partecipa a molte edizioni del Festival, collaborando con Giorgia in \"Come saprei\" (1995), Gloria Bonaveri in \"Le voci di dentro\" (1995), vincitrici nelle rispettive categorie del \"Premio della Critica Mia Martini\", Enzo Jannacci in \"Guarda la fotografia\" (1991), Irene Grandi in \"La tua ragazza sempre\" (2000), Patty Pravo in \"E dimmi che non vuoi morire\" (1997) e Gerardina Trovato in \"Non \u00e8 un film\" (1994), con quest'ultima scrive il brano \"Dare to Live (vivere)\", duetto in seguito ripreso da Andrea Bocelli e Laura Pausini.\nIncontra nuovamente Vasco Rossi collaborando con lui per il singolo \"Senza parole\", \"Sally\" e \"Marea\" dall'album \"Nessun pericolo... per te\" e nel 1998 per la realizzazione di \"Canzoni per me\". In questi anni collabora nuovamente con Mango nei brani \"Mediterraneo\" dall'album \"Come l'acqua\" (1992) e \"Amore per te\". Sempre in questi anni, compone alcune musiche per spot televisivi quali Nescaf\u00e9 e Postalmarket.\nAnni 2000.\nInizia la collaborazione con Laura Pausini con gli album \"Tra te e il mare\" (2000), \"Resta in ascolto\" (2004), \"Io canto\" (2006) e \"Primavera in anticipo\" (2008). Contemporaneamente scopre l'autore Daniel Vuletic che firma alcuni brani della stessa Pausini, di Andrea Bocelli, Nek, Luciano Pavarotti, Mina, Gianni Morandi e Adriano Celentano.\nAltri artisti con cui lavora in questo periodo sono lo spagnolo Joan Manuel Serrat per l'album \"Ombre Cinesi\" (2000) e l'argentina Lola Ponce, vincitrice del Festival di Sanremo del 2008 con il brano \"Colpo di fulmine\" insieme a Gi\u00f2 Di Tonno. Prosegue intanto la collaborazione con Vasco Rossi, producendo numerosi brani tra cui: \"Un senso\", \"Buoni o cattivi\", \"Il mondo che vorrei\". Affianca Guido Elmi nella realizzazione di pezzi come Siamo soli e ultimo in ordine di tempo la cover dei Radiohead \"Ad ogni costo\".\nIn questi anni Celso lavora con Renato Zero \"La curva dell'angelo\", con Gianni Morandi \"L'amore ci cambia la vita\", \"A chi si ama veramente\", con Adriano Celentano e Ornella Vanoni, per cui negli anni novanta aveva gi\u00e0 prodotto i singoli \"Insieme a te\" (1990) e \"Stella nascente\" (1993) e per cui produce il disco \"Pi\u00f9 di me\", nel quale l'interprete duetta con Eros Ramazzotti, Carmen Consoli, Giusy Ferreri, Mina.\nLa collaborazione con Adriano Celentano prosegue, oltre agli album \"C'\u00e8 sempre un motivo\" e \"Dormi amore, la situazione non \u00e8 buona\", nella trasmissione televisiva \"Rockpolitik\". Ulteriore esperienza televisiva sar\u00e0 poi quella al fianco di Gianni Morandi nella trasmissione televisiva \"Non facciamoci prendere dal panico\" del 2006.\nSempre in questi anni lavora con Lorenzo Jovanotti: nell'album \"Buon sangue\" con i brani \"Mi fido di te\" e \"Una storia d'amore\", e nell'album \"Safari\" con \"A te\" e \"Musica\".\nFonda la \"CelsoValliEnsembleOrchestra\", che user\u00e0 nei successivi progetti, a partire da \"Orchestraevoce\" di Francesco Renga.\nAnni 2010.\nProduce alcuni brani dell'album \"Inaspettata\" di Biagio Antonacci da cui \u00e8 tratto il singolo omonimo in duetto con Leona Lewis. Produce alcuni pezzi dell'album \"una canzone pop\" di Pierdavide Carone.\nNel 2011 \u00e8 il produttore e l'arrangiatore di \"Vuoto a perdere\", singolo di Noemi scritto da Vasco Rossi e Gaetano Curreri inserito anche come colonna sonora nel film \"Femmine contro maschi\" di Fausto Brizzi. Sempre nel 2011 lavora con Alessandra Amoroso per il singolo \"\u00c8 vero che vuoi restare\" e \"Ti aspetto\", mentre nel 2012 per il singolo Ciao. Nello stesso anno esce l'album \"Sar\u00f2 libera\" di Emma, nel quale Valli produce \"Non sono solo te\", \"Maledetto quel giorno\", \"Da quando mi hai lasciato tu\" e \"Cercavo amore\", quest'ultimo \u00e8 stato la colonna sonora anche di un famoso spot televisivo.\nNel 2012 cura una nuova orchestrazione di tredici canzoni di Vasco Rossi, pubblicate nell'album \"L'altra met\u00e0 del cielo\" e utilizzate come base registrata per il balletto omonimo andato in scena al Teatro alla Scala nell'aprile dello stesso anno.\nUn suo brano scritto con Paolo Zavallone Amada mia, amore mio/Una rosa, per El Pasador, viene scelto come tema principale della colonna sonora del film \"To Rome with Love\" di Woody Allen.\nNel 2013 produce 5 brani dell'album \"Amo - Capitolo I\" di Renato Zero. Continua inoltre la collaborazione con Maria De Filippi e il suo \"Amici\". In questa edizione con Ylenia Morganti con il singolo Sempre cos\u00ec, Emanuele Corvaglia con Non importa dove, Angela Semerano con Quella Parola e Greta con Solo Rumore, classificatosi secondo ad Amici 2013. Nel 2014 produce ed arrangia l'album Se amore \u00e8 di Sal da Vinci. Produce ed arrangia i brani, Guai e Quante volte dell'album Sono Innocente, di Vasco Rossi.\nNel 2015 produce e arrangia l'EP \"Sanremo grande amore\" de Il Volo, contenente il singolo \"Grande amore\", vincitore del Festival di Sanremo 2015; la collaborazione con il gruppo italiano prosegue cona la produzione del loro quarto album in studio \"L'amore si muove\". Nel settembre del 2015 esce \"Il Decalogo di Vasco\", film documentario di Fabio Masi con Vasco Rossi, documentario presentato al Festival del Cinema di Venezia la cui colonna sonora \u00e8 tratta dall'album \"L'altra met\u00e0 del cielo\", composta anche da Valli.\nNel 2016 produce ed arrangia l'album di Noemi \"Cuore d'artista\", che contiene il brano \"La borsa di una donna\", presentato dalla cantante al Festival di Sanremo 2016. Per Vasco Rossi, nella raccolta \"VascoNonStop\", produce ed arrangia tre dei 4 brani inediti, Un mondo migliore, \"Pi\u00f9 in alto che c'\u00e8\" e \"Come nelle favole\". Sempre nel 2016 lavora al disco di Mina e Celentano, \"Le migliori\".\nPremi.\nNel corso della propria attivit\u00e0 ha ottenuto dischi d\u2019oro e dischi di platino, e il Latin Grammy Award per il disco \"Primavera Anticipada\" di Laura Pausini. Nel 2006 \u00e8 stato premiato con il Leone d'oro alla carriera. Nel 2011 riceve il disco di diamante con Vasco Rossi, album: Vivere o niente."}
{"id": "889522", "revid": "50026", "url": "https://it.wikipedia.org/wiki?curid=889522", "title": "T. horsfieldi", "text": ""}
{"id": "889524", "revid": "729019", "url": "https://it.wikipedia.org/wiki?curid=889524", "title": "Castello di Selles-sur-Cher", "text": "Il castello di Selles-sur-Cher risale al XIII secolo ed \u00e8 situato nel comune francese di Selles-sur-Cher.\nCollocato a circa 40\u00a0km da Blois e a 55\u00a0km da Amboise, nell'area dei Castelli della Loira, lungo il corso del fiume Cher, fu originariamente una fortezza, costruita nel X secolo. Sulle vestigia di tale fortezza sorse nel XIII secolo l'attuale castello, poi completato nel XVII secolo.\nSi compone di un insieme di padiglioni collegati da una galleria ad arcate.\nStoria.\nLa prima fortezza fu costruita sul sito nella met\u00e0 del X secolo da parte dal conte Tibaldo I di Blois.\nNel 1212 fu realizzato il castello vero e proprio ad opera di Robert Courtenay. La struttura era fiancheggiata da tre torri delle quali oggi rimane una sola, detta \"Torre del Gallo\".\nNella seconda met\u00e0 del XVI secolo il castello fu arricchito di nuovi padiglioni ad opera probabilmente della famiglia Tr\u00e9mouille, signori di Selles.\nGli ampliamenti principali furono per\u00f2 nel 1612 sotto Philippe de B\u00e9thune che trasform\u00f2 profondamente il castello attraverso decorazioni policrome, affreschi, soffitti a cassettoni ad opera forse di Salomon de Brosse.\nNel 1813 furono distrutte le ultime vestigia della fortezza del X secolo, mentre nel 1838 fu distrutta la galleria ovest.\nIl pi\u00f9 importante restauro fu realizzato nel 1913 dall'architetto Pierre Chauvallon."}
{"id": "889526", "revid": "1522738", "url": "https://it.wikipedia.org/wiki?curid=889526", "title": "Casper (personaggio)", "text": "Casper (in inglese \"Casper the Friendly Ghost\") \u00e8 il protagonista dell'omonima fortunata serie di cartoni animati prodotta dalla casa cinematografica statunitense Famous Studios. Casper \u00e8 il fantasma di un bambino che in vita si chiamava Casper McFadden, stando a quanto raccontato nel film del 1995. Il primo nome italiano del personaggio fu invece Gasperino.\nStoria.\nCreazione e successo alla Paramount.\nCasper \u00e8 stato creato nei primi anni quaranta da Seymour Reit e Joe Oriolo, il primo delineando l'idea del personaggio, il secondo disegnando le illustrazioni. Credendo inizialmente potesse essere lo spunto per una storia per ragazzi, non c'era in questo progetto molto interesse e mentre Reit era al servizio militare durante la Seconda guerra mondiale, Oriolo vendette i diritti del personaggio alla Paramount Pictures, famoso studio di animazione, per il quale aveva lavorato saltuariamente.\n\"The Friendly Ghost\", il primo cartone animato in cui compare Casper, fu realizzato dalla Paramount nel 1945. Nel cartone, Casper \u00e8 un fantasma bambino che preferisce fare amicizia con le persone piuttosto che spaventarle. Egli lascia la sua casa ed esce per farsi degli amici. Tuttavia, ogni persona o animale che incontra lo guarda terrorizzato e scappa via. Disperato, Casper tenta invano di suicidarsi (dimenticando stranamente di essere gi\u00e0 morto), ma dopo incontra due bambini che diventano suoi amici. La madre dei bambini prima rifiuta Casper, ma in seguito lo accoglie nella famiglia dopo che lui fa fuggire un avido proprietario.\nCasper apparve in due successivi episodi (\"There's Good Boos To-Night\" e \"A-Haunting We Will Go\") prima che la Paramount iniziasse nel 1950 la serie \"Casper l'amichevole fantasma\", e che avviasse la serie teatrale nell'estate del 1959. Quasi tutte le puntate della serie iniziano allo stesso modo: Casper lascia la sua 'vita' di normale fantasma, prova a farsi degli amici ma spaventa quasi tutti, e alla fine trova un piccolo e tenero amico che Casper salva da qualche tipo di sventura. La serie \u00e8 inoltre caratterizzata dalla sigla scritta da Jerry Livingston e Mack David.\nHarvey Comics, televisione e film.\nCasper \u00e8 diventato una delle pi\u00f9 famose creazioni della Famous Studio. Alfred Harvey, fondatore ed produttore della Harvey Comics cominci\u00f2 a produrre i fumetti di \"Casper\" nel 1952.\nSuccessivamente nel 1959 la Harvey compr\u00f2 i diritti di Casper e di molte altre propriet\u00e0 della Famous (incluso Herman &amp; Katnip, Little Audrey, e Baby Huey), e cominciarono col mandare in onda nel 1959 i cortometraggi della Famous del 1950 all'interno di un programma televisivo sponsorizzato dalla Mattel intitolata \"Funday Funnies\" sulla rete ABC; il programma lanciava la bambola Barbie al pubblico. Gli altri cartoni animati di Casper prodotti dalla Famous erano gi\u00e0 stati acquisiti per la distribuzione televisiva dalla U.M.&amp;M. T.V. Corp. nel 1956.\nNuovi episodi furono creati per \"Dabadabady Casper\" (in inglese \"The New Casper Cartoon Show\") nel 1963, sempre sulla ABC. I fumetti originali di Casper furono pubblicati sotto il titolo \"Harveytoons\" nel 1962 e sono stati prodotti senza interruzione fino al 1990. Casper \u00e8 rimasto popolare in reruns e nella vendita, e la casa di produzione Hanna-Barbera ha prodotto due edizioni speciali per le vacanze, \"Un Halloween speciale per Casper\", \"Il primo Natale di Casper\" (in cui compaiono anche l'Orso Yoghi, Braccobaldo, Svicolone, Ernesto Sparalesto, Tatino e Papino), e anche la serie Saturday Morning Cartoon \"Casper and the Angels\" nell'autunno del 1979, il tutto trasmesso sulla NBC.\nNel 1995, l'amichevole fantasma \u00e8 diventato un film, dove lui e i suoi crudeli/buoni zii, il Fantasmatico Trio, Molla, Ciccia e Puzza, furono creati con la animazione al computer. Il film, ambientato nello stesso anno di produzione, ricostruisce i precedenti di Casper e solo in un'occasione gli viene chiesto come \u00e8 morto. Secondo la pellicola, Casper (1883 - 1895) era un ragazzo di dodici anni che viveva a Whipstaff Manor, nel Maine, con suo padre ricco e brillante inventore di nome J.T. McFadden, fino a quando non muore di polmonite della quale si ammala giocando con una slitta vecchio stile fuori al freddo fino a dopo il tramonto (essendo il Maine nevoso, nonostante l'aria marittima), cento anni prima, nel 1895: da l\u00ec \u00e8 diventato spirito per non lasciare il padre vedovo da solo, poi anche J. T. muore di vecchiaia e il maniero diventa dei Crittenden per generazioni, fino alla perfida Carrigan (alla fine del film sar\u00e0 propriet\u00e0 definitiva di James e Kat), ma il piccolo Casper (anche dopo un periodo trascorso ad Applegate nel prequel, un secolo dopo, e dopo aver trovato degli \"zii\" adottivi nell'aldil\u00e0) \u00e8 rimasto a Whipstaff, introducendo anche dei mezzi moderni, come l'elettricit\u00e0 e la TV, nella casa, che \u00e8 rimasta abbandonata per cento anni. Inoltre \u00e8 anche bravo nell'utilizzo di macchine fotografiche istantanee e a cucinare. Gran parte di questa storia raccontata nel film viene contraddetta dai fumetti e dai cartoni di Casper.\nNel 1996, la Fox cre\u00f2 una serie animata, intitolato \"Le fantasmagoriche nuove avventure di Casper\", basata sulla storia del 1995, e che \u00e8 durata due anni. Seguono due serie in versione filmata, \"Casper - Un fantasmagorico inizio\" e \"Casper e Wendy - Una magica amicizia\". Successivamente escono altri lungometraggi animati \"Casper - Il film\" e \"Casper - Scuola di paura\", che vengono prodotti interamente in CGI senza nessun elemento live-action. Queste pellicole sono spesso considerate dei \"sequel\" del film del 1995 anche se le caratteristiche delle trame dei film si contraddicono e non sembrano neanche ambientati nello stesso universo.\nNel film e nella serie animata \"Casper - Scuola di paura\" la personalit\u00e0 di Casper rimane sempre la stessa, ma ha nuovi amici, nemici, ecc. D'altronde Casper non \u00e8 l'unico essere amichevole. Kibosh prima di diventare cattivo era amichevole quando era un bambino come Casper. Diversamente dalle precedenti pellicole, gli zii di Casper sembrano volergli bene e si prendono cura di lui. Dal film \u00e8 stata inoltre tratta una serie televisiva omonima a cartoni animati in CGI.\nAttori che interpretano Casper.\nCasper \u00e8 stato interpretato da Malachi Pearson in \"Casper\" e \"Le fantasmagoriche nuove avventure di Casper\", da Jeremy Foley in \"Casper - Un fantasmagorico inizio\" e \"Casper e Wendy - Una magica amicizia\", da Brendan Ryan Barrett in \"Casper - Il film\" e da Devon Werkheiser nel film e nella serie animata \"Casper - Scuola di paura\". Devon Sawa \u00e8 l'unico attore che recita il personaggio dal vivo, rappresentandolo in una scena del film del 1995 in cui Casper viene temporaneamente riportato in vita."}
{"id": "889527", "revid": "174925", "url": "https://it.wikipedia.org/wiki?curid=889527", "title": "Blefaro", "text": "Con il termine blefaro si intende il prefisso utilizzato in medicina per indicare patologie o interventi legati alle palpebre, quali:"}
{"id": "889530", "revid": "287204", "url": "https://it.wikipedia.org/wiki?curid=889530", "title": "Candombl\u00e8", "text": ""}
{"id": "889536", "revid": "70217", "url": "https://it.wikipedia.org/wiki?curid=889536", "title": "Assamiti", "text": ""}
{"id": "889539", "revid": "50026", "url": "https://it.wikipedia.org/wiki?curid=889539", "title": "T.horsfield", "text": ""}
{"id": "889545", "revid": "50026", "url": "https://it.wikipedia.org/wiki?curid=889545", "title": "T. horsfield", "text": ""}
{"id": "889550", "revid": "124882909", "url": "https://it.wikipedia.org/wiki?curid=889550", "title": "Stato Pallavicino", "text": "Il cosiddetto Stato Pallavicino, originariamente feudo imperiale mediato ossia sottoposto a un altro Stato e nello specifico quello Milanese, comprendeva i marchesati di Busseto e di Cortemaggiore, amministrati da due rami dell'omonima dinastia: fu una piccola entit\u00e0 autonoma di natura feudale, situata nell'attuale Emilia occidentale e incuneata nei possedimenti pontifici, poi del ducato di Parma e Piacenza; confinava a nord con il territorio cremonese nel ducato di Milano.\nStoria.\nCorrispondeva all'antica contea obertenga dell\"'Aucia\", che con le successive divisioni ereditarie della stirpe, appartenne alle linee dei Pallavicino, i quali dopo aver ottenuto alcune investiture imperiali, riuscirono a raggiungere una certa autonomia.\nSituato presso le zone d'influenza di Piacenza, Parma e Cremona, riusc\u00ec a conservare l'indipendenza nei secoli, anche grazie alle alleanze che i marchesi Pallavicino strinsero con i Visconti e gli Sforza, duchi di Milano.\nLe controversie tra le propaggini della casata, tuttavia, indebolirono i marchesati che caddero sotto l'influenza viscontea con il ruolo di feudo camerale, cio\u00e8 strettamente controllato sotto il profilo tributario e giurisdizionale.\nLa nascita dello Stato Pallavicino.\nRolando il Magnifico, figlio naturale di Niccol\u00f2 Pallavicino, eredit\u00f2 nel 1401 il grande patrimonio terriero paterno, comprendente nel 1395 i feudi di Busseto, Borgo San Donnino, Solignano, Ravarano, Monte Palerio, Tabiano, Bargone, Serravalle, Pietramogolana, Parola, Castelvecchio di Soragna, Soragna, Costamezzana, Medesano, Noceto, Rivo Sangonario, Corte Redalda, Castione de' Marchesi, Varano de' Melegari, Polesine di San Vito, Zibello, Santa Croce e Ragazzola nel Parmense, oltre a numerosi territori all'interno dei vescovadi di Volterra, Lucca, Cremona e Piacenza.\nNel 1413 il marchese Orlando ottenne la conferma dei privilegi feudali dall'imperatore del Sacro Romano Impero Sigismondo di Lussemburgo; negli anni seguenti ingrand\u00ec ulteriormente i propri domini e soprattutto intraprese l'opera di riorganizzazione amministrativa del potente Stato Pallavicino, emanando nel 1429 gli \"Statuta Pallavicinia\", comprendenti una serie di norme di natura giuridica per disciplinare le istituzioni e le leggi del marchesato.\nBusseto divenne il centro principale della regione insieme a Cortemaggiore, trasformata successivamente in \"citt\u00e0 ideale\" a partire dal 1479 dal marchese Gian Lodovico I.\nTuttavia, nel 1441 Niccol\u00f2 Piccinino attacc\u00f2 su pi\u00f9 fronti lo Stato Pallavicino, costringendo Rolando il Magnifico ad asserragliarsi nella rocca di Busseto; il condottiero cinse d'assedio il maniero e dopo alcuni scontri ebbe la meglio sul Pallavicino, che si rifugi\u00f2 dapprima a Venezia e successivamente a Ferrara; tutti i feudi furono incamerati da Filippo Maria Visconti e in buona parte assegnati al Piccinino. Rolando cerc\u00f2 di rientrare in possesso dei propri beni e nel 1445 diede prova di lealt\u00e0 al Duca di Milano, che acconsent\u00ec alla restituzione di quasi tutte le terre confiscate, a eccezione di Monticelli d'Ongina e alcuni altri feudi donati al Piccinino.\nLa frammentazione dello Stato Pallavicino.\nAlla morte di Orlando nel 1457, contravvenendo in parte alle disposizioni testamentarie che prevedevano che lo Stato non venisse frammentato in pi\u00f9 parti a eccezione dei soli castelli di Solignano, Varano de' Marchesi e Costamezzana, in mancanza di accordo il suo patrimonio fu spartito tra i suoi 7 figli per volere di Francesco Sforza il quale, intenzionato a indebolire la potenza dello Stato Pallavicino, aveva fomentato i dissidi tra i fratelli:\nLo Stato Pallavicino sub\u00ec un'ulteriore frammentazione nel 1479 quando, a causa dei dissidi sorti tra i due fratelli Gian Lodovico I e Pallavicino, Cortemaggiore fu creata marchesato autonomo nelle mani del primo, mentre Busseto rimase al secondo.\nNel 1500 il marchese di Cortemaggiore Rolando II il Gobbo promulg\u00f2 le \"Reformationes et Additiones Statutorum Castri Lauri Antiquorum\", a integrazione degli \"Statuta Pallavicinia\" emanati dal nonno Rolando il Magnifico nel 1429.\nNel 1569 i cugini Gerolamo, marchese di Busseto, e Sforza, marchese di Cortemaggiore, privi entrambi di figli maschi, si accordarono sulla successione dei due feudi, stabilendo che chi dei due fosse sopravvissuto all'altro ne avrebbe ereditato il patrimonio e che alla morte di questi lo Stato Pallavicino riunito sarebbe passato ad Adalberto, figlio naturale di Galeazzo I, zio di Gerolamo; tuttavia, Adalberto mor\u00ec nel 1570, perdendo la possibilit\u00e0 di succedere al trono nonostante la nascita del figlio Galeazzo II.\nIl 23 maggio del 1579 mor\u00ec Gerolamo e il marchese Sforza gli succedette, riunendo i due feudi in un unico stato, comprendente nel 1580 Cortemaggiore, Fiorenzuola, Monticelli d'Ongina, Castelvetro, San Rocco, Busseto, Vidalenzo, Sant'Andrea, Samboseto, Frescarolo, Salsomaggiore, Bargone, Costamezzana, Soarza e Villanova. Nel 1584 Sforza eman\u00f2 i \"Capitoli del Consiglio di Comunit\u00e0 di Cortemaggiore\", a ulteriore integrazione del corpo statutario stilato dal nonno Rolando II e dal trisavolo Rolando il Magnifico; i \"Capitoli\" rimasero in vigore per regolamentare il consiglio di Comunit\u00e0 di Cortemaggiore fino alla sua soppressione sancita da Napoleone nel 1806.\nLa fine dello Stato Pallavicino.\nIl 4 febbraio del 1585 mor\u00ec anche il marchese Sforza, nominando suo erede universale Alessandro Pallavicino di Zibello, che, in base agli accordi col duca di Parma Ottavio Farnese, ne spos\u00f2 la figlia naturale Lavinia. Il 2 settembre del 1587 il nuovo duca Alessandro Farnese incaric\u00f2 il figlio Ranuccio I di prendere possesso dello Stato Pallavicino; a nulla valsero le proteste del marchese che, imprigionato alla Rocchetta di Parma, fu costretto a cedere alla Camera Ducale le terre ereditate; sopravvisse invece il marchesato di Zibello, soppresso soltanto in seguito all'occupazione napoleonica del 1805.\nNel 1613 Gerolamo Galeazzo III Pallavicino, figlio di Galeazzo II, ricorse al Tribunale della Rota Romana contro Alessandro Pallavicino e dunque indirettamente contro Ranuccio I Farnese, rivendicando i propri diritti di successione in qualit\u00e0 di figlio adottivo; dopo aver ottenuto una sentenza favorevole, si rivolse nel 1633 all'imperatore Ferdinando II d'Asburgo, che il 17 marzo del 1636 lo invest\u00ec formalmente dei diritti sullo Stato Pallavicino. Nel mese di settembre, dopo l'occupazione di Busseto e Cortemaggiore da parte dell'esercito spagnolo, Galeazzo III riprese possesso del marchesato; tuttavia, in seguito alla stipula della pace tra il re di Spagna Filippo IV e il duca di Parma Odoardo I Farnese, nel mese di febbraio del 1637 fu definitivamente ripristinata la sovranit\u00e0 farnesiana sullo Stato Pallavicino.\nNonostante l'annessione, le terre dell'antico Stato Pallavicino mantennero, analogamente a quelle dello Stato Landi sull'Appennino parmense, una relativa autonomia all'interno del ducato farnesiano, fino alla fine del XVIII secolo.\nStemma.\nLo stemma dei Pallavicino era cos\u00ec illustrato:"}
{"id": "889575", "revid": "158286", "url": "https://it.wikipedia.org/wiki?curid=889575", "title": "Geaf", "text": ""}
{"id": "889592", "revid": "20234082", "url": "https://it.wikipedia.org/wiki?curid=889592", "title": "Squid cache", "text": ""}
{"id": "889603", "revid": "767487", "url": "https://it.wikipedia.org/wiki?curid=889603", "title": "Kol ghuva", "text": "Il kol (Kol ghuva) \u00e8 un dinosauro saurischio, appartenente agli alvarezsauridi. Visse nel Cretaceo superiore (Campaniano, circa 75 milioni di anni fa) e i suoi resti fossili sono stati ritrovati in Mongolia. Insieme a Mei, \"Kol\" possiede il nome pi\u00f9 corto tra i dinosauri. \nDescrizione.\nI fossili di questo dinosauro sono altamente incompleti, e includono solamente un piede completo e ben conservato rinvenuto nella formazione Djadokhta, nei pressi di Ukhaa Tolgod. Nonostante l'estrema scarsit\u00e0 del materiale, gli studiosi ritengono di poter ricostruire l'animale sulla base del raffronto con i fossili di altri animali simili noti per resti pi\u00f9 completi, come \"Shuvuuia\" e \"Mononykus\". Probabilmente \"Kol\" era un dinosauro teropode di piccole dimensioni, lungo forse due metri (il doppio rispetto ai suoi stretti parenti), dotato di lunghe e forti zampe posteriori e di corte e robustissime zampe anteriori. Come tutti i suoi parenti (alvarezsauridi) anche \"Kol\" doveva essere fornito di un grande secondo dito artigliato. \nClassificazione.\n\"Kol\" \u00e8 considerato un grande rappresentante degli alvarezsauridi, un gruppo di dinosauri teropodi dalle caratteristiche insolite. A causa della scarsit\u00e0 dei fossili, \u00e8 difficile chiarire i rapporti di parentela tra \"Kol\" e gli altri alvarezsauridi; il piede, in ogni caso, ha una particolare struttura detta arctometatarsale, nella quale il metatarso centrale \u00e8 \"stretto\" tra i due laterali. Questa condizione \u00e8 considerata un adattamento alla corsa veloce, ed \u00e8 osservata anche in altri dinosauri teropodi non strettamente imparentati tra loro (ad esempio gli ornitomimosauri e i tirannosauri). Questa caratteristica suggerirebbe che \"Kol\" fosse un alvarezsauride evoluto, pi\u00f9 derivato rispetto ad \"Alvarezsaurus\" e \"Patagonykus\" i quali erano sprovvisti dell'arctometatarso. Probabilmente \"Kol\" era un rappresentante dei parvicursorini, che comprendono gli alvarezsauri pi\u00f9 evoluti come \"Shuvuuia\", \"Xixianykus\" e \"Mononykus\".\nSignificato del nome.\nIl nome generico \"Kol\" (il pi\u00f9 corto fra tutti i dinosauri, insieme quello del troodontide \"Mei\") deriva dalla parola di lingua mongola \"k\u00f6l\", che significa \"piede\"; l'epiteto specifico, \"ghuva\", \u00e8 un'altra parola mongola che significa \"bellissimo\". Il riferimento \u00e8 ovviamente alla notevole conservazione delle ossa del piede dell'animale, che hanno permesso di ricostruirne l'aspetto."}
{"id": "889607", "revid": "984922", "url": "https://it.wikipedia.org/wiki?curid=889607", "title": "Kor (Nubia)", "text": "Kor fu la sede di una fortezza egizia lungo il Nilo, all'altezza della seconda cateratta nell'Alta Nubia.\nFondata intorno al 1850 a.C. durante la fase di espansione territoriale verso la Nubia che caratterizz\u00f2 la XII dinastia fu abbandonata intorno al 1700 a.C.\nKor venne eretta come parte di un sistema di fortificazioni che partendo da Buhen, la pi\u00f9 settentrionale, discendeva il corso del fiume fino alla fortezza di Semna. Edificata in maniera diversa dalle altre fortezze aveva una superficie pi\u00f9 vasta ma con posizione strategica sfavorevole e muraglioni poco spessi. Aveva anche all'interno poche abitazioni ma raffinate e ci\u00f2 fece dedurre all'archeologo Vercoutter che fosse la parte amministrativa della fortezza di Iken.\nAttualmente molti dei siti delle antiche fortezze sono stati sommersi dalle acque del Lago Nasser formatosi a seguito della costruzione della diga di Assuan nella seconda met\u00e0 del secolo XX."}
{"id": "889639", "revid": "7336", "url": "https://it.wikipedia.org/wiki?curid=889639", "title": ".omg", "text": ""}
{"id": "889681", "revid": "771017", "url": "https://it.wikipedia.org/wiki?curid=889681", "title": "Ksp", "text": ""}
{"id": "889684", "revid": "7336", "url": "https://it.wikipedia.org/wiki?curid=889684", "title": ".oma", "text": ""}
{"id": "889690", "revid": "7336", "url": "https://it.wikipedia.org/wiki?curid=889690", "title": "Gestione dei diritti digitali", "text": ""}
{"id": "889715", "revid": "48479", "url": "https://it.wikipedia.org/wiki?curid=889715", "title": "Dio di Giada", "text": ""}
{"id": "889762", "revid": "767487", "url": "https://it.wikipedia.org/wiki?curid=889762", "title": "S/2003 J 9", "text": "S/2003 J 9 \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003. In attesa della promulgazione di un nome definitivo da parte dell'Unione Astronomica Internazionale l'oggetto \u00e8 tuttora noto mediante la sua designazione provvisoria.\nIl satellite \u00e8 caratterizzato da un movimento retrogrado, ed appartiene al gruppo di Carme, composto da satelliti retrogradi ed irregolari che orbitano attorno a Giove ad una distanza compresa fra 23 e 24 milioni di chilometri, con una inclinazione orbitale pari a circa 165\u00b0."}
{"id": "889793", "revid": "119600100", "url": "https://it.wikipedia.org/wiki?curid=889793", "title": "Wabi-sabi", "text": " costituisce una visione del mondo giapponese, o estetica, fondata sull'accettazione della transitoriet\u00e0 e dell'imperfezione delle cose.\nTale visione, talvolta descritta come \"bellezza imperfetta, impermanente e incompleta\" deriva dalla dottrina buddhista dell\"'anitya\" (sanscrito, giapp. \"muj\u014d\"; impermanenza).\nAndrew Juniper afferma che \"se un oggetto o un'espressione pu\u00f2 provocare dentro noi stessi una sensazione di serena malinconia e un ardore spirituale, allora si pu\u00f2 dire che quell'oggetto \u00e8 wabi-sabi\". Richard R. Powell riassume dicendo \"(il wabi-sabi) nutre tutto ci\u00f2 che \u00e8 autentico accettando tre semplici verit\u00e0: nulla dura, nulla \u00e8 finito, nulla \u00e8 perfetto\".\nLe parole e non si traducono facilmente. \"Wabi\" si riferiva originariamente alla solitudine della vita nella natura, lontana dalla societ\u00e0; \"sabi\" significava \"freddo\", \"povero\" o \"appassito\". Verso il XIV secolo questi significati iniziarono a mutare, assumendo connotazioni pi\u00f9 positive. \"Wabi\" identifica oggi la semplicit\u00e0 rustica, la freschezza o il silenzio, e pu\u00f2 essere applicata sia a oggetti naturali che artificiali, o anche l'eleganza non ostentata. Pu\u00f2 anche riferirsi a stranezze o difetti generatisi nel processo di costruzione, che aggiungono unicit\u00e0 ed eleganza all'oggetto. \"Sabi\" \u00e8 la bellezza o la serenit\u00e0 che accompagna l'avanzare dell'et\u00e0, quando la vita degli oggetti e la sua impermanenza sono evidenziati dalla patina e dall'usura o da eventuali visibili riparazioni.\nSia \"wabi\" che \"sabi\" suggeriscono sentimenti di desolazione e solitudine. Nella visione dell'universo secondo il Buddhismo Mahayana, questi possono essere visti come caratteristiche positive, che rappresentano la liberazione dal mondo materiale e la trascendenza verso una vita pi\u00f9 semplice. La filosofia mahayana stessa, comunque, avverte che la comprensione genuina non pu\u00f2 essere raggiunta attraverso le parole o il linguaggio, per questo l'accettazione del wabi-sabi in termini non verbali pu\u00f2 costituire l'approccio pi\u00f9 giusto.\nI concetti di \"wabi\" e \"sabi\" sono originariamente religiosi, ma l'uso che si fa attualmente di queste parole in giapponese \u00e8 spesso abbastanza causale. In ci\u00f2 si pu\u00f2 notare la natura sincretica dei sistemi di credenze giapponesi.\nUna traduzione molto semplice di \"wabi-sabi\" potrebbe essere \"bellezza triste\".\nAltra interpretazione possibile \u00e8 \"bellezza austera e, quasi malinconicamente, chiusa in s\u00e9\".\nWabi-sabi nell'arte giapponese.\nMolte arti giapponesi negli scorsi millenni sono state influenzate dallo Zen e dalla filosofia Mahayana, in particolare la contemplazione dell'imperfezione, il flusso costante e l'impermanenza di tutte le cose. Tali arti possono essere esempio di un'estetica wabi-sabi. Eccone una lista incompleta:\nUso occidentale.\nDurante gli anni 90 il concetto \u00e8 stato preso in prestito da sviluppatori software ed impiegato nella Programmazione agile e nelle Wiki per descrivere l'accettazione dello stato di continua imperfezione, prodotto costante di questi metodi.\nIl concetto di wabi-sabi \u00e8 stato recentemente adottato ed analizzato dalla disciplina del disegno industriale col fine di indagare una possibile valorizzazione dell'imperfezione nei prodotti industriali."}
{"id": "889827", "revid": "834", "url": "https://it.wikipedia.org/wiki?curid=889827", "title": "Lnp", "text": ""}
{"id": "889828", "revid": "767487", "url": "https://it.wikipedia.org/wiki?curid=889828", "title": "Archie Shepp", "text": "Vita e carriera.\nShepp \u00e8 cresciuto a Filadelfia, in Pennsylvania, dove ha studiato pianoforte, clarinetto e sassofono contralto, prima di concentrarsi sul sassofono tenore, anche se occasionalmente suona il sassofono soprano.\nDal 1955 al 1959 studia recitazione al Goddard College ma, a causa dello scarso successo come attore, specialmente dopo il trasferimento a New York, decide di intraprendere la professione di musicista. Per un breve periodo suona in una orchestra latin jazz, ma ben presto si unisce al gruppo del giovane pianista d'avanguardia Cecil Taylor, che ha da poco cominciato a distinguersi tra i pianisti seguaci di Thelonious Monk per diventare una delle pi\u00f9 importanti e controverse figure dell'avanguardia degli anni sessanta. Il nome di Shepp appare in tutti e tre i dischi fondamentali di Taylor. La sua prima esperienza discografica importante a nome proprio arriva insieme al gruppo dei New York Contemporary Five. Arrivano poi anche i dischi incisi per l'etichetta Impulse! Records insieme a John Coltrane, che ha per Shepp una profonda ammirazione. Il primo di questi dischi \u00e8 \"Four for Trane\", in cui partecipa anche l'amico trombonista Roswell Rudd. Insieme a Coltrane Shepp partecipa nel 1965 anche alle sessioni di registrazione per \"A love supreme\", ma nessuna delle registrazioni in cui appare viene poi inclusa nel disco finale.\nNel 1965 con la pubblicazione di \"Ascension\", Shepp e Coltrane diventano gli esponenti di spicco dell'avanguardia newyorchese. Questa situazione diventa emblematica con l'uscita di \"New Thing at Newport\" in cui una faccia dell'LP \u00e8 dedicata a Coltrane e l'altra a Shepp. Alcuni critici ritengono che in questa fase Shepp fosse ancora troppo influenzato da Coltrane, e in effetti l'influenza di Coltrane in generale era all'epoca cos\u00ec profonda che quasi nessun sassofonista del tempo \u00e8 riuscito a evitare che gli fosse mossa questa critica. Nello stesso anno esce anche \"Fire Music\", in cui si leggono i primi segni dell'afrocentrismo di Shepp. Nell'album viene recitata una poesia su Malcolm X, mentre il titolo \u00e8 preso dalla tradizione della \"musica cerimoniale africana\". Si nota che Shepp cerca di uscire dai confini del jazz, ma rimane in qualche modo legato alla tradizione del bebop. Sono notevoli le originali riletture di alcuni standard come \"The Girl from Ipanema\" di Jobim.\nAnche il disco successivo, nel 1967, \"The Magic of Ju-Ju\", prende il nome dalla tradizione africana. All'epoca erano molti i jazzisti afroamericani che stavano prendendo coscienza dell'afrocentrismo e della tradizione musicale del continente africano. Shepp continu\u00f2 a sperimentare lungo tutti gli anni settanta, dando vita a dischi come \"Attica Blues\" e \"The Cry of My People\". A partire dal 1972 compaiono anche le affermazioni pi\u00f9 radicali di Shepp a proposito della libert\u00e0 dei neri.\nTra la fine degli anni settanta e gli anni ottanta Shepp passa continuamente dal suo percorso alla scoperta della musica tradizionale africana al jazz pi\u00f9 tradizionale, incidendo anche con musicisti europei come Jasper Van't Hof. Nei primi anni novanta suona spesso con il trombettista francese Eric Le Lann con cui regista \"Live in Paris\" nel 1995.\nLungo gli anni della sua carriera Shepp riprende occasionalmente il suo primo interesse, la recitazione, con opere come \"The Communist\" nel 1965 o \"Lady Day: A Musical Tragedy\" nel 1972.\nA partire dal 1970 fino ai primi anni del 2000 Archie Shepp \u00e8 stato professore nel dipartimento di studi afroamericani all'universit\u00e0 del Massachusetts dove insegnava sia musica che storia della musica."}
{"id": "889883", "revid": "834", "url": "https://it.wikipedia.org/wiki?curid=889883", "title": "Lsj", "text": ""}
{"id": "889888", "revid": "15756", "url": "https://it.wikipedia.org/wiki?curid=889888", "title": "TETRA", "text": "TETRA (\"TErrestrial Trunked RAdio\", originariamente \"trans european trunked radio\") \u00e8 uno standard di comunicazione a onde radio per uso professionale, con sistemi veicolari e portatili, usato principalmente dalle forze di pubblica sicurezza e militari e dai servizi di emergenza oltre che dai servizi privati civili.\nTETRA \u00e8 uno standard ETSI, la cui prima versione fu pubblicata nel 1995, raccomandato dallo \"European Radio Communications Committee\" (ERC).\nI costi alti fanno s\u00ec che il TETRA sia un modo digitale assai poco diffuso in ambito radioamatoriale, rispetto ad altri modi digitali come DMR e D-STAR.\nDescrizione.\nIl TETRA \u00e8 un insieme di standard per sistemi di telecomunicazione privati (\"Professional Mobile Radio\", PMR), indirizzato ad una utenza professionale (forze di pubblica sicurezza, vigili del fuoco, protezione civile), ma anche fornitori di servizi (trasporti, energia) interessati ad avere una propria rete radiomobile.\nLe reti TETRA forniscono in primo luogo i servizi tipici delle reti private: chiamate voce di gruppo multicast \"half-duplex\" con \"Push-to-talk\" (PTT), gestione dinamica dei gruppi di appartenenza, accodamento e \"pre-emption\" delle chiamate in base alla priorit\u00e0, chiamate autorizzate da \"dispatcher\", ascolto ambientale, messaggi di stato, localizzazione via GPS. Sono anche disponibili servizi tipici delle reti cellulari: chiamate individuali \"full-duplex\", identificazione del chiamante, brevi messaggi di testo (SDS), reindirizzamento su utente occupato o irraggiungibile.\nI terminali TETRA possono anche fungere da telefoni cellulari se raggiungono una rete esterna PSTN, ISDN o PABX mediante \"gateway\".\nOltre alle comunicazioni voce, sono possibili comunicazioni dati a commutazione di circuito o a commutazione di pacchetto, ma comunque a bassa velocit\u00e0 di trasmissione (mai superiore a 28.8 kbits/s lordi, pur usando una intera portante).\nLa riservatezza o confidenzialit\u00e0 delle comunicazioni \u00e8 ottenuta mediante cifratura delle trasmissioni in aria usando un'unica chiave comune a tutti gli utenti, oppure chiavi individuali e di gruppo rigenerate su base sessione. \u00c8 anche supportata una cifratura utente \"end-to-end\".\n\u00c8 stata distribuita dall'ETSI una versione aggiornata dello standard TMO, denominata TETRA 2, che aggiunge il supporto per radio aviotrasportate e soprattutto specifica una interfaccia radio a tecnologia OFDM, modulazione QAM adattativa e larghezze di banda fino a 150 kHz, che consentono di raggiungere velocit\u00e0 di trasmissione dati fino a 538 kbits/s.\nModalit\u00e0 operative.\nFra i protocolli definiti dal TETRA che ne definiscono le modalit\u00e0 operative abbiamo:\nRadiofrequenze.\nIn Europa, il sistema TETRA usa le seguenti frequenze:\nIn Gran Bretagna il sistema TETRA opera sotto il nome di Airwave, in Belgio \u00e8 A.S.T.R.I.D., nei Paesi Bassi C2000, in Svezia RAKEL, in Finlandia VIRVE. Gli ultimi due sono gli unici servizi TETRA che coprono una nazione intera.\nAspetti radio.\nTETRA usa una modulazione digitale di fase del tipo DQPSK e accesso multiplo a divisione di tempo (TDMA); con questo tipo di modulazione la potenza in \"downlink\" \u00e8 costante. La frequenza di simbolo \u00e8 18000 simboli per secondo ed ogni simbolo \u00e8 mappato su 2 bit. In modalit\u00e0 \"trunked\" (TMO) un singolo slot consiste di 255 simboli, un frame contiene 4 slot consecutivi, e un multiframe (la cui durata \u00e8 circa 1 secondo) consiste di 18 frame.\nCiascuno slot di un frame pu\u00f2 essere utilizzato per una diversa chiamata voce o dati, e quindi la stessa portante (\"carrier\" in inglese) pu\u00f2 sostenere fino a quattro chiamate. Almeno uno slot di una carrier per cella \u00e8 usato come canale di controllo comune ed utilizzato da tutti i terminali non coinvolti in chiamata; su questo canale, detto \"Main Control Channel\" (MCCH) avvengono le procedure di registrazione dei terminali e l'instaurazione dei servizi.\nNel caso di chiamate voce, i primi 17 frames di un multiframe trasportano effettivamente campioni audio codificati, mentre il diciottesimo \u00e8 usato per segnalazione di controllo e sincronizzazione. Nel caso di canali usati per trasporto dati a pacchetto o a circuito, \u00e8 possibile aggregare pi\u00f9 slot nello stesso canale logico per aumentare il \"throughput\".\nIn \"downlink\" oltre al normale traffico fonia o dati vengono trasmesse informazioni di servizio e di sincronizzazione e broadcast. In \"uplink\" sono alternati slot di \"Random Access\", sui quali i terminali si contendono l'accesso secondo un meccanismo \"Framed Slotted ALOHA\", e slot riservati, in cui un solo terminale ha il diritto di trasmettere. \u00c8 compito del sottolivello MAC della \"base station\" arbitrare l'assegnazione degli slot ai terminali in base alle loro richieste ed alle previsioni di uso futuro rispetto ai servizi allocati.\nVantaggi.\nI principali vantaggi di TETRA sulle altre tecnologie cellulari (come il GSM) sono:\nSvantaggi.\nI principali svantaggi di TETRA sulle altre tecnologie cellulari sono:"}
{"id": "889917", "revid": "287204", "url": "https://it.wikipedia.org/wiki?curid=889917", "title": "Dinamo Tbilisi", "text": "La Dinamo Tbilisi \u00e8 una societ\u00e0 polisportiva di Tbilisi, capitale della Georgia. Fondata nel 1925, comprende:"}
{"id": "889932", "revid": "547992", "url": "https://it.wikipedia.org/wiki?curid=889932", "title": "Cilone", "text": "Biografia.\nDi famiglia nobile e potente tanto da essere genero, secondo Tucidide, del tiranno di Megara Teagene, tent\u00f2, probabilmente verso il 639 a.C., di diventare tiranno di Atene occupandone l'acropoli.\nLa data e le modalit\u00e0 dell'avvenimento sono tuttora oggetto di discussione. Negando fede alla validit\u00e0 storica della lista dei vincitori olimpici per il VII secolo (che sarebbe stata fabbricata artificialmente in epoca posteriore), Gaetano De Sanctis e Karl Julius Beloch proponevano una datazione bassa, collocando il tentativo di Cilone nel 552/1 a.C., durante il primo esilio di Pisistrato. Oggi tale datazione \u00e8 generalmente abbandonata in favore di una cronologia pi\u00f9 alta, il 636 o il 632 a.C.\nLe fonti che ci hanno conservato memoria dell'episodio (principalmente Erodoto 5. 71; Tucidide 1. 126; Plutarco, \"Solone\" 12) sono inoltre discordi nel resoconto di alcuni dei suoi aspetti fondamentali. Stando alla narrazione pi\u00f9 dettagliata, quella di Tucidide, l'oracolo di Delfi avrebbe risposto a Cilone, che lo stava interrogando, di attendere la pi\u00f9 grande festa in onore di Zeus per occupare l'acropoli. Cilone, ricevuto sostegno militare da Teagene e raccolti dei compagni, occup\u00f2 l'acropoli non appena cominciarono le feste olimpiche, ritenendo cos\u00ec di aver ben interpretato il responso dell'oracolo. Il quale per\u00f2, non avendo specificato a quale festa si stesse riferendo, secondo Tucidide avrebbe inteso non le feste di Olimpia, ma le Diasie, feste ateniesi in onore di Zeus Meilikhios celebrate fuori dalla citt\u00e0, in occasione delle quali Cilone avrebbe avuto campo libero. Cos\u00ec invece gli Ateniesi, accortisi di ci\u00f2 che stava succedendo, accorsero in massa dai campi e assediarono Cilone nell'acropoli, finch\u00e9, stanchi per il passare del tempo, affidarono pieni poteri ai nove arconti per risolvere la questione come meglio sembrasse loro. Gli assediati cominciavano a soffrire la fame e la sete: Cilone e suo fratello riuscirono a fuggire (di questa fuga per\u00f2 Erodoto non fa menzione), gli altri, poich\u00e9 alcuni erano gi\u00e0 morti di fame, decisero di sedersi come supplici sull'altare dell'acropoli. Gli arconti, vedendo che i Ciloniani stavano per morire sull'altare, li convinsero a uscire con la garanzia dell'incolumit\u00e0, ma una volta fuori li uccisero; alcuni di quelli che si erano seduti come supplici sugli altari delle Dee Venerande furono inoltre uccisi sulla soglia del tempio. Da questo sacrilegio deriv\u00f2 la denominazione, che sempre perseguit\u00f2 gli assassini, di \u201cempi nei confronti della dea\u201d. In seguito, i colpevoli del sacrilegio furono esiliati, e perfino le ossa dei loro morti furono dissotterrate e allontanate dalla citt\u00e0 (in Plutarco, in Diogene Laerzio 1. 110 e nel lessico \"Suda\" la purificazione della citt\u00e0 \u00e8 attribuita al cretese Epimenide). Tuttavia, col passare del tempo furono riammessi in citt\u00e0.\nCon l'eccezione di Erodoto, che cerca di assegnarne la responsabilit\u00e0 ai pritani dei naucrari, le fonti riferiscono concordemente l'iniziativa dell'assassinio dei Ciloniani alla potente famiglia degli Alcmeonidi, e in particolare a Megacle, che secondo Plutarco era arconte all'epoca del fatto. Le cause del fallimento della tentata presa del potere da parte di Cilone non vanno dunque ricercate in un anacronistico intervento del popolo che si oppone alla tirannide, ma nell'ancor solida fedelt\u00e0 della gente del contado all'aristocrazia alcmeonide.\nLa macchia del sacrilegio commesso dagli Alcmeonidi non si cancell\u00f2 mai, e il fatto fu spesso sfruttato a fini politici per colpire i pi\u00f9 influenti membri della famiglia; \u00e8 probabile anzi che proprio in questo contesto vada interpretata la versione di Erodoto, il quale in tutta la sua opera storica mostra una notevole parzialit\u00e0 a favore della famiglia degli Alcmeonidi. Cos\u00ec, nel 514 a.C. il re spartano Cleomene si appell\u00f2 all'episodio per promuovere l'esilio di Clistene, fondatore della democrazia ateniese e appartenente alla famiglia alcmeonide, ed ancora due secoli dopo, nel 432 (alla vigilia cio\u00e8 dello scoppio della guerra del Peloponneso), gli Spartani chiesero agli Ateniesi di purificare la citt\u00e0 dal sacrilegio, con l'intento di offuscare tramite la memoria del fatto il prestigio di Pericle (discendente per parte di madre dagli Alcmeonidi). \u00c8 interessante notare come nel lessico Suda, di et\u00e0 bizantina, proprio Pericle sia indicato come responsabile del sacrilegio, ci\u00f2 che dimostra quanto forte e duratura ne fosse la funzione in sede di lotta politica.\nL'episodio di Cilone \u00e8 inoltre tra i fattori connessi, secondo l'interpretazione pi\u00f9 comune, allo sviluppo della legislazione di Dracone (624-620 a.C. circa), in particolare alle norme che regolamentavano le pene per gli omicidi, il cui giudizio non spettava pi\u00f9 alle singole famiglie coinvolte, ma diventava di competenza dell'intera comunit\u00e0."}
{"id": "889947", "revid": "120122790", "url": "https://it.wikipedia.org/wiki?curid=889947", "title": "Coon song", "text": "Il coon song fu un genere musicale utilizzato fra la fine dell'Ottocento e i primi anni del Novecento negli Stati Uniti prevalentemente negli spettacoli Minstrel show.\nIn essi il nero, chiamato col nomignolo dispregiativo \"coon,\" veniva presentato con derisione ed affetto: da una parte si pretendeva che ogni nero fosse a prescindere un omaccione tonto e buono di cuore, dall'altra lo si rappresentava dandy, che tentava invano di imitare il modo di vestire dei bianchi risultando goffo e impacciato."}
{"id": "889964", "revid": "44638", "url": "https://it.wikipedia.org/wiki?curid=889964", "title": "Dacriorinostomia", "text": ""}
{"id": "889965", "revid": "33689", "url": "https://it.wikipedia.org/wiki?curid=889965", "title": "Grattacieli di Citt\u00e0 del Messico", "text": "La seguente \u00e8 la lista dei 53 grattacieli pi\u00f9 alti di Citt\u00e0 del Messico, aggiornata al 13 aprile 2007."}
{"id": "889968", "revid": "2014155", "url": "https://it.wikipedia.org/wiki?curid=889968", "title": "Thomas Tallis", "text": " Occupa un posto di primo piano nelle antologie della musica liturgica inglese ed \u00e8 considerato fra i pi\u00f9 importanti del periodo rinascimentale.\nBiografia.\nGli esordi.\nCi sono poche notizie sui primi anni della sua vita, ma gli studiosi concordano sul fatto che Tallis nacque probabilmente nel Kent intorno al 1505, ossia verso la fine del regno di Enrico VII. Il primo incarico da musicista di cui si ha notizia \u00e8 quello che ricevette nel 1532 come organista dell'Abbazia benedettina di Dover, ubicata dove oggi sorge il \"College\" di Dover. La sua carriera lo port\u00f2 quindi a Londra, dove per gli anni 1537 e 1538 risulta iscritto nel libro paga della chiesa di St. Mary-at-Hill e poi, probabilmente nell'autunno del 1538, al servizio dell'abbazia agostiniana di \"Holy Cross\" (Santa Croce) a Waltham fino alla soppressione dell'abbazia nel 1540 per ordine di Enrico VIII. Successivamente Tallis divenne organista presso la cattedrale di Canterbury, dove rimase negli anni 1541 e 1542\nL'approdo a corte.\nNel 1543 fu finalmente ammesso alla Cappella della Corte d'Inghilterra con l'incarico di organista e compositore, incarico che mantenne fino alla sua morte (1585). La sua arte si pose a servizio di quattro sovrani: Enrico VIII, Edoardo VI, Maria I e infine, per pi\u00f9 di met\u00e0 delle durata del suo regno, anche di Elisabetta I. In tutta la sua vita cerc\u00f2 di evitare di prendere parte alle controversie religiose che tanta importanza avevano in Inghilterra in quegli anni. I primi lavori di Tallis giunti fino a noi sono antifone devozionali dedicate alla Vergine Maria, usate spesso al di fuori della liturgia e coltivate in Inghilterra almeno fino alla caduta del Cardinal Wolsey e all'avvento dell'anglicanesimo per mano di Enrico VIII. La rottura di Enrico VIII con la Chiesa cattolica nel 1534 e l'ascesa di Thomas Cranmer influenz\u00f2 notevolmente lo stile della musica di Tallis.\nLa liturgia della chiesa anglicana riformata fu inaugurata durante il breve regno di Edoardo VI (1547-1553) e Tallis fu uno dei primi musicisti di chiesa a scrivere \"anthems\" con testo in lingua inglese, bench\u00e9 continuasse ad usare anche il latino.\nL'evoluzione dello stile: fra liturgia cattolica e riforma anglicana.\nAlla morte di Edoardo VI e con l'avvento di Maria la Cattolica nel 1553 fu temporaneamente restaurato in Inghilterra il rito cattolico romano e quindi anche lo stile compositivo di Tallis torn\u00f2 alla scrittura musicale prevalente fino agli anni Venti del secolo XVI. \"Gloriosa Mater Dei\" e la messa di Natale \"Puer natus est nobis\", due delle pi\u00f9 importanti opere di Tallis, risalgono a questo periodo. Come d'uso, queste composizioni intendevano esaltare l'immagine della sovrana inglese regnante insieme a quella della madre di Dio.\nNel 1558 Elisabetta I succedette sul trono inglese alla sorellastra; l'\"Atto di Uniformit\u00e0\" dell'anno seguente abol\u00ec definitivamente la liturgia romana e stabil\u00ec la prassi del \"Book of Common Prayer\". I compositori di corte rimisero dunque in vigore gli \"anthems\" in inglese, sebbene continuasse anche l'uso del testo in latino.\nAll'inizio del regno di Elisabetta il paese si stava dirigendo verso il puritanesimo scoraggiando, fra le altre cose, l'uso della polifonia nella liturgia. Tallis scrisse nove salmi in canto piano in parti per il salterio dell'arcivescovo Matthew Parker pubblicato nel 1567. Uno dei temi di questi salmi \u00e8 stato scelto da Ralph Vaughan Williams per elaborare la \"Fantasia on a Theme of Thomas Tallis\" nel 1910. Uno dei migliori lavori di Tallis nell'epoca elisabettiana \u00e8 \"Lamentazioni (di Geremia)\" per il servizio della Settimana Santa e il mottetto \"Spem in alium\", concepito per otto cori a cinque voci. Si pensa che questa composizione sia stata eseguita durante le celebrazioni del compleanno della regina nel 1573. La composizione di questo mottetto fu stimolata dall'esistenza di un altro mottetto a 40 voci, organizzate per\u00f2 in maniera differente, intitolato \"Ecce beatam lucem\" e composto dall'italiano Alessandro Striggio \"senior\". Le composizioni polifoniche vocali con un organico cos\u00ec ampio sono rarissime.\nTallis rimase cattolico fino alla fine della sua vita e fu tenuto in alta considerazione dai quattro sovrani che si trov\u00f2 a servire. Maria la Cattolica aveva provveduto ad assegnargli un maniero nel Kent che gli procurava una buona rendita annuale. Elisabetta garant\u00ec invece a Tallis e a Byrd un'autorizzazione a stampare e pubblicare musica, una delle prime autorizzazioni di quel tipo nel paese.\nThomas Tallis mor\u00ec nella sua casa di Greenwich nel novembre del 1585 e fu sepolto nella stessa citt\u00e0, presso la chiesa di St. Alfege.\nNon si conoscono ritratti del compositore che risalgano al periodo in cui fu in vita; quello riportato in questa pagina \u00e8 opera postuma di circa centocinquanta anni dell'incisore e mercante d'arte inglese Gerard Vandergucht (1696/97 \u2013 18 marzo 1776) e non pu\u00f2 pertanto essere considerato verosimigliante.\nIn una rara copia esistente della sua firma, vergata a caratteri neri, il compositore scrisse il suo cognome Tallys.\nCollegamenti esterni.\nTallis - If ye love me "}
{"id": "889970", "revid": "7336", "url": "https://it.wikipedia.org/wiki?curid=889970", "title": "San Severo Bianco frizzante", "text": ""}
{"id": "889972", "revid": "7336", "url": "https://it.wikipedia.org/wiki?curid=889972", "title": "Bombino Bianco", "text": ""}
{"id": "889973", "revid": "287204", "url": "https://it.wikipedia.org/wiki?curid=889973", "title": "Kup Srbije", "text": "La Kup Srbije u fudbalu (in cirillico \"\u041a\u0443\u043f \u0421\u0440\u0431\u0438\u0458\u0435 \u0443 \u0444\u0443\u0434\u0431\u0430\u043b\u0443\", Coppa di Serbia di calcio), \u00e8 la coppa nazionale di calcio serba, ed \u00e8 organizzata dalla Federazione calcistica della Serbia.\n\u00c8 il secondo torneo per importanza dopo la Superliga Srbije.\nStoria.\n1947-1992.\nNel periodo della Jugoslavia socialista le squadre della R.S. Serbia disputavano la Coppa del Maresciallo Tito insieme alle compagini di R.S. Slovenia, R.S. Croazia, R.S. Bosnia Erzegovina, R.S. Montenegro e R.S. Macedonia. In questi 46 anni le compagini serbe hanno fatto la parte del leone conquistando 22 coppe ( 12, 6 e 4) su 44 disputate.\n1992-2006.\nDopo lo scioglimento della Repubblica Socialista Federale di Jugoslavia la Kup Mar\u0161ala Tita fu sostituita dalla Kup Jugoslavije, disputata dalle formazioni della Repubblica di Serbia e della Repubblica di Montenegro, le ultime due superstiti della federazione. Questa manifestazione cambi\u00f2 nome nel 2003, in coincidenza con la nuova denominazione di Unione di Serbia e Montenegro assunta dall'entit\u00e0 statale, divenendo la Kup Srbije i Crne Gore. Le compagini serbe hanno vinto tutte le 14 edizioni disputate ( 9, 3, 1 e 1).\nDopo lo scioglimento dell'unione, dal 2006, si disputano due coppe distinte: la \"Kup Srbije\" e la Crnogorski fudbalski kup (la coppa del Montenegro).\n2006-oggi.\nCon la Serbia indipendente continua il dominio di Stella Rossa e Partizan. Nel 2013, per la prima volta dal 1987, non \u00e8 giunta in finale nessuna delle due grandi, \"evento\" ripetuto anche l'anno seguente con le stesse protagoniste ( e ). Nel 2011 la Vojvodina ha abbandonato il campo durante la finale per protesta contro le decisioni dell'arbitro a favore del Partizan.\nNelle prime 4 edizioni (2007, 2008, 2009 e 2010) il torneo si \u00e8 chiamato Lav kup Srbije per motivi di sponsorizzazione: la Lav pivo \u00e8 una birra serba prodotta dalla Carlsberg.\nTrofeo.\nPrima ancora che il torneo iniziasse, fu deciso che la coppa della Serbia avrebbe avuto un nuovo trofeo e che quello vecchio, che era stato vinto dalla Stella Rossa nel 2006 (l'ultima edizione della Kup Srbije i Crne Gore), sarebbe rimasto nel suo museo. Per trovare un nuovo trofeo per la coppa, decisero di organizzare un concorso presso la \"Akademiji lepih umetnosti\" (accademia belle arti) di Belgrado, dove gli studenti ne avrebbero progettato uno ciascuno e poi sarebbe stato selezionato il migliore. I funzionari della Federcalcio serba hanno presentato il nuovo trofeo della competizione della Coppa Nazionale luned\u00ec 11 dicembre 2006. Fra i 50 studenti nel concorso, fu scelto il progetto dell'artista Mihajlo Mlinar. Il trofeo fortemente ispirato alla chiesa ortodossa e alla storia serba \u00e8 stato proclamato il trofeo perfetto per la pi\u00f9 grande competizione calcistica di coppa in Serbia.\nQuando la stampa ha chiesto a Mlinar per quale squadra facesse il tifo, il 25enne ha risposto che semplicemente non ha mai giocato a calcio e che la sua unica favorita \u00e8 la nazionale serba. Tutti i presenti erano d'accordo sul fatto che lo studente fosse il candidato perfetto per realizzare il trofeo e che si meritava pienamente il premio in denaro di 250.000 dinari (23.000 euro). Il 15 maggio 2007, allo stadio Partizan, la Stella Rossa ha sconfitto la Vojvodina ed \u00e8 stato il primo vincitore della coppa serba e la prima squadra a sollevare il trofeo creato da Mlinar.\nFormat.\nTurno preliminare: Partita singola, in caso di parit\u00e0 al 90\u00ba minuto si calciano i tiri di rigore. Viene disputato dalle vincitrici delle 5 coppe regionali e dalle peggiori classificate della seconda divisione dell'anno precedente.\nSedicesimi di finale: Partita singola, in caso di parit\u00e0 al 90\u00ba minuto si calciano i tiri di rigore. Entrano le squadre della massima divisione (teste di serie) e le migliori classificate della seconda divisione (non teste di serie) dell'anno precedente.\nOttavi di finale: Partita singola, in caso di parit\u00e0 al 90\u00ba minuto si calciano i tiri di rigore. Le migliori piazzate nella dell'anno precedente sono teste di serie.\nQuarti di finale: Partita singola, in caso di parit\u00e0 al 90\u00ba minuto si calciano i tiri di rigore. Le semifinaliste dell'anno precedente sono le teste di serie.\nSemifinali: 2 partite andata-ritorno con la regola dei gol in trasferta, in caso di parit\u00e0 nel computo delle reti si calciano i tiri di rigore senza disputare i tempi supplementari. Sorteggio libero, non vi sono teste di serie.\nFinale: Partita singola, in caso di parit\u00e0 al 90\u00ba minuto si disputano i tempi supplementari ed eventualmente poi si calciano i tiri di rigore. Si disputa di regola allo Stadio Partizan di Belgrado; se i finalisti sono e si effettua un sorteggio per decidere la sede; se i finalisti sono Partizan ed un'altra squadra si gioca allo Stadio Rajko Miti\u0107 (\"casa\" della Stella Rossa). La FSS pu\u00f2 scegliere un campo diverso.\nCoppe regionali.\nLe coppe regionali vengono disputate dalla compagini dalla terza divisione in gi\u00f9. Le 5 vincitrici accedono al turno preliminare della Kup Srbije."}
{"id": "889976", "revid": "729019", "url": "https://it.wikipedia.org/wiki?curid=889976", "title": "Polidramnios", "text": "Con polidramnios si intende una sovrapproduzione di liquido amniotico che si verifica nel 2% delle gravidanze. \u00c8 una condizione in cui l'indice del liquido amniotico (AFI) \u00e8 superiore a , o la tasca massima \u00e8 superiore a .\nEziologia.\nLe cause di polidramnios si distinguono in:\nDa malattie infettive in gravidanza.\nPu\u00f2 essere utile richiedere i comuni esami infettivologici, anche se non si tratta di una causa frequente di polidramnios.\nComplicanze.\nIl polidramnios di per s\u00e9 non \u00e8 dannoso per il bambino, ma pu\u00f2 comportare un maggior rischio di parto pretermine a causa dello stiramento uterino. Per questo, nei casi in cui il polidramnios \u00e8 particolarmente grave (ad esempio al di sopra di ) o comporta sintomi da ingombro (cio\u00e8 la madre non riesce a respirare) si pu\u00f2 eventualmente decidere per lo svuotamento (\"amnioriduzione\").\nAumenta inoltre il rischio di malpresentazione del neonato al momento del parto per l'aumentato volume del sacco amniotico.\nPer quanto riguarda la madre, pu\u00f2 andare incontro a un discomfort a causa della distensione addominale."}
