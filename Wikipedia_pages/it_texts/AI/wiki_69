{"id": "896741", "revid": "125071636", "url": "https://it.wikipedia.org/wiki?curid=896741", "title": "Terra del Fuoco", "text": "La Terra del Fuoco \u00e8 un arcipelago dell'America del sud, situato all'estremit\u00e0 meridionale del continente. Si estende a sud e a est dello Stretto di Magellano.\nIl territorio insulare, di area pari a 73.753\u00a0km\u00b2, \u00e8 diviso tra l'Argentina e il Cile ed \u00e8 composto, oltre che dall'isola principale (denominata anche Isola Grande), da numerose isole minori, quasi tutte in territorio cileno, come l'isola Dawson, le Isole Diego Ram\u00edrez e l'isola di Capo Horn. L'isola degli Stati, assieme alla parte orientale dell'Isola Grande, appartiene invece politicamente alla Repubblica Argentina.\nI primi europei a raggiungere il territorio furono i marinai della spedizione di Ferdinando Magellano nel 1520. Da allora, nessun europeo vi stabil\u00ec la sua residenza fino alla seconda met\u00e0 del XIX secolo, quando alcuni pionieri furono attratti dalle possibilit\u00e0 dell'ovinicoltura e dalle prospettive della corsa all'oro. Oggi l'estrazione petrolifera domina l'attivit\u00e0 economica nel nord della Terra del Fuoco, mentre il turismo, l'industria e la logistica relativa alle attivit\u00e0 in Antartide sono rilevanti nel sud.\nStoria.\nPreistoria ed esplorazioni europee.\nI pi\u00f9 antichi insediamenti umani risalgono intorno all'8000 a.C. La popolazione Yamana fu una delle pi\u00f9 antiche a stabilirsi nella zona; resti archeologici in cui si sono ritrovate caratteristiche della loro cultura sono stati scoperti in localit\u00e0 come l'isola Navarino.\nIl nome \u201cTerra del Fuoco\u201d (in spagnolo \"Tierra del Fuego\") \u00e8 stato coniato dall'esploratore portoghese Ferdinando Magellano; navigando per conto della Corona spagnola, nel 1520 fu il primo europeo a raggiungere questo territorio. Navigando vicino alla costa not\u00f2 il fumo di diversi fuochi accesi dagli Y\u00e1mana nudi per scaldarsi, o probabilmente come rudimentale tecnica per disboscare la zona, credendo che gli \u201cindiani\u201d si nascondessero nella foresta per preparare un'imboscata agli uomini della sua flotta. Originariamente chiamata \u201cTerra dei Fumi\u201d, la zona prese in seguito il nome di \u201cTerra del Fuoco\u201d.\nNel 1525 Francisco de Hoces fu il primo ad ipotizzare che il territorio fosse in realt\u00e0 un'isola o un arcipelago, invece che una propaggine di quella che in seguito sarebbe stata chiamata \"Terra Australis\". Francis Drake nel 1578 e una spedizione della Compagnia olandese delle Indie orientali nel 1616 fecero nuove scoperte geografiche. All'ultima spedizione si deve il nome Capo Horn.\nNel suo primo viaggio con la HMS Beagle del 1830, Robert FitzRoy imbarc\u00f2 quattro nativi fuegini, tra i quali \u201cJemmy Button\u201d (il cui nome indigeno era Orundellico), e li condusse in Gran Bretagna. I tre sopravvissuti furono portati a Londra per incontrare i sovrani, e divennero per qualche periodo delle celebrit\u00e0. Tornarono alla Terra del Fuoco nel \"Beagle\" con FitzRoy e Charles Darwin, che scrisse diverse note durante la sua visita nell'arcipelago.\nColonizzazione ed estinzione dei Nativi Americani (1860-1910).\nDurante la seconda met\u00e0 del XIX secolo l'arcipelago cominci\u00f2 ad entrare sotto l'influenza dell'Argentina e del Cile. Entrambi i Paesi iniziarono a reclamare l'intero possesso delle isole. Alcune missioni salesiane si stabilirono a R\u00edo Grande e nell'isola Dawson.\nAltre missioni anglicane furono insediate da coloni britannici nell'isola di Keppel, nelle Falkland, nel 1855, e nel 1870 ad Ushuaia, sull'Isola Grande, che continu\u00f2 ad operare durante il XIX secolo. Thomas Bridges impar\u00f2 il linguaggio degli Yamana e compil\u00f2 una grammatica e un dizionario di 30000 parole mentre si trovava ad Ushuaia. Fu pubblicato nel XX secolo e considerato un importante lavoro etnologico. Con la moglie crebbe sei figli lavorando nella missione.\nUna spedizione cilena del 1879 guidata da Ram\u00f3n Serrano Montaner scopr\u00ec giacimenti alluvionali d'oro nel letto dei fiumi della Terra del Fuoco. Il ritrovamento provoc\u00f2 una massiccia immigrazione nell'Isola Grande tra il 1883 e il 1909. Numerose persone dall'Argentina, dal Cile e anche dalla Croazia si stabilirono nel territorio, portando a numerosi conflitti con i nativi Selknam.\nJulius Popper, un esploratore rumeno, fu uno degli imprenditori di maggior successo della regione. Ottenuti dal governo argentino i diritti di sfruttamento di ogni giacimento d'oro che avesse trovato nella Terra del Fuoco, Popper fu uno dei principali responsabili del genocidio del popolo Selknam.\nA seguito del contatto con gli europei, le popolazioni native dei Selknam e degli Yamana furono largamente ridotte nel loro numero dai conflitti e dalle persecuzioni attuate dai coloni, dalle malattie infettive per le quali gli indigeni non possedevano difese immunitarie, e infine dalla deportazione in massa nella missione dell'isola Dawson; nonostante gli sforzi dei missionari, molti nativi morirono. Oggi i Selknam sono considerati estinti, anche se esistono discendenti che rivendicano la loro appartenenza a tale etnia. Analogamente, alcuni degli ultimi discendenti degli Yamana, chiamati anche Yag\u00e1n, vivono vendendo artigianato locale a Villa Ukika, un villaggio vicino a Puerto Williams, nell'isola Navarino; la loro lingua \u00e8 considerata estinta.\nIl trattato del 1881 divise la Terra del Fuoco tra i due Paesi. La corsa all'oro del XIX secolo permise la fondazione di numerose localit\u00e0 da parte degli immigrati, come gli insediamenti argentini di Ushuaia e R\u00edo Grande e quelli cileni di Porvenir e Puerto Toro.\nStoria recente.\nNel 1945, la \"Corporaci\u00f3n de Fomento de la Producci\u00f3n de Chile\" (\u201cCorporazione di Sviluppo della Produzione del Cile\u201d), un'organizzazione statale cilena impegnata nelle esplorazioni petrolifere, trov\u00f2 un importante giacimento nella Terra del Fuoco. Le estrazioni cominciarono nel 1949, e nel 1950 il governo cre\u00f2 la \"Empresa Nacional del Petr\u00f3leo\" (ENAP), una compagnia destinata all'estrazione e alla vendita di prodotti petroliferi. Fino al 1960 la maggior parte del petrolio estratto in Cile proveniva dalla Terra del Fuoco.\nDurante gli anni quaranta del XX secolo Argentina e Cile formularono le loro rivendicazioni sul territorio antartico. I governi sfruttarono il ruolo chiave della vicinanza geografica della Terra del Fuoco, importante per l'approvvigionamento delle basi scientifiche in Antartide, a supporto delle loro rivendicazioni. Negli anni cinquanta l'esercito cileno fond\u00f2 Puerto Williams per contrastare la posizione di Ushuaia come unico insediamento nel Canale di Beagle, zona i cui confini tracciati nel 1881 erano contestati dagli argentini.\nNegli anni sessanta e settanta le rivendicazioni argentine sulle isole Picton, Lennox e Nueva portarono i due Paesi sull'orlo della guerra; in risposta alla minaccia di un'invasione argentina furono disposti campi minati e furono costruiti numerosi bunker nella parte cilena della Terra del Fuoco. Il conflitto del Beagle spinse il regime di Augusto Pinochet a dare supporto logistico alla Gran Bretagna durante la guerra delle Falkland del 1982. I radar cileni fornirono ai britannici informazioni sul movimento dei jet argentini, rendendo loro pi\u00f9 facile la difesa dai bombardamenti nemici.\nNel 1986 il congresso argentino stabil\u00ec che la porzione di Terra del Fuoco sotto la propria sovranit\u00e0 avrebbe dovuto formare una nuova provincia; la legge fu promulgata il 26 aprile 1990.\nGeografia.\nLa Terra del Fuoco occupa l'estremit\u00e0 meridionale del continente americano, ad una latitudine compresa tra i 52\u00b0 25' e 56\u00b0 sud e una longitudine compresa tra i 63\u00b0 44' e i 74\u00b0 45' ovest. Si estende a sud-est dello Stretto di Magellano, tra gli oceani Atlantico e Pacifico.\nL'arcipelago \u00e8 formato da un'isola principale, l'Isola Grande della Terra del Fuoco, chiamata spesso semplicemente Terra del Fuoco o Isola Grande, con una superficie di 48100\u00a0km\u00b2, e da una miriade di isole minori. L'isola principale \u00e8 divisa politicamente tra due nazioni: 18507,3\u00a0km\u00b2 (il 38,57% dell'area totale dell'isola) appartengono all'Argentina, mentre 29484.7\u00a0km\u00b2 (il 61,43% dell'area) appartengono al Cile. L'arcipelago \u00e8 diviso da un canale con andamento da est ad ovest, il Canale di Beagle, immediatamente a sud dell'isola principale. Le pi\u00f9 estese isole a sud del canale sono Hoste e Navarino.\nLa parte occidentale dell'isola principale e quasi tutte le altre isole appartengono al Cile. Sono comprese nella Regione di Magellano e dell'Antartide Cilena, il cui capoluogo e citt\u00e0 principale \u00e8 Punta Arenas, situata a ridosso dello stretto. Le citt\u00e0 cilene pi\u00f9 popolate sono Porvenir, capoluogo della Provincia di Tierra del Fuego, situata sull'Isola Grande, e Puerto Williams, capoluogo della Provincia dell'Antartica Cilena, che si trova sull'isola di Navarino. Puerto Toro, qualche chilometro pi\u00f9 a sud di Puerto Williams, \u00e8 la localit\u00e0 abitata pi\u00f9 a sud del mondo. La maggior parte delle isole disabitate a nord e ad ovest dell'isola principale fa parte della Provincia di Magallanes.\nLa parte orientale dell'Isola Grande e alcune piccole isole nel Canale di Beagle appartengono all'Argentina. Sono parte della Provincia di Terra del Fuoco, Antartide e Isole dell'Atlantico del Sud, il cui capoluogo \u00e8 Ushuaia, la pi\u00f9 popolata citt\u00e0 dell'arcipelago. L'altra importante citt\u00e0 \u00e8 R\u00edo Grande, sulla costa atlantica. Nella catena montuosa della Cordillera Darwin, a sud-ovest dell'isola principale, sono presenti numerosi ghiacciai che si gettano nell'oceano; il Monte Shipton, con i suoi 2469 metri, \u00e8 la cima pi\u00f9 alta dell'arcipelago.\nClima.\nIl clima della Terra del Fuoco \u00e8 influenzato dalla latitudine, dalla vicina presenza della massa glaciale antartica, dalle correnti degli oceani e dalla natura stessa del territorio. Il vicino continente antartico espone l'arcipelago alla presenza di masse d'aria fredda, specialmente in inverno, mentre la presenza su tre lati delle acque oceaniche tende nel contempo a mantenere bassa l'escursione termica tra l'estate e l'inverno. I venti predominanti, che possono raggiungere i 135\u00a0km/h, soffiano da ovest ad est, parallelamente alla Cordillera Darwin, che costituisce invece una barriera alle masse d'aria glaciali provenienti da sud.\nLa regione ha un clima di tipo oceanico (\u201cCfc\u201d secondo la classificazione dei climi di K\u00f6ppen), con brevi estati fresche e lunghi inverni umidi, moderatamente freddi: la temperatura media annuale, al livello del mare, oscilla tra i 5\u00a0\u00b0C e i 6\u00a0\u00b0C, mentre in inverno la presenza del mare influisce sulla costa, che raramente vede temperature sotto lo 0\u00a0\u00b0C. All'interno dell'Isola Grande l'ampiezza termica aumenta, causando in inverno frequenti gelate.\nIl valore delle precipitazioni medie annue \u00e8 elevato soprattutto nella zona sud-ovest, specie in corrispondenza dei rilievi andini, e decresce nelle zone nord-orientali: si passa dai 5000\u00a0mm delle isole cilene pi\u00f9 occidentali ad una quantit\u00e0 annua di 300\u00a0mm a Bah\u00eda San Sebasti\u00e1n, in territorio argentino. La neve pu\u00f2 cadere anche in estate.\nNelle isole pi\u00f9 a sud il clima \u00e8 gi\u00e0 di tipo sub-antartico, tipico della tundra, e rende impossibile la crescita degli alberi.\nAmbiente.\nFlora.\nLe foreste coprono solo il 37% della superficie dell'arcipelago; nella parte nord-orientale sono invece presenti steppe ed aree fredde semi-desertiche.\nNella Terra del Fuoco si trovano sei specie arboree: il \"canelo\" (\"Drimys winteri\"), il \"le\u00f1a dura\" (\"Maytenus magellanica\"), il cipresso delle Guaitecas (\"Pilgerodendron uviferum\", la conifera pi\u00f9 australe del mondo), e tre specie di faggio australe, il \"\u00f1ire\" (\"Nothofagus antarctica\"), il \"lenga\" (\"Nothofagus pumilio\") e il sempreverde \"guindo\" (\"Nothofagus betuloides\"). Nel sottobosco crescono alcuni frutti, come la \"Fragaria chiloensis\" e il calafate, che sono stati raccolti a lungo dai nativi e dai residenti di discendenza europea. Una particolare importanza hanno avuto in passato per il sostentamento dei nativi fuegini i funghi del genere \"Cyttaria\", soprannominati \"Pan de Indio\" (\u201cPane dell'Indio\u201d), parassiti dei faggi australi; facendo fermentare uno di essi, il \"Cyttaria harioti\", gli Yamana fabbricavano una sorta di aguardiente.\nQueste foreste sono uniche al mondo per la loro capacit\u00e0 di svilupparsi in climi con estati fresche. I venti forti a volte costringono gli alberi in posizioni pi\u00f9 esposte a crescere in forme contorte, al punto da ispirare la popolazione a chiamarli \u201calberi-bandiera\u201d. Le foreste si estendono a sud fino all'Isola degli Stati, Navarino e alla parte settentrionale dell'Isola Hoste. Alcuni esemplari di faggio australe sono stati trovati fino ad un'altitudine di 500\u00a0m. Pi\u00f9 a sud, le Isole Wollaston e la parte meridionale dell'Isola Hoste sono coperte dalla tundra sub-antartica.\nGli alberi provenienti dalle foreste della Terra del Fuoco sono stati piantati anche in zone con un clima simile, ma originariamente prive di alberi, come le Isole F\u00e6r \u00d8er e gli arcipelaghi vicini. Gli alberi importati sono usati per scopo ornamentale, per riparare dal vento e per combattere l'erosione.\nFauna.\nL'arcipelago della Terra del Fuoco \u00e8 luogo di grande diversit\u00e0 di fauna, soprattutto avicola e marina.\nNel nord \u00e8 diffuso il Conuro australe. La maggior parte dei mammiferi presenti \u00e8 stata importata da altri luoghi; originari del luogo, tuttavia, sono la volpe delle Ande, nella sua sottospecie fuegina (\"P. c. lycoides\"), la pi\u00f9 piccola volpe grigia sudamericana, il guanaco e il tuco-tuco di Magellano, un roditore endemico. La lontra di fiume meridionale \u00e8 ormai una specie in pericolo d'estinzione.\nTra gli animali marini figurano il leone marino sudamericano, l'otaria orsina sudamericana e il cefalorinco di Commerson.\nI castori americani, introdotti nel 1946, hanno finito per colonizzare la quasi totalit\u00e0 dei fiumi dell'isola grande e di quella di Navarino, aiutati dalla mancanza di predatori, dall'habitat favorevole e dalla capacit\u00e0 degli individui della specie di modificare a proprio vantaggio la struttura dell'ambiente; la proliferazione di questo roditore ha causato notevoli danni ai boschi e al suolo, provocando la creazione di un programma per l'eradicazione della specie dalla Terra del Fuoco.\nEconomia.\nAlla pesca e all'ovinicoltura, tradizionalmente le principali attivit\u00e0 economiche della regione, si \u00e8 aggiunta a partire dalla met\u00e0 del XX secolo anche l'estrazione di petrolio e gas naturale, attivit\u00e0 che si sviluppa soprattutto nella parte settentrionale dell'Isola Grande; nella parte argentina, \u00e8 stato costruito un gasdotto che attraversa lo Stretto di Magellano e si allaccia alla rete energetica nazionale. Sempre nella parte argentina della Terra del Fuoco, attraverso agevolazioni e sgravi fiscali \u00e8 stata incentivata l'installazione di industrie manufatturiere, che interessano soprattutto i settori dell'elettronica, della plastica e del tessile.\nNella zona cilena invece, nonostante il governo abbia concesso agevolazioni per lo sviluppo dell'economia, la carenza di infrastrutture ha impedito di fatto lo sviluppo dell'industria nella regione. Un settore economico in forte espansione \u00e8 quello del turismo, che dispone dell'enorme potenziale dovuto alla natura del territorio, alla particolare storia, alla biodiversit\u00e0 e anche alla vicinanza con il continente antartico."}
{"id": "896750", "revid": "125785055", "url": "https://it.wikipedia.org/wiki?curid=896750", "title": "BitLocker", "text": "La BitLocker Drive Encryption \u00e8 una funzionalit\u00e0 di protezione dei dati integrata nei sistemi operativi Microsoft da Windows Vista e successivi che permette di crittografare l'intera partizione del sistema operativo. BitLocker \u00e8 incluso nelle edizioni Enterprise ed Ultimate di Vista, nelle versioni Enterprise ed Ultimate di Windows 7 e nelle versioni Pro ed Enterprise di Windows 8, 8.1 e \nWindows 10/11, unitamente alle corrispondenti versioni di Windows Server. Per impostazione di default viene usato l'algoritmo di crittografia AES nella modalit\u00e0 CBC con una chiave di 128 bit.\nDescrizione.\nBitLocker garantisce tre modalit\u00e0 operative. Le prime due modalit\u00e0 richiedono un dispositivo hardware per la cifratura, ovvero un Trusted Platform Module (versione 1.2 o successivo) e un BIOS compatibile:\nLa terza modalit\u00e0 non richiede un chip TPM:\nBitlocker permette di generare una chiave numerica di ripristino (si pu\u00f2 copiare il file e/o stampare la chiave o salvarlo sull'account Microsoft), da non confondere con la password/PIN di accesso dell'utente, da usare in caso di blocco di sicurezza opposto dallo strumento. Senza questa chiave un'unit\u00e0 criptata \u00e8 completamente bloccata ovvero i contenuti sono illeggibili da chiunque (essendo in stato di cifratura). Diversamente dalle precedenti versioni di Windows, il comando da prompt diskpart d\u00e0 la possibilit\u00e0 di creare e modificare la dimensione di un volume NTFS in modo da poter creare un volume di sistema per BitLocker.\nSulle versioni client di Windows, solo il volume del sistema operativo pu\u00f2 essere crittografato con BitLocker. L'Encrypted File System (EFS) continua ad essere la soluzione raccomandata per la crittografia dei dati in tempo reale sulle partizioni NTFS. L'EFS \u00e8 fortemente raccomandato in supporto a BitLocker perch\u00e9 la protezione del secondo termina quando il kernel del sistema operativo viene caricato (sessione utente avviata, anche con blocco schermo attivato o utente disconnesso). Questi due sistemi possono essere visti come sistemi di protezione contro diversi tipi di attacco. Al WinHEC 2006, Microsoft mostr\u00f2 che \"Longhorn\" (ora Vista) versione server conteneva il supporto per BitLocker in aggiunta alla protezione del volume del sistema operativo. In ambienti dotati di dominio BitLocker supporta l'incapsulamento delle chiavi in Active Directory, cos\u00ec come si interfaccia WMI per l'amministrazione remota di BitLocker. \nUn esempio di come usare l'interfaccia WMI \u00e8 lo script manage-bde.wsf (installato da Vista in %Windir%\\System32), che pu\u00f2 essere usato per impostare e gestire BitLocker da riga di comando.\nSecondo Microsoft, BitLocker non contiene backdoor; non c'\u00e8 modo per le forze dell'ordine di scavalcare la protezione sui dati. Questa \u00e8 stata una delle principali preoccupazioni fra gli utenti avanzati da quando \u00e8 stato annunciato il supporto della crittografia in Vista. \u00c8 da notare che, contrariamente al nome ufficiale, \"Crittografia unit\u00e0 BitLocker\" crittografa il volume ad un livello logico. Un volume potrebbe non essere un intero drive, oppure potrebbe essere formato da pi\u00f9 drive. Utilizzando gli strumenti da riga di comando, BitLocker pu\u00f2 essere usato per crittografare anche altri volumi e non solo il volume di avvio; questi volumi per\u00f2 non possono essere crittografati mediante la GUI. Quando viene abilitato il TPM/BitLocker viene garantita l'integrit\u00e0 delle procedure di avvio, in modo da prevenire eventuali attacchi esterni.\nCritiche.\nQuando viene eseguito il backup di un volume crittografato con BitLocker, il backup generato non \u00e8 crittografato; l'utility di backup di Windows informa l'utente di ci\u00f2 prima dell'esecuzione del backup. Se l'utente decide di continuare, il backup risultante non \u00e8 criptato e compromette la riservatezza dei dati dell'utente. Se l'utente decide di non eseguire il backup, un malfunzionamento hardware del drive crittografato porterebbe alla perdita permanente dei dati.\nInterrogativi sulla possibilit\u00e0 che questa tecnologia contenga delle backdoor che permetterebbero alle forze dell'ordine di accedere ai dati sono stati respinti dalla Microsoft, ma questa tecnologia supporta una \"chiave di recupero\" (\"recovery key\") che potrebbe garantire l'accesso senza il controllo dell'utente qualora cadesse nelle mani sbagliate."}
{"id": "896752", "revid": "1598666", "url": "https://it.wikipedia.org/wiki?curid=896752", "title": "Mark (comune)", "text": "Mark \u00e8 un comune svedese di 33.745 abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 di Kinna.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "896754", "revid": "1226", "url": "https://it.wikipedia.org/wiki?curid=896754", "title": "Lisa Bonet", "text": "\u00c8 nota per aver preso parte al telefilm \"I Robinson\" con Bill Cosby e a numerosi film, tra cui \"Angel Heart - Ascensore per l'inferno\" (1987) di Alan Parker e \"Nemico pubblico\" (1998) di Tony Scott.\nBiografia.\nLisa Michelle Bonet nasce a San Francisco da madre ebrea e padre cantante d'opera afroamericano; la sua fu un'infanzia difficile per via della separazione dei genitori. Fin da bambina inizia a partecipare a concorsi di bellezza e a prendere parte a pubblicit\u00e0 televisive. Diventa famosa all'et\u00e0 di 16 anni, interpretando a partire dal 1984 la parte della figlia Denise nella \"sitcom\" \"The Cosby Show\", trasmessa in Italia con il titolo \"I Robinson\".\nNel 1987 lascia brevemente la serie per interpretarne lo \"spin-off\" \"Denise\" (in originale \"A Different World\", conosciuto in Italia anche come \"Tutti al college\"), che si focalizzava sulla vita al college di Denise Robinson. Lo stesso anno la Bonet accetta il ruolo di \"Epiphany Proudfoot\" per il film di Alan Parker \"Angel Heart - Ascensore per l'inferno\". Nel film \u00e8 protagonista di una scena di sesso esplicito che viene parzialmente tagliata dal montaggio finale. Dopo l'annuncio della sua gravidanza, avvenuto durante la messa in onda di \"Denise\", lascia la serie. L'anno successivo rientra nel cast de \"I Robinson\", da cui sar\u00e0 tuttavia licenziata nel 1991 per \"divergenze artistiche\".\nDopo \"I Robinson\" la Bonet accetta di prendere parte a numerosi film TV e \"direct-to-video\" a basso costo. Nel 1998 ha una parte in \"Nemico pubblico\" al fianco di Will Smith; nel 2000 viene scritturata nel film \"Alta fedelt\u00e0\". Nel 2003 ottiene il ruolo di \"Queenie\" per il film \"Biker Boyz\", dove torna a recitare al fianco di Kadeem Hardison, gi\u00e0 suo partner in \"Denise\". Nell'agosto 2006 compare al fianco degli altri membri del cast originale in una speciale reunion di \"Denise\", organizzata dal canale satellitare \"Nick at Nite\" in occasione di una nuova messa in onda della serie. La Bonet riemerge due anni dopo prendendo parte all'acclamata serie della ABC \"Life on Mars\".\nVita privata.\n\u00c8 stata sposata con il musicista Lenny Kravitz dal 1987 al 1993. I due hanno avuto una figlia, Zo\u00eb. All'epoca in cui si conobbero Kravitz non era famoso e suonava con lo pseudonimo Romeo Blue. Lisa lo aiut\u00f2 ad incidere il suo primo album, \"Let Love Rule\", nel quale ha collaborato anche alla stesura di alcuni testi, e lo ha diretto nel \"videoclip\" della canzone omonima.\nNel 1992 l'attrice ha legalmente cambiato il suo nome in Lilakoi Moon, pur mantenendo il nome Lisa Bonet per i suoi impegni professionali. Dal 2005 al 2022 \u00e8 stata legata all'attore Jason Momoa, dal quale ha avuto due figli: Lola Iolani Momoa, nata il 23 luglio 2007, e Nakoa-Wolf Manakauapo Namakaeha Momoa, nato il 15 dicembre 2008. I due si sono sposati nel 2017. Nel gennaio 2022 hanno annunciato sui social la separazione dopo 16 anni insieme."}
{"id": "896755", "revid": "396099", "url": "https://it.wikipedia.org/wiki?curid=896755", "title": "Golena", "text": "Con il termine di golena si fa riferimento a quello spazio piano compreso tra la riva di un corso d'acqua e il suo argine.\nDescrizione.\nSi tratta spesso di un'area molto ampia che pu\u00f2 ricevere saltuariamente le acque del fiume stesso durante gli eventi alluvionali e svolgere cos\u00ec l'importante funzione idraulica di invaso di emergenza per diluire la piena e ridurre cos\u00ec il rischio idrogeologico associato.\nLa naturale facilit\u00e0 con la quale la golena pu\u00f2 essere sommersa dal proprio corso d'acqua, e quindi di ricevere gran parte del suo materiale limoso presente in sospensione, \u00e8 all'origine della sua elevata fertilit\u00e0.\nLa vegetazione presente nella golena pu\u00f2 contribuire notevolmente a rallentare la velocit\u00e0 della piena ed \u00e8 un fattore di contenimento dell'azione dirompente della corrente. \nLa golena pu\u00f2 essere aperta o chiusa, in particolare: \nIn Italia.\nNella golena del Po \u00e8 frequente identificare rami fluviali o meandri abbandonati del fiume, chiamati lanche.\nIn alcuni tratti del fiume Po, tra il Piemonte, la Lombardia e l'Emilia, le ampie strisce di terreno comprese tra gli argini del fiume sono coltivate a pioppeto.\nNella legislazione italiana, nelle aree golenali vigono limitazioni all'edificazione. A seguito dell'esondazione dell'anno 2000, per ridurre le conseguenze di questi eventi calamitosi, la regione Emilia-Romagna nel 2001 tramite apposita delibera ha messo in atto una politica di delocalizzazione delle abitazioni in area golenale."}
{"id": "896765", "revid": "74801", "url": "https://it.wikipedia.org/wiki?curid=896765", "title": "Tranemo (comune)", "text": "Tranemo \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "896766", "revid": "729019", "url": "https://it.wikipedia.org/wiki?curid=896766", "title": "Contea di Seminole (Florida)", "text": "La contea di Seminole (in inglese Seminole County) \u00e8 una contea della Florida, negli Stati Uniti. Il suo capoluogo amministrativo \u00e8 Sanford.\nGeografia fisica.\nLa contea ha un'area di 893 km\u00b2 di cui il 10,63% \u00e8 coperto d'acqua. Confina con:\nStoria.\nLa Contea di Seminole fu creata nel 1913 da una parte della Contea di Orange. Fu chiamata cos\u00ec per la trib\u00f9 indiana dei \"Seminole\". Si pensa che la parola \"Seminole\" derivi dalla parola spagnola \"Cimarron\" che significa \"selvaggio\" o \"fuggitivo\"."}
{"id": "896768", "revid": "287204", "url": "https://it.wikipedia.org/wiki?curid=896768", "title": "Contea di Troup", "text": "La contea di Troup, in inglese Troup County, \u00e8 una contea dello Stato della Georgia, negli Stati Uniti. La popolazione al censimento del 2000 era di 58.779 abitanti. Il capoluogo della contea \u00e8 LaGrange.\nGeografia fisica.\nLa contea si trova nella parte occidentale della Georgia. Lo United States Census Bureau certifica che l'estensione della contea \u00e8 di 1.155 km\u00b2, di cui 1.072 km\u00b2 composti da terra e i rimanenti 83 km\u00b2 costituiti da acque interne.\nStoria.\nLa contea fu costituita il 14 dicembre 1826."}
{"id": "896770", "revid": "25152", "url": "https://it.wikipedia.org/wiki?curid=896770", "title": "Contea franca di Bergamo", "text": ""}
{"id": "896778", "revid": "339392", "url": "https://it.wikipedia.org/wiki?curid=896778", "title": "Marionetta (Naruto)", "text": ""}
{"id": "896782", "revid": "121577133", "url": "https://it.wikipedia.org/wiki?curid=896782", "title": "Rene Russo", "text": "Ha raggiunto una grande popolarit\u00e0 negli anni Novanta grazie alla sua partecipazione a diversi film di successo al botteghino, prevalentemente film d'azione con grandi budget di produzione. Ha ricevuto una candidatura ai Premi BAFTA come miglior attrice non protagonista e tre ai Saturn Award, vincendone uno per la sua interpretazione nella pellicola \"Lo sciacallo - Nightcrawler\" (2014).\nBiografia.\nDi origine italiana, Rene Russo \u00e8 figlia di Shirley Balocca e Nino Russo, che abbandon\u00f2 la famiglia quando Rene aveva due anni di et\u00e0. La madre, sommersa da diverse difficolt\u00e0 finanziarie, lavor\u00f2 come cameriera in un ristorante, alla Disney, e come responsabile in un'azienda di lenti a contatto. Negli anni settanta e ottanta, Rene Russo lavor\u00f2 come modella fotografica, posando per diverse riviste, tra cui \"Vogue\".\nApprodo al cinema.\nEntra nel mondo della televisione nel 1987 come attrice nella serie \"Sable\"; due anni dopo approda sul grande schermo come l'innamorata del protagonista (Tom Berenger) nel film \"Major League - La squadra pi\u00f9 scassata della lega\", in cui recita al fianco di Charlie Sheen e Wesley Snipes. Acquista tuttavia la maggiore notoriet\u00e0 negli ultimi due film della saga di \"Arma letale\", \"Arma letale 3\" (1992) e \"Arma letale 4\" (1998), nei quali affianca Mel Gibson, Danny Glover e Joe Pesci. Nel 1993 recita nel film poliziesco \"Nel centro del mirino\", al fianco di Clint Eastwood e John Malkovich.\nNel 1995 \u00e8 una delle protagoniste di \"Virus letale\", al fianco di Dustin Hoffman, Morgan Freeman, Donald Sutherland, Cuba Gooding Jr., Patrick Dempsey e Kevin Spacey. Nello stesso anno \u00e8 coprotagonista, insieme a John Travolta e Gene Hackman, della commedia \"Get Shorty\"; nel film compaiono anche Danny DeVito e James Gandolfini. Nel 1996 \u00e8 al fianco di Kevin Costner nella commedia \"Tin Cup\", e nello stesso anno torna al fianco di Mel Gibson nel thriller \"Ransom - Il riscatto\".\nNel 1999 prende parte al \"thriller\" \"Gioco a due\" con Pierce Brosnan. In seguito prende parte al film animato \"Le avventure di Rocky e Bullwinkle\" con Robert De Niro, che ri-affiancher\u00e0 nel film \"Showtime\" con Eddie Murphy del 2002. Sempre nello stesso anno partecipa alla commedia \"Big Trouble - Una valigia piena di guai\", in un cast corale composto da Tim Allen, Stanley Tucci, Zooey Deschanel, Ben Foster e Sof\u00eda Vergara.\nNegli anni successivi interpreta la moglie di Al Pacino nella commedia drammatica \"Rischio a due\" (2005). Nel 2006 interpreta il ruolo di Helen North nel film \"I tuoi, i miei e i nostri\" al fianco di Dennis Quaid, Sean Faris e Drake Bell; il film \u00e8 il \"remake\" di \"Appuntamento sotto il letto\" (1968), in cui il suo ruolo era stato di Lucille Ball.\nNel 2011 interpreta la madre di Thor, il Dio del tuono, nell'omonimo film diretto da Kenneth Branagh con Chris Hemsworth, Anthony Hopkins, Natalie Portman e Samuel L. Jackson, tornando a coprire il ruolo nel ' del 2013 e nel film ' del 2019.\nVita privata.\nSul set di \"Freejack - In fuga nel futuro\" ha conosciuto lo sceneggiatore Dan Gilroy che ha sposato nel 1992. Hanno una figlia, Rose (nata il 31 agosto 1993), e la famiglia vive a Brentwood, Los Angeles, California.\nDoppiatrici italiane.\nNelle versioni in italiano dei suoi film, Rene Russo \u00e8 stata doppiata da:"}
{"id": "896786", "revid": "78273", "url": "https://it.wikipedia.org/wiki?curid=896786", "title": "N.D.B.", "text": ""}
{"id": "896790", "revid": "1429175", "url": "https://it.wikipedia.org/wiki?curid=896790", "title": "Banca Akros", "text": "Banca Akros \u00e8 una banca di investimento italiana fondata nel 1997, appartenente al gruppo Banco BPM e operante nei settori degli investimenti azionari e obbligazionari per investitori istituzionali, aziende e privati in Italia.\nStandard &amp; Poors' ha assegnato alla banca il rating A- long term.\nStoria.\nAkros Finanziaria viene fondata da Gianmario Roveraro, suo primo amministratore delegato, e controlla all'epoca Akros Attimo, Akros Mercantile, Akros SIM e Akros SGR.\nBanca Akros nasce nel 1997, dalla trasformazione di Akros Attimo Sim (la quale aveva precedentemente incorporato Akros Sim) in azienda di credito. Akros Attimo era specializzata nell'operativit\u00e0 con controparti bancarie, societarie e istituzionali. Per far fronte alle richieste di gestione di patrimoni privati, Banca Akros allarga il suo campo d'azione, istituendo una divisione di Private Banking.\nNel 1998 entra a far parte del Gruppo Banca Popolare di Milano, con due presupposti: la distinzione di competenze e la complementarit\u00e0 di Banca Akros rispetto alla pi\u00f9 importante Banca Popolare di Milano. Quest'ultima nel 2017 si fonde con il Banco Popolare dando vita al Banco BPM.\nSociet\u00e0 e gruppi controllati o partecipati.\nNegli Stati Uniti opera tramite ESN North America di cui possiede il 39% circa del capitale, con sede a New York. Ci\u00f2 consente tra l'altro l'operativit\u00e0 su NASDAQ e NYSE (New York Stock Exchange).\nGroup S.r.l. \u00e8 la societ\u00e0, posseduta al 14% da Banca Akros, che svolge attivit\u00e0 di studio dei mercati e di prestazione di servizi ai soci (sette primari Gruppi bancari italiani), in vista della partecipazione di questi ultimi a finanziamenti ad imprese e/o al collocamento di strumenti finanziari (azioni e obbligazioni) al pubblico. L'insieme dei soci di Group si avvale di una rete distributiva di oltre 7.000 sportelli bancari."}
{"id": "896791", "revid": "78273", "url": "https://it.wikipedia.org/wiki?curid=896791", "title": "Non Directional Beacon", "text": ""}
{"id": "896796", "revid": "124247900", "url": "https://it.wikipedia.org/wiki?curid=896796", "title": "The End of All Things to Come", "text": "The End of All Things to Come \u00e8 il secondo album in studio del gruppo musicale statunitense Mudvayne, pubblicato il 19 novembre 2002 dalla Epic Records."}
{"id": "896799", "revid": "486946", "url": "https://it.wikipedia.org/wiki?curid=896799", "title": "Dipartimento della Difesa USA", "text": ""}
{"id": "896803", "revid": "4506", "url": "https://it.wikipedia.org/wiki?curid=896803", "title": "Modello entit\u00e0-relazione", "text": ""}
{"id": "896807", "revid": "287204", "url": "https://it.wikipedia.org/wiki?curid=896807", "title": "Casto e Secondino", "text": ""}
{"id": "896808", "revid": "7407233", "url": "https://it.wikipedia.org/wiki?curid=896808", "title": "Proto indo-europei", "text": ""}
{"id": "896817", "revid": "1013865", "url": "https://it.wikipedia.org/wiki?curid=896817", "title": "Nona", "text": "Nona (in croato: \"Nin\") \u00e8 una citt\u00e0 della Croazia di abitanti (cens. 2011), situata nella regione zaratina a nord di Zara.\nNona \u00e8 una delle citt\u00e0 pi\u00f9 antiche della Croazia.\nStoria.\nLa storia di Nona \u00e8 antichissima: l'isolotto del centro storico era abitato probabilmente fin dall'epoca preistorica. Vari popoli si susseguirono nel controllo della citt\u00e0, tra cui i Liburni; il luogo era un emporio noto ai greci con il nome di \"Enona\"; l'influenza greca \u00e8 attestata archeologicamente in periodo ellenistico. \nIn seguito, quando i Romani conquistarono la Dalmazia, la citt\u00e0 divenne conosciuta col nome di \"Aenona\" e fu dotata di un foro, un anfiteatro, un acquedotto e un tempio che all'epoca era il pi\u00f9 grande in terra dalmata. Apprezzati dai romani erano i fanghi curativi che si trovano nei pressi della citt\u00e0.\nAll'inizio del VII secolo la citt\u00e0 fu presa dagli Slavi e dagli Avari, che la distrussero completamente. Ricostruita dai Croati tra i secoli VIII e IX, Nona divenne un importante centro di irradiamento culturale e il luogo dell'incoronazione dei sovrani croati. Con l'istituzione della diocesi di Nona la citt\u00e0 divenne anche la capitale ecclesiastica croata; a quell'epoca risalgono la figura storica del vescovo Gregorio di Nona (che introdusse il glagolitico come lingua liturgica) e la costruzione della chiesa della Santa Croce, una piccolissima cattedrale a croce greca triabsidata che sull'architrave reca l'iscrizione del conte (\"\u017eupan\") croato \"Godeslaus\".\nNona si diede nel 1328 alla Repubblica di Venezia, alla quale appartenne - salvo un'interruzione nel periodo 1358-1409 - fino alla caduta della Repubblica di San Marco nel 1797. Contrariamente alle altre citt\u00e0 marittime, che prosperarono notevolmente nei commerci e nelle arti, sotto la Serenissima Nona and\u00f2 incontro ad un'inarrestabile decadenza. Sfruttata economicamente dalla Repubblica, ma non dotata di adeguata protezione militare, la citt\u00e0 divenne un facile obiettivo e fu distrutta dai veneziani nel 1571 per non lasciarla ai Turchi. Il 28 aprile 1646 Nona fu nuovamente rasa al suolo dai veneziani, che lasciarono la citt\u00e0 bruciata per salvare la citt\u00e0 di Zara dai Turchi.\nNei secoli successivi Nona non riusc\u00ec pi\u00f9 a riprendersi e rimase una sonnolenta cittadina di provincia fino alla rivalutazione in chiave turistica degli ultimi decenni.\nLocalit\u00e0.\nIl comune di Nona \u00e8 suddiviso in 6 frazioni (\"naselja\"), di seguito elencate. Tra parentesi il nome in lingua italiana, spesso desueto."}
{"id": "896818", "revid": "287204", "url": "https://it.wikipedia.org/wiki?curid=896818", "title": "Contea di Harris (Georgia)", "text": "La contea di Harris, in inglese Harris County, \u00e8 una contea dello Stato della Georgia, negli Stati Uniti. La popolazione al censimento del 2000 era di 23.695 abitanti. Il capoluogo della contea \u00e8 Hamilton. La contea fa parte della area metropolitana statistica di Columbus.\nGeografia fisica.\nLa contea si trova nella parte occidentale della Georgia. Lo United States Census Bureau certifica che l'estensione della contea \u00e8 di 1.225 km\u00b2, di cui 1.201 km\u00b2 composti da terra e i rimanenti 24 km\u00b2 costituiti da acque interne.\nStoria.\nLa contea fu costituita il 14 dicembre 1827."}
{"id": "896822", "revid": "1431409", "url": "https://it.wikipedia.org/wiki?curid=896822", "title": "Tom Berenger", "text": "Biografia.\nTom Berenger \u00e8 nato a Chicago, Illinois, da una famiglia cattolica irlandese. Dopo aver studiato Giornalismo all'Universit\u00e0 del Missouri, decide di seguire le sue aspirazioni di attore e si trasferisce a New York nel 1970, dove ottiene il suo primo ruolo nella soap opera \"Una vita da vivere\".\nIl suo debutto \u00e8 in un film indipendente, \"Rush It\" (1976), ma il ruolo che lo fa conoscere \u00e8 quello dell'assassino in \"In cerca di Mr. Goodbar\" (1977). Nel 1978 ottiene un ruolo pi\u00f9 importante in \"Donna \u00e8 meraviglia\", e nell'anno successivo interpreta Butch Cassidy in \"Il ritorno di Butch Cassidy &amp; Kid\" (1979).\nSeguono i film \"Il grande freddo\" (1983), \"Chi protegge il testimone\" (1987), \"Betrayed - Tradita\" (1988) e \"Major League - La squadra pi\u00f9 scassata della lega\" (1989), ma il ruolo pi\u00f9 importante della sua carriera \u00e8 del 1986, anno in cui interpreta lo psicopatico sergente Barnes in \"Platoon\", ruolo che gli vale una candidatura agli Oscar e la conquista di un Golden Globe.\nNegli anni novanta intraprende una carriera parallela di produttore oltre che di attore, interpretando film come \"Giocando nei campi del Signore\", \"Prova schiacciante\" (1991), \"One Shot One Kill - A colpo sicuro\", \"Una bionda sotto scorta\", \"Gettysburg\" (film sulla guerra di secessione americana, dove si cala nella parte del generale James Longstreet), \"L'ultimo cacciatore\" (1995), \"L'ora della violenza\", \"Rough Riders\", \"Conflitto d'interessi\", \"Un uomo un eroe\" e \"Trappola esplosiva\".\nBerenger continua a lavorare per la televisione e per il cinema, ma sempre come protagonista; lo si pu\u00f2 ricordare come guest star in una puntata di \"Cin cin\", dove nell'ultima stagione impersona uno spasimante di Rebecca Howe. Entrando nel nuovo millennio interpreta produzioni indipendenti, da co-protagonista nel film \"Takedown\", diretto da Joe Chapelle, come attore protagonista in \"The Hollywood Sign\" di S\u00f6nke Wortmann), \"Il guardiano\" (2002) di George Mihalka, \"L'anello mancante\" di J.S. Cardone e \"Cutaway\" di Guy Manos; compare inoltre in due camei in produzioni hollywoodiane come \"Training Day\" di Antoine Fuqua e nel thriller \"D-Tox\" di Jim Gillespie.\nRecita da protagonista in produzioni televisive come la miniserie western \"Johnson County War\", la miniserie thriller \"Arthur Hailey's Detective\" e la miniserie horror \"Incubi e deliri\", tratta dall'omonimo romanzo di Stephen King. Tra il 2007 e il 2010 ritorna sui grandi schermi con \"Il miracolo di Natale di Jonathan Toomey\" di Bill Clark, \"Stiletto\" di Nick Vallelonga, \"Breaking Point\" di Jeff Celentano, ' di P.J. Pesce, \"Last Will\" di Brent Huff, ' di George Mendeluk e nel fantascientifico \"Inception\" di Christopher Nolan.\nVita privata.\nTom Berenger, che vive tra Vancouver (Canada) e la Carolina del Sud, si \u00e8 sposato quattro volte: la prima dal 1976 al 1984 con la scrittrice Barbara Wilson, da cui ha avuto due figli, Allison (1977) e Patrick (1979); poi dal 1986 al 1997 con l'attrice Lisa Kay Williams, da cui ha avuto tre figlie, Chelsea (1986), Chloe (1988) e Shiloh (1993); dal 1998 al 2011 \u00e8 stato sposato con Patricia Alvaran, da cui ha avuto un figlio, Scout (1998); dall'8 settembre 2012 \u00e8 sposato con Laura Moretti, di origini italiane.\nDal 1987 al 1989 Berenger \u00e8 stato affiliato alla chiesa di Scientology, periodo in cui era soprannominato da alcuni tabloid \"il secondo Tom famoso di questa chiesa\" (in riferimento a Tom Cruise), cosa su cui ha poi scherzato dicendo che \"se fossimo riusciti a convertire anche Tom Selleck, potevamo formare un trio!\". La seconda moglie \u00e8 rimasta affiliata a Scientology, e questo ha causato alcune polemiche, dopo l'abbandono dell'attore, su eventuali interessi che comunque non hanno mai trovato un fondamento.\nTom Berenger conosce alla perfezione l'italiano e lo spagnolo, legge pi\u00f9 di 100 libri all'anno ed \u00e8 appassionato di storia. \u00c8 conosciuto per la sua generosit\u00e0: da pi\u00f9 di 20 anni dona ogni anno un milione di dollari all'Universit\u00e0 del Missouri, dove quando era studente faceva parte della squadra universitaria di football americano.\nDoppiatori italiani.\nNelle versioni in italiano dei suoi film, Tom Berenger \u00e8 stato doppiato da:\nDa doppiatore \u00e8 sostituito da:"}
{"id": "896824", "revid": "83531", "url": "https://it.wikipedia.org/wiki?curid=896824", "title": "Marsden Hartley", "text": "Gli esordi.\nMarsden Hartley nacque a Lewiston, nel Maine, il 4 gennaio 1877.\nNel 1885 sua madre mor\u00ec e poco dopo suo padre si rispos\u00f2 e si trasfer\u00ec a Cleveland, trascurando i figli.\nQuesto influ\u00ec sulla psicologia del giovane Hartley, che si sent\u00ec lasciato solo e cerc\u00f2 conforto nella natura.\nNel 1892 cominci\u00f2 a studiare arte a Cleveland.\nNel 1899 si trasfer\u00ec a New York, dove studi\u00f2 pittura e frequent\u00f2 il circolo del poeta Walt Whitman, il cui lavoro celebrava apertamente tutti i tipi di amore, anche quello omosessuale.\nNegli anni immediatamente successivi le sue opere colpirono l'attenzione di Alfred Stieglitz, che ne organizz\u00f2 diverse mostre personali.\nIn quel periodo Stieglitz stava riunendo alcuni dei pi\u00f9 audaci ed originali artisti del momento, con particolare attenzione per i modernisti della prima generazione: Hartley entr\u00f2 cos\u00ec in un ambiente culturalmente d'avanguardia e nel corso degli anni ebbe l'opportunit\u00e0 di conoscere artisti come Gertrude Stein, Hart Crane, Charles Demuth, Georgia O'Keeffe, Fernand L\u00e9ger, Ezra Pound e molti altri.\nIn quel periodo Hartley dipingeva soprattutto tetri paesaggi con uno stile vigoroso e dinamico: dopo aver abbandonato un impressionismo di stampo americano, si stava avvicinando ad una sorta di naturalismo mistico e trascendentale, in cui si notano influenze della tecnica divisionista di Giovanni Segantini e del post-impressionismo francese.\nIn particolare, Hartley ammirava il romanticismo primitivo e la tormentata immaginazione del pittore Albert Pinkham Ryder e la ricerca della drammaticit\u00e0 nella vita quotidiana del drammaturgo Eugene O'Neill.\nIl periodo europeo.\nNel 1912 Hartley fece il suo primo viaggio in Europa, con l'intenzione di completare la propria formazione artistica.\nFu per diversi mesi a Parigi, dove conobbe da vicino le novit\u00e0 radicali di Paul C\u00e9zanne, di Henri Matisse e di Pablo Picasso.\nInfluenzato da questi stili rivoluzionari, fece una serie di pitture astratte dalle forme fortemente tratteggiate e dai colori brillanti.\nTuttavia Hartley rimase ben presto deluso dallo studio sistematico del colore degli artisti francesi e si trasfer\u00ec in Germania.\nA Monaco di Baviera conobbe da vicino il lavoro degli espressionisti tedeschi e dei membri del gruppo Der Blaue Reiter, in particolare di Vasily Kandinsky, Paul Klee e Franz Marc.\nMa ad impressionare particolarmente Hartley fu Berlino, una delle citt\u00e0 pi\u00f9 libertine d'Europa, dove fece diverse esperienze omosessuali.\nIn quel periodo fece pitture sostanzialmente astratte con forti influenze cubiste ed espressioniste, ispirate agli emblemi del militarismo tedesco per rendere omaggio all'idea di cameratismo maschile; questo si spiega col fatto che durante la prima guerra mondiale una parte considerevole della popolazione gay di Berlino era stata arruolata nell'esercito.\nParticolarmente interessante \u00e8 il dipinto \"Ritratto di un Ufficiale Tedesco\" (1914), dedicata a Karl Von Freyburg, un tenente prussiano morto nel corso della guerra con il quale aveva probabilmente avuto una relazione.\nAnche se oggi queste opere sono considerate come le migliori della sua carriera, a quel tempo suscitarono reazioni controverse; erano infatti viste semplicemente come una celebrazione del militarismo e dell'imperialismo tedesco in un periodo in cui gli Stati Uniti erano in guerra contro la Germania.\nIl ritorno nel Maine.\nDal 1915 al 1933 Hartley viaggi\u00f2 incessantemente tra l'Europa, gli Stati Uniti e il Messico, dove dipinse una serie notevole sul vulcano Popocat\u00e9petl, per poi tornare nel Maine verso la fine della sua vita.\nDopo che nei suoi viaggi era entrato in contatto con una gran variet\u00e0 di movimenti artistici moderni, negli ultimi anni della sua vita arriv\u00f2 ad una forma personale di espressionismo, come si nota bene nei dipinti vigorosi dell'aspro paesaggio del Maine di questo periodo.\nAl pari di cosiddetti artisti regionalisti statunitensi, Hartley voleva descrivere la vita americana ad un livello locale, trovando i soggetti che stava cercando nel paesaggio austero e tetro del Maine, con la potenza monumentale delle montagne, la profondit\u00e0 selvaggia dei boschi e le forme scoscese delle coste.\nQueste opere celebrano l'unione semplice e diretta tra la natura ed i suoi abitanti: le montagne, le foreste, le coste e gli esseri umani sono ciascuno a modo loro manifestazioni dell'ordine naturale di cui Hartley era affascinato.\nNel 1935 pass\u00f2 alcuni mesi in Nuova Scozia, facendo numerosi ritratti dei membri della famiglia che lo ospitava, i Mason, innamorandosi di due figli della famiglia.\nQuando entrambi i ragazzi annegarono in mare, Hartley espresse il suo forte dolore in pittura ed in poesia.\nNelle sue ultime opere dipinse ritratti di personaggi del passato, come Abraham Lincoln, John Donne ed Albert Pinkham Ryder, e figure maschili molto vigorose, soprattutto pescatori dalla possente muscolatura, in cui cercava di catturare la vitalit\u00e0 del corpo.\nIn questi ultimi lavori Hartley \u00e8 al massimo dei suoi poteri espressivi ed unisce le idee del modernismo alla sua visione personale dell'arte.\nHartley mor\u00ec a Ellsworth, nel Maine, il 2 settembre 1943.\nOltre che come pittore, \u00e8 oggi ricordato anche come poeta, saggista e scrittore."}
{"id": "896826", "revid": "767487", "url": "https://it.wikipedia.org/wiki?curid=896826", "title": "All the Stuff (And More!) Volume 1", "text": "All the Stuff (And More!) Volume 1 \u00e8 una compilation della band punk Ramones.\nDescrizione.\nInclude al suo interno i primi due album, \"Ramones\" e \"Leave Home\", con l'eccezione di \"Carbona Not Glue\", canzone che in origine era nell'album \"Leave Home\", ma tolta poco dopo in seguito alle pressioni della Carbona Company.\nSono incluse anche molte bonus track e le demo di \"I Don't Wanna Be Learned/I Don't Wanna Be Tamed\" e \"I Can't Be\".\n\"Sheena Is a Punk Rocker\" qui rimpiazza \"Carbona Not Glue\" presente nell'ultima versione di \"Leave Home\". \n\"Babysitter\", originalmente il b-side di \"Do You Wanna Dance?\", era il primo rimpiazzo di \"Carbona Not Glue\". \nE le ultime due tracce, \"California Sun\" e \"I Don't Wanna Walk Around With You\", sono dei live."}
{"id": "896829", "revid": "729019", "url": "https://it.wikipedia.org/wiki?curid=896829", "title": "Contea di Holmes (Florida)", "text": "La contea di Holmes (in inglese Holmes County) \u00e8 una contea della Florida, negli Stati Uniti. Il suo capoluogo amministrativo \u00e8 Bonifay.\nGeografia fisica.\nLa contea ha un'area di 1.266\u00a0km\u00b2 di cui l'1,28% \u00e8 coperta d'acqua. Confina con:\nStoria.\nLa Contea di Holmes fu creata nel 1848. Il nome deriva da \"Thomas J. Holmes\" che venne a stabilirsi nella zona dalla Carolina del Nord nel 1830."}
{"id": "896834", "revid": "7407511", "url": "https://it.wikipedia.org/wiki?curid=896834", "title": "Lirapio", "text": ""}
{"id": "896835", "revid": "287204", "url": "https://it.wikipedia.org/wiki?curid=896835", "title": "Xerept", "text": ""}
{"id": "896837", "revid": "298055", "url": "https://it.wikipedia.org/wiki?curid=896837", "title": "Gillet Vertigo", "text": "La Gillet Vertigo Streiff \u00e8 una auto biposto prodotta dalla casa belga Gillet a partire dal 1991.\nStoria del progetto.\nLa Vertigo \u00e8 nata da un progetto di Tony Gillet, un ex pilota di Formula 1. Ha partecipato alle stagioni del 2005 e del 2006 del FIA GT Car in categoria G2 e GT2.\nCaratteristiche tecniche.\nIl guidatore \u00e8 in una posizione tale da star seduto (virtualmente) sul parafango posteriore. In origine era disponibile con un 4 cilindri Ford Cosworth, in seguito si \u00e8 aggiunto il V6 Alfa Romeo Busso da 3.179\u00a0cm\u00b3 e 250cv, lo stesso montato sulle 147 GTA e 156 GTA, il cambio \u00e8 un Quaife sequenziale a sei marce.\nQuesta vettura ha battuto il record mondiale di accelerazione da 0 a 100\u00a0km/h nel 1990 in 3,85 secondi e nel 1994 in 3,266 secondi."}
{"id": "896838", "revid": "76963", "url": "https://it.wikipedia.org/wiki?curid=896838", "title": "Agnes Moorehead", "text": "Biografia.\nNata nel Massachusetts, figlia di un sacerdote presbiteriano, John Henderson Moorehead, e di una ex-cantante, Mildred McCauley, all'et\u00e0 di tre anni ebbe la sua apparizione pubblica nella chiesa del padre recitando la \"Preghiera del Signore\". Cresciuta a St. Louis (Missouri), terminati gli studi nel 1918, si dedic\u00f2 all'insegnamento di letteratura inglese. Si laure\u00f2 in biologia nel 1923 al Muskingum College, conseguendo in seguito un master all'Universit\u00e0 del Wisconsin. Appassionata di teatro, frequent\u00f2 a New York l'American Academy of Dramatic Arts, presso cui si diplom\u00f2 nel 1929.\nIl cinema.\nDopo una lunga esperienza sul palcoscenico, venne notata da Orson Welles, che la fece debuttare sul grande schermo nel ruolo della madre di Charles Foster Kane, il protagonista del suo capolavoro \"Quarto potere\" (1941). L'anno seguente fu nuovamente diretta da Welles nel film corale \"L'orgoglio degli Amberson\" (1942), per cui l'attrice si guadagn\u00f2 una candidatura all'Oscar, nonch\u00e9 una del New York Film Critics Circle Awards.\nIl successo.\nDalla fine degli anni quaranta fino ai primi anni sessanta, Agnes Moorehead fu una delle attrici caratteriste pi\u00f9 richieste del cinema hollywoodiano, grazie al suo viso amaramente espressivo e all'intensit\u00e0 del suo temperamento drammatico. Tra i suoi migliori film vanno ricordati \"La signora Parkington\" (1944) di Tay Garnett, \"Johnny Belinda\" (1948) di Jean Negulesco, per entrambi i quali ottenne una candidatura all'Oscar, e \"Magnifica ossessione\" (1954) di Douglas Sirk.\nTra le sue ultime interpretazioni cinematografiche si ricordano quelle della signora turbata dalla morte nel film \"Il segreto di Pollyanna\" (1960) e dell'acida governante di Bette Davis nel thriller \"Piano... piano, dolce Carlotta\" (1964) di Robert Aldrich, per cui ottenne la sua ultima candidatura agli Academy Awards. Attiva con successo anche in teatro e alla radio, dal 1964 al 1972 l'attrice riscosse un grandissimo successo interpretando il ruolo di Endora, eccentrica strega madre dell'avvenente Samantha (impersonata da Elizabeth Montgomery) sposata ad un mortale, nella sitcom televisiva \"Vita da strega\". Nonostante le sei candidature agli Emmy per la sua interpretazione, ottenne il premio come miglior attrice non protagonista nella serie \"Selvaggio West\", in cui apparve solo in un episodio (1967).\nLa morte.\nAgnes Moorehead mor\u00ec, all'et\u00e0 di 73 anni, il 30 aprile 1974 a Rochester (Minnesota, Stati Uniti d'America) dopo che le venne diagnosticato un cancro all'utero che, in breve tempo, si estese anche ai polmoni.\nMolte fonti segnalano le coincidenze di morte per tumore di molti attori e attrici che lavorarono nel film \"Il conquistatore\" (1956), tanto da far parlare di \"set cancerogeno\". Ma in seguito anche il set del telefilm \"Vita da strega\" fece molte vittime attorno agli anni novanta e la leggenda metropolitana del set maledetto tocc\u00f2 anche quello del telefilm."}
{"id": "896841", "revid": "1305772", "url": "https://it.wikipedia.org/wiki?curid=896841", "title": "Banca Popolare di Roma (1992-2012)", "text": "La Banca Popolare di Roma S.p.A \u00e8 stata un istituto di credito, con sede in via Bissolati 40 a Roma.\nStoria.\nLa banca \u00e8 stata fondata nella capitale italiana nel 1992 come Societ\u00e0 Cooperativa a Responsabilit\u00e0 Limitata per Azioni. L'autorizzazione da parte di Banca d'Italia per lo svolgimento dell'attivit\u00e0 creditizia arriva nel 1994 e a settembre viene aperto il primo sportello. Nel 1997 viene trasformata in societ\u00e0 per azioni.\nNel 2003 viene acquisita dalla Cassa di Risparmio di Ferrara, la CARIFE S.p.A. e nel 2012 viene fusa per incorporazione nella capogruppo, diventandone una sua divisione e mantenendo il marchio."}
{"id": "896846", "revid": "767487", "url": "https://it.wikipedia.org/wiki?curid=896846", "title": "All the Stuff (And More!) Volume 2", "text": "All the Stuff (And More!) Volume 2 \u00e8 la seconda parte della compilation della band punk Ramones che avrebbe dovuto comprendere la ristampa dei primi quattro lp. Difatti il cd contiene al suo interno il loro terzo e quarto cd, \"Rocket to Russia\" e \"Road to Ruin\" (esclusa la canzone \"Go Mental\") pi\u00f9 qualche bonus track."}
{"id": "896847", "revid": "365417", "url": "https://it.wikipedia.org/wiki?curid=896847", "title": "Adalberone di Laon", "text": "Il suo scritto pi\u00f9 importante \u00e8 il Carmen ad Rodbertum regem, un poemetto in latino in forma dialogica, indirizzato al re dei Franchi Roberto II il Pio, all\u2019interno del quale si attacca .\nAdalberone ebbe inoltre una notevole influenza nelle lotte riguardanti il passaggio dinastico dalla casata dei Carolingi a quella dei Capetingi.\nBiografia.\nDalla formazione alla nomina a vescovo di Laon.\nAdalberone nacque in Lorena tra il 950 e il 957 dalla grande e nobile casata delle Ardenne, figlio del conte Regnier discendente di Widricus\\Wigerich e della consorte di stirpe carolingia nonch\u00e9 nipote del vescovo di Reims, anch\u2019egli di nome Adalberone. Si hanno notizie incerte circa gli anni della sua formazione, ma \u00e8 possibile dedurre che abbia percorso il medesimo \"cursus honorum\" dei parenti per tanto dapprima si sarebbe formato a Metz o a Li\u00e8ge, avrebbe poi continuato i suoi studi presso Gorze, per terminarli presso Reims fino al 974 circa. \nA Reims Adalberone ebbe sicuramente modo di conoscere Gerberto di Aurillac, con il quale intrecci\u00f2 un rapporto di amicizia. Concluso il proprio percorso di studi, Adalberone entr\u00f2 nelle grazie di re Lotario IV, divenendone cancelliere nel 974, e fu investito in giovane et\u00e0 come vescovo di Laon, il 16 gennaio 977, con molta probabilit\u00e0 grazie alla spinta dello zio, vescovo di Reims.\nAdalberone di Laon oper\u00f2 politicamente e a livello diplomatico in un\u2019epoca di transizione dinastica, . Durante la sua breve carriera da cancelliere si guadagn\u00f2 la fiducia di re Lotario, l\u2019affetto della di lui consorte Emma d\u2019Italia, e l\u2019inimicizia implacabile di Carlo di Bassa Lorena, fratello di Lotario. Nell\u2019ambito di questa rete di relazioni si svilupper\u00e0 gran parte dell\u2019operato politico di Adalberone.\nL\u2019accusa di adulterio.\nAdalberone venne accusato da Carlo di Bassa Lorena di essersi macchiato di adulterio con la regina Emma d\u2019Italia, moglie di Lotario IV. Si dovette cos\u00ec ricorrere a un concilio, tenutosi presso Saint-Macre, che di fatto sarebbe stato architettato al solo scopo di riabilitare la reputazione di Adalberone. Certamente le circostanze volgevano a favore dell\u2019imputato, in quanto era suo zio in persona a presiedere la giuria. , ma visto che Adalberone continu\u00f2 ad esercitare la carica di vescovo fino alla morte, si hanno buone ragioni per supporre che l\u2019accusa fosse totalmente infondata e che quindi egli sia stato assolto.\nIn quell'epoca la situazione politica era in continua evoluzione: i gi\u00e0 fragili equilibri della situazione politica in Francia vacillarono quando re Lotario IV mor\u00ec, nel 986, e gli succedette il figlio Luigi, nato dalla consorte Emma d\u2019Italia. Il giovane sovrano fu incoronato nel giugno del 979, ma assunse il potere effettivo nel 987, all\u2019et\u00e0 di venti anni, un anno dopo la morte del padre. L\u2019inesperienza del monarca, data dalla sua giovane et\u00e0, . Egli fu una debole pedina tra le lotte di due dinastie: quella dei Robertingi e quella degli Ottoni, imperatori del Sacro Romano Impero e difensori di Roma. L\u2019equilibrio politico si sgretol\u00f2 del tutto quando il sovrano mor\u00ec prematuramente il 21 maggio 987.\nLe lotte dinastiche tra Carolingi e Capetingi.\nLuigi V mor\u00ec senza lasciare eredi legittimi, cos\u00ec si accesero aspre lotte per la successione al trono: da un lato vi era Carlo di Bassa Lorena, primo in linea dinastica, in quanto fratello di Lotario IV e quindi zio paterno di Luigi V. Il secondo pretendente al trono fu Ugo Capeto, nipote dell\u2019Imperatore Ottone I, alleato con Adalberone vescovo di Reims, zio dell\u2019omonimo vescovo di Laon, nonch\u00e9 duca dei Franchi, conte di Parigi e marchese di Neustria. , e per aver sposato una donna di rango inferiore, alla quale era preclusa quindi la possibilit\u00e0 di diventare regina. Ugo Capeto fu cos\u00ec proclamato e incoronato re presso Noyon, il 3 luglio 987, e il 30 dicembre del medesimo anno associ\u00f2 al trono il figlio, Roberto, a seguito di una cerimonia tenutasi a Orl\u00e9ans.\nLo stallo tra le casate e l\u2019intervento decisivo di Adalberone.\nCarlo di Bassa Lorena non accett\u00f2 la salita al trono di , cos\u00ec diede loro battaglia, prendendo possesso dapprima della citt\u00e0 di Laon, incarcerando Adalberone nel maggio 988, e in seguito anche di Reims. Si venne cos\u00ec a creare una situazione di forte stallo tra Carolingi e Capetingi, dal momento che nessuna delle due fazioni riusciva a prevalere. Lo scioglimento si ebbe a due anni dall\u2019inizio degli scontri, quando entr\u00f2 in gioco proprio Adalberone, che una volta evaso si era di nuovo rifugiato presso Ugo Capeto. Il vescovo, per poter ridurre i Carolingi sotto scacco, finse di allearsi con Carlo stesso, invitandolo con il nipote Arnolfo presso Laon, per giurargli fedelt\u00e0. Adalberone tenne cos\u00ec prigionieri Carlo e Arnolfo e, il Luned\u00ec dell\u2019Angelo 991, li consegn\u00f2 a Ugo Capeto, che si assicur\u00f2 cos\u00ec il mantenimento stabile del trono per s\u00e9 e per suo figlio Roberto. Con la morte di Carlo, avvenuta tra il 991 e il 992, si estinse la dinastia dei Carolingi.\nLa personalit\u00e0 di Adalberone.\nA seguito della rottura dello stallo tra Carolingi e Capetingi, ottenuta di fatto con un doppio gioco, Adalberone si guadagn\u00f2 la fama di \"traditor vetulus\" tra gli scrittori suoi coevi e successivi. L\u2019avversione contro tale personaggio emerge specialmente da parte di Richerio di Reims, il quale accosta Adalberone addirittura a Giuda Iscariota e a una figura demoniaca. Richerio \u00e8 la fonte di ulteriori vicissitudini che proiettano sulla figura di Adalberone una luce ben poco positiva: infatti non solo lo incolpa di aver intrecciato una \"liaison\" amorosa con Emma d\u2019Italia, ma lo rimprovera anche di avere congiurato, con Ottone III e i vescovi tedeschi, proprio contro re Ugo Capeto. Tuttavia le testimonianze a lui ostili di Richerio, a cui si accompagnano diverse lettere personali di Gerberto di Aurillac, si arrestano al termine del X secolo, e a esse subentrano delle fonti di diversa provenienza. Il vescovo di Laon non si accattiv\u00f2 la benevolenza e le simpatie degli storici nemmeno nell\u2019XI secolo: venne infatti etichettato con epiteti negativi a causa della posizione da lui assunta, che andava contro il monachesimo cluniacense, e . La critica cui fu esposto deriv\u00f2 dalla posizione esplicita espressa nella sua opera pi\u00f9 celebre: il \"Carmen ad Rotbertum regem.\" Risulta necessario affermare che, anche in questo caso, gli storici tendono ad attribuire al carattere e alla moralit\u00e0 di un personaggio dei fenomeni che andrebbero altres\u00ec considerati alla luce di complesse concatenazioni di eventi.\nGli ultimi anni di vita e la morte.\nAdalberone condusse un episcopato di quasi mezzo secolo, durante il quale visse in modo attivo e militante le vicende politiche del tempo. Nemmeno gli ultimi anni della sua esistenza furono tranquilli: . Tuttavia molti si opposero a questa sua volont\u00e0, in quanto nessun vescovo poteva rivendicare il diritto di scegliere il proprio successore. Ad ogni modo egli fall\u00ec nel proprio intento: Guirdo non gli succedette al soglio vescovile. Adalberone, uomo controverso, arrivista, talvolta manipolatore, ma pi\u00f9 di chiunque altro distintosi nella grande scacchiera del potere, mor\u00ec a Laon negli Trenta dell\u2019XI secolo, in data 27 gennaio.\nLe opere.\nAdalberone non si limit\u00f2 a militare nelle vicissitudini politiche e dinastiche dell\u2019epoca: infatti compose opere di varia natura. \nLe opere secondarie.\n\"De summa Fidei\".\nAdalberone redasse un componimento poetico di carattere teologico-cerimoniale, intitolato \"De summa Fidei\", che dedic\u00f2 a Re Roberto II il Pio. Si tratta di un dialogo allegorico tra il vescovo e la personificazione della Fede, che va a delineare i principali misteri da cui \u00e8 costituita, in particolare il dogma della Trinit\u00e0.\n\"Epistola Fulconi Ambianensi episcopo sub dialogo directa\".\nTra le opere secondarie \u00e8 anche annoverata una lettera indirizzata al vescovo Foulques d\u2019Amiens, con cui l\u2019autore immagina di confrontarsi circa le tribolazioni vissute da un mulo incapace. Il testo potrebbe essere legato alla scuola di Gerberto, nonch\u00e9 alla dottrina di Boezio e di Marziano Capella. Il contenuto dell\u2019epistola \u00e8 di spiccato carattere buffonesco, e non \u00e8 altro che un esercizio scolastico, atto alla risoluzione del maggior numero di sillogismi. \u00c8 possibile dedurre che il testo abbia avuto un certo successo, grazie al numero di copie pervenute sino ad oggi.\n\"Rhytmus satiricus adversus Landericum Nivernensem comitem\".\nIl , indirizzata contro Landri de Nevers, forse databile tra marzo e ottobre 996. In essa si evince ancora la tendenza ai giochi di parole marcatamente costruiti attorno alla figura retorica dell\u2019allusione, caratterizzati da uno stile ellittico, mirato pi\u00f9 all\u2019effetto ritmico che alla chiarezza espressiva. L\u2019opera ha come contenuto la satira politica contro la condotta cluniacense, che sar\u00e0 poi trattata in modo pi\u00f9 ampio da Adalberone nella sua opera pi\u00f9 celebre, il \"Carmen ad Rotbertum regem\".\nMabillon ha pubblicato l\u2019opera basandosi su un manoscritto di Beauvais scoperto dal canonico Geoffri Humann. Non \u00e8 stato possibile rintracciare questo modello e si pu\u00f2 utilizzare solo l'edizione data da Mabillon nei suoi \"Analecta vetera\" (t. III, p. 533; \"nova editio\", pp. 366-367), e riprodotta dai continuatori di Bouquet (t X, pagg. 93-94).\nL'opera principale: il \"Carmen ad Rotbertum regem\".\nIn et\u00e0 avanzata Adalberone scrisse la propria opera pi\u00f9 celebre, conosciuta con il titolo di \"Carmen ad Rotbertum regem\". Si tratta di un dialogo latino in esametri tra il vescovo e il Re Roberto II (996-1031), diviso in pi\u00f9 sezioni, considerato il testamento politico dell\u2019autore. Il tema principale che si delinea \u00e8 lo schema trifunzionale di una societ\u00e0 utopisticamente funzionante, che si inserisce nel solco di un\u2019aspra critica contro l\u2019ordine cluniacense.\nL\u2019opera \u00e8 trasmessa nel manoscritto: Paris, Biblioth\u00e8que nationale de France, lat. 14192, ff. 32v-43r, sec. XII.\nIl contesto in cui si inserisce l\u2019opera.\nIl \"Carmen\" viene scritto da Adalberone in un momento di crisi della monarchia, attorno al 1025: se da un lato il sovrano non godeva pi\u00f9 del sostegno di nobili e vescovi, dall\u2019altro i legami familiari e il vassallaggio giungevano in primo piano. Inoltre a quei tempi era in crescita l\u2019influenza dei cluniacensi che si appoggiavano al papato e l\u2019abbate Odilone di Cluny godeva di immunit\u00e0 e gestiva il potere temporale, oltre che quello spirituale. Tutto ci\u00f2 era inconcepibile per Adalberone, che paragon\u00f2 tale contesto all\u2019immagine del \u201cmondo sottosopra\u201d, ben nota nella sua epoca. Nel dialogo il vescovo esorta quindi il re Roberto a ristabilire un equilibrio, seguendo il \u201cnaturale\u201d e \u201cdivino\u201d ordine tripartito della societ\u00e0. Adalberone per\u00f2 sa bene che il sovrano non gli avrebbe dato ascolto, pertanto si limita a ridere di ci\u00f2 che sta accadendo, gettando cos\u00ec un ultimo sguardo critico verso una societ\u00e0 dalla quale non si aspetta pi\u00f9 nulla.\nStruttura e analisi dell\u2019opera.\nIl \"Carme\" inizia con le lodi di Adalberone indirizzate al sovrano e, in seguito, la prima battuta del vescovo si apre \"in medias res\": \u201cSono chiari gli scritti: quelli che ci tramandano i celebri Crotoniati. Questo \u00e8 il loro titolo: legge antichissima. Essi insegnano che sia ottenuto con la forza ci\u00f2 che volontariamente viene negato, e che, se piace all\u2019impero, venga trasformato nell\u2019ordine\u201d. Il termine \u201ccrotoniati\" inerisce ai cluniacensi, in questa sede attaccati da Adalberone, in quanto desiderosi di effettuare una sovversione dell\u2019ordine sociale che avrebbe condotto il mondo alla rovina, con il loro comportamento e i loro scritti\".\" Anche la seconda sezione dell\u2019opera ha come oggetto la demonizzazione della degenerazione del monachesimo cluniacense che, tra X e XI secolo, procedeva sempre pi\u00f9 nel solco di una laicizzazione dei costumi. In particolar modo l\u2019attacco \u00e8 rivolto contro l\u2019abbate Odilone di Cluny (994-1048), il quale avrebbe traviato il personaggio fittizio del monaco che, recatosi proprio presso Cluny, ne sarebbe ritornato abbigliato da soldato e desideroso di moglie e figli. L\u2019accostamento del monaco a un soldato \u00e8 significativo: i monaci si autodefinivano come una \"militia\" di Dio, ma Adalberone afferma che dall\u2019XI secolo i cluniacensi abbiano travisato tale concezione, intromettendosi nelle attivit\u00e0 degli altri status, immischiandosi nella vita mondana e superando i vincoli della loro attivit\u00e0 ecclesiastica. Di grande interesse \u00e8 di certo la terza sezione del dialogo, la pi\u00f9 corposa, in cui si espone al sovrano il modello della societ\u00e0 trifunzionale, opposta di conseguenza al mondo disordinato che la condotta dei cluniacensi andava propugnando. I versi dal 297 al 301 esprimono in breve, ma efficacemente, la struttura della societ\u00e0 proposta dal vescovo di Laon: \u201cTripartita, dunque, \u00e8 la casa di Dio, che invece \u00e8 creduta una: quaggi\u00f9 alcuni pregano, altri combattono, altri ancora lavorano; le tre componenti coesistono e non sopportano di essere divise. Cos\u00ec sull\u2019ufficio dell\u2019una poggia l\u2019opera delle altre due, ciascuna a sua volta recando sollievo a tutte le altre\u201d. Nella quarta parte del poemetto Adalberone esorta ulteriormente il sovrano, reticente, affinch\u00e9 si mobiliti per poter mettere in atto la costruzione di tale societ\u00e0. Ci\u00f2 funge da preambolo alla parte conclusiva del \"Carme\" in cui non solo si esaltano la dinastia dei Carolingi e il \"regnum Francorum\", ma si ha la presentazione da parte del vescovo del progetto di riforma dell\u2019assetto ecclesiastico e politico secondo cui ogni individuo dovrebbe adempiere ai propri doveri, in base a un ruolo ben definito. Tuttavia tali proposte vengono smontate dal sovrano con una pungente ironia, chiaro attacco satirico da parte del vescovo nei confronti del monarca. \nLa societ\u00e0 trifunzionale.\n. La societ\u00e0 utopistica propugnata \u00e8 delineata come tripartita per rispecchiare il mistero dell\u2019unit\u00e0 e della trinit\u00e0 di Dio nel suo creato; risulta per\u00f2 necessario affermare che le classificazioni in cui ricadono gli individui sono sostanzialmente due: quella degli uomini che conducono una vita contemplativa, gli \"oratores\", e quella degli uomini che svolgono attivamente delle opere con riscontro pratico, i \"bellatores\" e i \"laboratores\". La societ\u00e0 cristiana sarebbe quindi perfettamente organizzata e funzionante, a patto che tali \u201cingranaggi\u201d operino in armonia reciproca e complementare, senza mai confluire in un ceto diverso dal proprio. Coloro che conducono una vita contemplativa debbono assumersi l\u2019onere di gestire il rapporto di tutta l\u2019umanit\u00e0 con Dio, preparando gli individui alla vita ultraterrena, che sarebbe altrimenti loro preclusa. Chi combatte, invece, ha il compito di difendere la societ\u00e0 dalle ingiustizie e dai soprusi; da ultimo i \"laboratores\" conferiscono sostentamento a tutti i ceti, grazie al proprio lavoro.\nLo stile di Adalberone.\nSi pu\u00f2 osservare come nelle opere del vescovo vi sia uno spiccato virtuosismo che va a incorniciare la satira, sostenuto dalla profonda conoscenza del latino da parte di Adalberone. Tali caratteristiche resero gli scritti del vescovo molto apprezzati anche nel XII secolo. Lo stile dell\u2019autore viaggia su vari binari: retorico, satirico, teologico e logico-buffonesco, e ci\u00f2 rimanda allo spirito e alla tradizione della scuola di Reims. Adalberone, nonostante la carica episcopale e il proprio incisivo operato politico (non sempre ortodosso), non si \u00e8 dopotutto distaccato dal ricordo della giovent\u00f9, legato agli anni della formazione, esprimendo un forte gusto per il ritmo e per i giochi di parole."}
{"id": "896848", "revid": "1522738", "url": "https://it.wikipedia.org/wiki?curid=896848", "title": "Dodici Colonie di Kobol", "text": "Le Dodici Colonie di Kobol o Dodici Colonie dell'Uomo costituiscono l'immaginaria repubblica federale presente nell'universo fantascientifico di \"Battlestar Galactica\". La loro storia, descrizione e ubicazione \u00e8 variata dalla serie originale al remake del 2004, ma le due versioni condividono alcune caratteristiche: Nomi, Flotta Coloniale e Cyloni.\nDodici Colonie dell'Uomo (1978).\nLe Dodici Colonie dell'Uomo si trovano in un sistema multi-stella senza nome all'interno della Galassia del Cyranus. La visualizzazione di navigazione tattica indica che ci sono quattro sistemi stellari locali circondati da 21 pianeti, incluso un numero di mondi (ad esempio Carillon) che si trovano al di fuori della sfera coloniale in base all'influenza. Caprica orbita attorno a una doppia stella stretta.\nStoria.\nSecondo il Libro della Parola, un testo religioso della fede koboliana, l'umanit\u00e0 ebbe inizio su un pianeta chiamato Kobol.\nDopo un disastro ecologico, presumibilmente creato dalla tecnologia, le trib\u00f9 dell'umanit\u00e0 sono fuggite verso le stelle. Dodici trib\u00f9 alla fine passarono attraverso un vuoto magnetico e si stabilirono su un sistema stellare di 12 mondi, che in seguito sarebbero stati conosciuti come le Dodici Colonie dell'Uomo. Una tredicesima trib\u00f9 ha fatto un altro esodo in un pianeta noto come Terra.\nIl governo coloniale incontr\u00f2 i Cyloni per la prima volta quando intervenne per proteggere gli Hasari da loro. Come risultato le colonie incominciarono una guerra con i Cyloni che durer\u00e0 mille anni.\nRecenti battaglie nella Guerra dei Mille Yahren includevano la battaglia dell'Arcipelago di Cosmora (con il Comandante Kronus, la base stellare Rycon e la Quarta Flotta), la Battaglia di Caprica e la Battaglia di Molecay (con la Quinta Flotta e la base stellare Pegasus).\nLa Guerra dei Mille Yahren \u00e8 terminata brutalmente con un elaborato attacco furtivo dei Cyloni nella Battaglia di Cimtar, che distrusse l'ultima flotta di basi stellari, guidata dal presidente Adar.\nUn battaglione superstite, il Galactica, sfugge alla distruzione ed \u00e8 incapace di scongiurare un simultaneo bombardamento delle Dodici Colonie e della sua popolazione. Milioni, forse miliardi di umani vengono uccisi. I sopravvissuti fuggono dai loro mondi per seguire il Galactica in cerca di un rifugio pi\u00f9 sicuro.\nLe colonie.\nAries.\nRobber e la sua famiglia vengono da Aeries, e c'\u00e8 qualche suggerimento che altri prigionieri su Proteus potrebbero essere anche aeriani, dato il loro ruggente accento irlandese che rispecchia quello di Robber. Cassiopea ha familiarit\u00e0 con il codice mercantile aeriano in quanto suo padre era un commerciante che parla fluentemente di queste cose e forse \u00e8 stato anche lui stesso un aeriano.\nCaprica.\nCaprica fu il mondo che guid\u00f2 la rinascita tecnologica delle colonie, inclusa la riscoperta del viaggio spaziale.\nGemoni.\nSu Gemoni si parlava il gemonese ed era la sede della Setta Otori.\nSagitaria.\nSagitaria si trovava alle coordinate 1-2-6 ed era insieme con Virgon e Caprica una delle colonie interne, per questo fu una delle prime a essere attaccata. Era il luogo di nascita del Presidente Adar e disponeva delle migliori difese delle colonie.\nVirgon.\nVirgon si trovava alle coordinate 0-3-5 ed era insieme con Caprica e Sagitaria una delle colonie interne che furono le prime a essere attaccate e distrutte dalle forze Cyloni.\nFlotta coloniale.\nLa flotta coloniale, nel periodo di massimo splendore, operava su molte basi stellari e centinaia di squadroni di Viper organizzati per combattere l'impero Cylone durante la Guerra dei Mille Yahren. Prima della battaglia di Cimtar solo sei basi stellari erano rimaste operative.\nDodici Colonie (2004).\nOrigini.\nAll'incirca duemila anni prima degli eventi narrati nella serie televisiva \"Battlestar Galactica\", dodici delle tredici trib\u00f9 di Kobol lasciarono il pianeta a seguito di un conflitto che coinvolse le loro divinit\u00e0 e si insediarono su dodici mondi lontani. I loro nomi e stendardi corrispondevano alle antiche trib\u00f9, anche se i nomi si modificarono leggermente nel corso del tempo.\nLe prime colonie vissero (e combatterono fra loro) come singole nazioni indipendenti. Con la firma degli Articoli di Colonizzazione in seguito alla Guerra cylone, i Dodici Mondi si unificarono in una repubblica federale conosciuta come le Dodici Colonie di Kobol.\nPresidenza.\nIl Presidente \u00e8 il massimo dirigente delle Dodici Colonie, affiancato da un Vicepresidente e dal governo, la cui massima espressione \u00e8 il Consiglio dei Dodici. Dopo la Caduta delle Dodici Colonie, a ricoprire la carica di Presidente \u00e8 Laura Roslin.\nDurante l'occupazione Cylone di New Caprica, il Presidente Gaius Baltar collabor\u00f2 con i Cyloni, legittimando cos\u00ec anche da un punto di vista puramente formale l'Autorit\u00e0 d'Occupazione Cylone. Successivamente, dopo la breve parentesi di Tom Zarek, la presidenza torn\u00f2 a Laura Roslin.\nConsiglio dei Dodici.\nIl Consiglio dei Dodici \u00e8 un'assemblea costituita da un rappresentante per ciascuna delle Dodici Colonie di Kobol. I membri, tutti provenienti dalla societ\u00e0 civile, vengono indicati dalle rispettive trib\u00f9, e si viene eletti (probabilmente tramite un sistema maggioritario) anche senza aver presentato una candidatura formale. Tra i consiglieri pi\u00f9 importanti ci sono Gaius Baltar (per Caprica), che ricoprir\u00e0 il ruolo di consigliere fino alla sua nomina di Presidente delle Dodici Colonie, e Tom Zarek, l'ex terrorista eletto dai coloni di Sagittarian.\nIl Consiglio esercita un potere pi\u00f9 simbolico che effettivo: accetta la nomina di Zarek e Baltar per la candidatura a Vicepresidente, e ne determina la nomina. Da quel momento in avanti, tuttavia, diventa poco pi\u00f9 che uno scomodo impiccio, e a partire dall'istituzione della legge marziale, ma anche con il ritorno della presidente Roslin, viene a malapena consultato.\nNon si sa con precisione se su Caprica, la capitale federale, avesse anche potere legislativo o meramente consultivo. Vari indizi portano a propendere per la seconda tesi: il rapporto tra il Presidente e il Consiglio, la pressoch\u00e9 totale mancanza di consultazione tra i due, i tratti vagamente autoritari della presidenza, ecc.\nInfine nella quarta stagione questo sistema sar\u00e0 abolito. Data l'ormai chiara fine delle Dodici Colonie Lee \"Apollo\" Adamo propone l'istituzione di una nuova gerarchia di comando civile sostituendo il Consiglio dei Dodici con il Consiglio dei Capitani, costituito difatti dai capitani di tutte le navi rimanenti della flotta; inoltre persino la nave dei Cyloni ribelli unitasi alla flotta avr\u00e0 il diritto di fare presenziare un suo delegato nel nuovo governo.\nPyramid.\nIl Pyramid \u00e8 uno sport popolare praticato in tutte le Dodici Colonie ed \u00e8 anche popolare a bordo di navi da guerra coloniali. Le squadre conosciute includono i Caprica Buccaneers, Picon Panthers e Tauron Bulls; i suoi giocatori, come Sue-Shaun dei Buccaneers e Samuel Anders, sono considerati degli eroi sportivi.\nLe colonie.\nIl sistema solare delle Dodici Colonie di Kobol non \u00e8 stato menzionato per nome, ma nella Mappa Ufficiale delle Dodici Colonie viene chiamato Cyrannus.\nCaprica \u00e8 stato mostrato come un mondo simile alla Terra, a Kobol e a New Caprica. Nessun'altra colonia \u00e8 stata visitata dalla serie, mentre sequenze video ne mostrano la distruzione nel lungometraggio \"\" (2009). La Flotta Coloniale aveva i suoi quartier generali su Picon, mentre i cantieri militari erano su Scorpia.\nNella miniserie il comandante Adamo e il presidente Laura Roslin fanno accenno a \"lasciare il sistema\" e, nella Mappa Ufficiale delle Dodici Colonie, viene rivelata la struttura di questo sistema.\nIl Sistema Cyrannus \u00e8 un sistema quadruplo doppio-doppio: due stelle (Helios Alpha e Beta) orbitano l'una intorno all'altra. Le altre due stelle (Helios Gamma e Delta) ruotano anch'esse l'una intorno all'altra. Le due coppie di stelle orbitano intorno a un baricentro comune.\nPrima dell'attacco cylone le colonie avevano una popolazione di almeno 50 miliardi d'individui di razza umana, mentre all'epoca in cui \u00e8 ambientata la serie Caprica la popolazione era di circa 28 miliardi e mezzo.\n- Helios Alpha:\n- Helios Beta:\n- Helios Gamma:\n- Helios Delta:\n-Ragnar: il secondo pianeta pi\u00f9 grande dei Quattro Sistemi, orbita intorno alla coppia Helios Gamma-Helios Delta, nella sua atmosfera \u00e8 presente l'ancoraggio di Ragnar, un magazzino militare utilizzato dai coloniali, se il videogioco Battlestar Galactica: Deadlock \u00e8 considerato canon l'ancoraggio di Ragnar era, un tempo, la stazione di costruzione Daidalos, dove fu costruito il Galactica.\nLe Colonie mantenevano alcuni osservatori minori e postazioni di ascolto nei sistemi stellari confinanti. Anche alcune attivit\u00e0 economiche, come l'estrazione del \"tylium\", minerale da cui veniva ricavato il carburante per le navi spaziali, avvenivano al di fuori delle immediate vicinanze delle Colonie.\nQuesti i nomi dei dodici pianeti del sistema solare, chiaramente ispirati alle denominazioni dei segni zodiacali (se variano dall'originale, i nomi italiani sono tra parentesi):\nAerilon.\nAerilon era nota come il \"cesto alimentare\" delle Dodici Colonie ed era una delle colonie pi\u00f9 povere. La sua capitale era Gaoth, mentre altre citt\u00e0 erano Promethea e Cuffle's Breath Wash.\nSebbene il suolo di Aerilon non sia molto fertile e richieda una coltivazione intensiva per ottenere abbondanti raccolti, era soprattutto un mondo agricolo. Aerilon ha anche miniere di tylium e Promethea, una delle pi\u00f9 grandi citt\u00e0 del pianeta, fu fondata come citt\u00e0 mineraria ai margini di una regione conosciuta come le Badlands.\n\"Quindici persone morirono\" quando il Presidente Richard Adar, per ragioni sconosciute, invi\u00f2 i marine su Aerilon.\nAerilon aveva due squadre di Pyramid: gli Aerilon Threshers e i Promethea Golden Horn. Una squadra Pyramid di Aerilon gioc\u00f2 e vinse in una partita contro i Caprica Buccaneers in uno degli ultimi giochi svoltisi prima dell'attacco cylone.\nLo stereotipo dei nativi di Aerilon \u00e8 quello del contadino che \"ama lavorare con le sue mani\" e \"andare poi al pub per una birra\" e concludere la serata \"in una rissa\". Gli abitanti di Aerilon sono famosi soprattutto per il loro forte dialetto gracchiante.\nUn luogo importante era \"L'Universit\u00e0 di Aerilon\". ll governo di Aerilon forniva poco o nessun supporto per assistenza sanitaria, istruzione o altri servizi di infrastruttura sociale. Tuttavia, gli aeriloniani accettavano la polizia con ampi poteri per detenere, imprigionare e torturare i sospetti. La colonia aveva anche un giornale, la \"Gazzetta di Aerilon\".\nLa foto di un soldato in ginocchio di fronte alle rovine di Gaoth dopo un bombardamento nucleare cylone \u00e8 posta di fronte alla scrivania del Presidente Roslin e nella sala tattica dei piloti a bordo del \"Galactica\". Tra i piloti di Viper del \"Galactica\" \u00e8 consuetudine toccare la foto prima di andare in missione.\nIl rappresentante di Aerilon nel Consiglio dei Dodici dopo la Caduta \u00e8 Alisander Asiel.\nAquaria.\nAquaria a causa della sua orbita molto stretta \u00e8 un pianeta freddo, per questo era nota come \"La Colonia Ghiacciata\". Il rappresentante di Aquaria al Consiglio dei Dodici vot\u00f2 per Tom Zarek alle elezioni per la vice-presidenza.\nAquaria fu fondata come avamposto scientifico e data la sua posizione isolata divenne ben presto terra di immigrazione per quelli che desideravano indipendenza o erano pi\u00f9 tolleranti. \u00c8 quindi probabile che la maggior parte della popolazione non sia in realt\u00e0 diretta discendente dell'originale trib\u00f9 Aquarius di Kobol.\nCon i suoi 25.000 abitanti Aquaria era la colonia meno popolata. Popolazione che cresceva per\u00f2 fino a 500.000 per l'annuale Summerfest, in cui c'erano musica, balli, teatro e poesia epica.\nLa colonia ha un solo continente: Kyros in cui sono presenti molti vulcani. Aquaria non aveva una capitale ufficiale, ma la citt\u00e0 principale era Heim e ospitava inoltre una stazione di ricerca geologica che era finanziata dalla altre colonie. Scienziati da tutte le Colonie venivano alla stazione per studiare gli oceani di Aquaria. La stazione possedeva l'unica astronave della colonia e le tecnologie pi\u00f9 avanzate.\nGli aquariani sono altamente istruiti e amichevoli. Un gioco molto popolare \u00e8 il Kasta, simile al Frisbee. Era anche rinomata per i suoi ristoranti gourmet e i piatti a base di muschio su cui gli chef locali hanno speso generazioni per perfezionare le loro ricette.\nIl governo teneva riunioni settimanali della comunit\u00e0, che sono aperte sia ai cittadini sia ai non cittadini. La maggior parte delle questioni affrontate \u00e8 approvata a maggioranza, persino l'elezione del primo ministro della colonia. Il pianeta usava due bandiere: quella coloniale ufficiale usata dalla stazione di ricerca e la bandiera locale, dell'Acquario, che mostra un campo blu scuro con due strisce rosse su ciascun bordo verticale. Il campo raffigura un tridente bianco con bordi dorati disposto diagonalmente su di esso, con una stella nell'angolo in basso a destra e un asterisco in alto a sinistra.\nAquaria non aveva una squadra ufficiale di Pyramid.\nCanceron.\nCanceron era la pi\u00f9 popolosa tra le Dodici Colonie, con 88 stati rappresentati nel suo parlamento planetario. Era nota per le sue spiagge e aveva almeno una grande metropoli costiera. Il suo terreno \u00e8 tra i pi\u00f9 fertili delle colonie. La capitale era Hades, mentre altre citt\u00e0 erano Prommos e Mangala.\nCanceron ha orgogliosamente mantenuto il suo status come democrazia costituzionale per pi\u00f9 di 1.000 anni.\nPrima della Guerra Cylone, Canceron era una colonia molto sovrappopolata e povera. Le principali citt\u00e0 di Canceron erano conosciute per avere grandi baraccopoli. La sua numerosa popolazione guadagn\u00f2 a Canceron il soprannome di \"La pi\u00f9 grande democrazia\" all'interno delle colonie, anche se alcuni credevano che il governo non fosse nient'altro che un'oligarchia corrotta.\nDurante l'attacco Cylone, Canceron viene colpita da almeno tre dispositivi nucleari. La Pyxis, \u00e8 una delle ultime navi che fugge da questo mondo quando \u00e8 incominciato l'attacco. A bordo c'\u00e8 la copia numero sei di Shelly Godfrey.\nRobin Wenutu \u00e8 il delegato di Canceron al primo Quorum dei Dodici dopo la Caduta.\nCanceron aveva tre squadre di Pyramid: i Canceron Hydras, Hades Vice e Mangala Krill.\nCaprica.\nCaprica orbita attorno a un baricentro che ha in comune con Geminon (circa 493.000\u00a0km). Caprica rappresentava il principale polo culturale, politico, artistico e scientifico delle Dodici Colonie, oltre a esserne uno dei membri pi\u00f9 prosperi. La sua capitale era Caprica City. Un quartiere di Caprica City era Little Tauron, conosciuto per l'alto tasso di immigrati tauroniani, ed era circondata da altre citt\u00e0 minori e villaggi, tra cui Oasis e Qualai.\nAltra grande citt\u00e0 era Delphi, famosa per ospitare il Museo delle Colonie e un grande spazioporto. Durante il loro attacco i Cyloni risparmiarono la citt\u00e0 per farne la loro principale base operativa nell'occupazione del pianeta. La cellula di resistenza guidata da Samuel Anders operava nelle vicinanze di Delphi.\nCaprica aveva tre squadre di Pyramid: i Caprica Buccaneers, Delphi Legion e Phoebus Suns. nel 58 BCH i Buccaneers giocavano le loro partite alla Atlas Arena.\nCaprica era famosa anche per i suoi raffinati capi d'abbigliamento, il fumarello, i suoi sigari e per le sue opere d'arte.\nNel 58 BCH, Caprica era terrorizzata da un gruppo terroristico religioso, i Soldati dell'Unico. Il gruppo era responsabile dell'attentato a un treno Maglev a Caprica City in cui morirono Shannon Adamo, Tamara Adamo e Zoe Graystone.\nSu Caprica erano abbastanza diffusi veicoli a combustione interna e reti ferroviarie a levitazione magnetica.\nPrima della Guerra Cylone su Caprica erano molto popolari gli Holoband, ideati dalle Graystone Industries, degli occhiali che permettevano di connettersi a una realt\u00e0 virtuale chiamata New Cap City. Il primo prototipo Cylone fu costruito su Caprica da questa azienda.\nGeminon.\nGeminon, una delle colonie pi\u00f9 povere, fu il primo mondo colonizzato dagli umani di Kobol e per questo veniva soprannominata \"La Prima Colonia\". Condivide la sua orbita con Caprica, completando una rotazione ogni 28,2 giorni. Il suo status di pianeta gemello gli d\u00e0 il nome. Il suo clima pu\u00f2 variare selvaggiamente, con altipiani ghiacciati e deserti ardenti.\nPrima della Guerra Cylone Geminon era la sede di un culto monoteista noto come i Soldati Dell'Unico.\nLa sua capitale era Oranu e tra i capricani era credenza comune che ogni suo edificio assomigliasse a un tempio. La seconda citt\u00e0 pi\u00f9 grande di Geminon, Illumini, fu costruita attorno a un grande complesso di Pantheon, composto da edifici destinati a venerare e celebrare ogni divinit\u00e0 nelle Sacre Pergamene.\nI geminesi sono conosciuti per la loro interpretazione letterale delle Sacre Pergamene. Pare che la maggior parte della popolazione di Geminon fosse profondamente contraria alla legalizzazione dell'aborto da parte del governo coloniale. La legge tradizionale di Geminon dichiarava i figli come propriet\u00e0 dei loro genitori.\nGeminon era una delle tre colonie ad avere una lingua ufficiale, il geminese antico, simile al rumeno della nostra Terra. In geminese antico la parola \"Inviere\" significa resurrezione. Geminon ospitava la \"Kobol College School of Public Relations\".\nGeminon aveva due squadre di Pyramid: i Geminon Twins e gli Illumini Vipers. Uno degli ultimi incontri agonistici di Pyramid fu giocato su Geminon poco prima dell'attacco cylone.\nDurante l'attacco Cylone, Geminon viene sottoposto a un pesante assalto da parte delle forze aeree e terrestri Cyloni, che distruggono una citt\u00e0 con un ordigno nucleare e causano ingenti danni a un'altra con mezzi convenzionali. Almeno una nave, la Cybele, \u00e8 in grado di sfuggire alla distruzione del suo porto e di occupare le forze Cyloni, trovando poi la flotta della Roslin.\nTre mesi dopo gli attacchi, circa 9.500 geminesi si staccano dalla flotta principale e si uniscono alla fazione di Laura Roslin su Kobol. La grande e devota popolazione geminese continua a essere un importante fattore politico all'interno della flotta fuggiasca.\nLeonis.\nLeonis era conosciuta per il suo vino, la sua cucina, considerata la migliore delle colonie e per le sue vaste pianure. Era una delle tre colonie ad avere una lingua ufficiale: il leonese, simile al francese. La sua capitale era Luminere mentre un'altra citt\u00e0 importante era Hedon.\nAnticamente era governata da re e per secoli fu, insieme con Virgon, una delle colonie egemoni fino a 200 anni fa, quando Tauron e Caprica presero il loro posto. Nonostante ci\u00f2 rimase uno dei poli educativi e industriali delle colonie e fu in grado di mantenere la sua lingua e cultura. Per questi motivi era soprannominata \"Cuore delle Colonie\".\nNell'era precedente alla guerra Cylone, Leonis produsse ed esport\u00f2 una bevanda energetica popolare denominata \"Leonis Red\". Lo spumante di Leonis Estates era prodotto in questa colonia.\nIl pianeta non ha l'asse di rotazione inclinato, quindi non presenta stagioni: il suo clima \u00e8 mite e prevedibile, quindi le spiagge e le stazioni sciistiche sono aperte tutto l'anno.\nLuoghi importanti di Leonis erano il Palazzo Reale di Leonis e il Gran Casino Hedon. Leonis aveva due squadre di Pyramid: i Leonis Wildcats e gli Hedon Suns.\nDurante l'attacco Cylone, Leonis \u00e8 colpita da un pesante bombardamento nucleare. Coloro che sono sopravvissuti, vengono sistematicamente eliminati dalle forze terrestri e aeree.\nSafiya Sanne \u00e8 indicata come rappresentante sia di Leonis sia di Picon.\nLibran.\n Libran \u00e8 l'unica Colonia ad avere due satelliti: Hersa e Pandrassos.\nLe dense giungle e il clima caldo e tempestoso rendevano Libran poco adatta alla colonizzazione e per secoli rimase una incontaminata riserva.\nLibran era nota per i suoi tribunali e avvocati, qui infatti aveva sede la Corte Inter-Coloniale e per questo era nota come \"La Colonia della Giustizia\". Per un avvocato coloniale andare a lavorare su Libran era considerato il massimo traguardo.\nLibran non aveva una capitale ufficiale ma una citt\u00e0 importante era Themis che ospitava una moderna arena di pyramid, la Themis Arena. Nonostante ci\u00f2 la colonia non aveva una squadra di pyramid.\nDopo la caduta delle Dodici Colonie, Oswin Eriku viene scelto per essere il rappresentante di questa colonia nel Quorum dei Dodici.\nLa \"Space Park\", una nave passeggeri della Flotta, \u00e8 di registro libraniano.\nPicon.\nPicon fu per secoli una colonia di Virgon, per poi ottenne l'indipendenza. Era la colonia socialmente pi\u00f9 progressiva e aveva una bassissima criminalit\u00e0.\nPicon \u00e8 ricoperta per 75% da oceano e per questo era nota come \"La Colonia Oceanica\" ed era famosa per i suoi porti. La capitale era Queenstown, altre citt\u00e0 erano Perkinston e Paylin.\nDurante la bassa stagione la maggior parte del paesaggio diventa freddo e aspro. Il pianeta veniva spesso usato come sostituto di Caprica City nei film e nelle serie TV capricane.\nPicon ospitava il Quartier Generale della Flotta Coloniale a Perkinston ed era anche la sede dei Picon Laboratories, situati a Paylin, che producevano medicinali per la Flotta Coloniale.\nLa colonia fu sottoposta a un pesante bombardamento durante le prime fasi dell'attacco Cylone. Il Presidente Richard Adar offr\u00ec una resa completa e incondizionata ai Cyloni dopo la distruzione del Quartier Generale, ma l'offerta fu ignorata.\nEllen Tigh afferm\u00f2 di essere all'aeroporto di Picon \"diretta a casa\" quando l'attacco ebbe inizio, e che qualche \"sconosciuto eroe\" riusc\u00ec a metterla al sicuro sull'ultima nave che lasci\u00f2 il pianeta. Una delle ultime navi a lasciare il pianeta fu la Rising Star. La famiglia di Billy Keykeya \u00e8 originaria di questa colonia.\nPicon aveva una squadra di Pyramid, i Picon Panthers di cui \u00e8 tifoso William Adamo. Aveva anche un giornale, il Picon Star Tribune. \nSagittarian.\nSagittarian era una delle colonie pi\u00f9 povere e soffr\u00ec secoli di sfruttamento da parte delle altre, tanto che pure dopo l'unificazione governativa coloniale Tom Zarek, leader del S.F.M., guid\u00f2 una serie di attacchi terroristici contro le istituzioni governative stabilite sul pianeta. Uno di questi attacchi consistette nel far esplodere un palazzo governativo.\nLe masse terrestri del pianeta sono principalmente montagnose. Degno di nota \u00e8 il fiume Acheron, che si snoda per diverse migliaia di chilometri, sfociando in un delta in cui si trova un vulcano attivo diversi chilometri fuori dalla costa.\nLa capitale Tawa si trovava a oltre 1.600 chilometri nell'entroterra, dove due fiumi si fondono per formare l'Acheron. \u00c8 una citt\u00e0 di templi meravigliosi e strutture a forma di uovo come precauzione per inondazioni e tempeste.\nSi dice che il clima nelle fertili vallate di Sagittarian sia gradevole, cosa che non si pu\u00f2 dire sui sentieri di montagna che le collegano, che hanno condizioni meteorologiche difficili e diventano impraticabili durante l'inverno, isolando le comunit\u00e0 durante questo periodo dell'anno.\nSecondo la legge penale di Sagittarian, chi subiva un'incarcerazione perdeva la sua cittadinanza, che veniva riassegnata solamente al termine della condanna. Ci\u00f2 includeva il diritto di voto e la candidatura alle elezioni. Le pubbliche manifestazioni di affetto, cos\u00ec come canto e ballo erano proibite per legge, anche se i visitatori potevano trovare la capitale pi\u00f9 aperta e permissiva.\nLa colonia aveva una squadra di Pyramid: i Sagittarian Archers.\nI sagittariani praticano una forma di religione che traccia le sue origini a oltre 1.000 anni prima, con un'enfasi sul mantenimento delle tradizioni popolari. A seguito di ci\u00f2, i sagittariani vedono la scienza medica come una \"aberrazione, un peccato contro gli dei\". Questo atteggiamento \u00e8 stato da sempre fonte di disprezzo da parte delle altre colonie. Durante il \"Secondo Esodo\" il disprezzo \u00e8 rinforzato dal fatto che molti sagittariani su New Caprica si rifiutano di partecipare alla lotta contro i Cyloni, suggerendo che la cultura della colonia sia permeata anche da una profonda natura pacifista.\nI sagittariani praticano una forma di naturopatia basata su erbe medicinali, che li ha portati a essere ingiuriosamente etichettati come \"cocciuti asini succhiaradici\". Il dottor Michael Robert ha espresso scetticismo sulla efficacia di tali metodi, anche se la sua affermazione sembra indicare che non sia mai stata condotta una serie ricerca al riguardo.\nDopo la Caduta delle Dodici Colonie, nella Flotta restano 5.251 rappresentanti nativi di Sagittarian. L'ultimo rappresentante di Sagittarian nel Consiglio dei Dodici \u00e8 Jacob Cantrell.\nScorpia.\nScorpia era conosciuta per le sue giungle lussureggianti e le temperature calde. Aveva un mezzo anello, risultato della frammentazione di una luna 100.000 anni prima. La capitale era Celeste, mentre un'altra citt\u00e0 era Argentum.\nPrima della guerra Cylone uno dei principali luoghi di svago era Argentum Bay. Il pianeta era anche noto per il suo parapendio.\nSu Scorpia veniva prodotto il \"Scorpion Marsh Genuine Ambrosia\", un brand particolarmente costoso del liquore Ambrosia. La maggior parte dei Capricani detestavano lo \"Scorpion\" perch\u00e9 era troppo forte e odorava di zolfo.\nDopo l'unificazione coloniale, Scorpia \u00e8 divenuta la sede dei Cantieri della Flotta di Scorpia, dove venivano costruite e rifornite le navi della Flotta Coloniale.\nDurante l'attacco Cylone, Scorpia cade vittima di numerosi attacchi nucleari. Le forze Cyloni si concentrano anche sui cantieri orbitali, distruggendo la struttura e numerose basi stellari, portando la Pegasus a rischiare un salto cieco per sfuggire.\nScorpia era la colonia che aveva pi\u00f9 squadre di Pyramid: gli Scorpia Stingers, Celeste Storms, Celeste Lightning e gli Argentum Bay Silverstars. Per questo motivo era soprannominata \"Il Parco Giochi delle Colonie\".\nEladio Puasha \u00e8 il delegato del pianeta al primo Quorum dei Dodici riunito dopo la Caduta.\nTauron.\nTauron era una delle tre colonie ad avere un satellite: Minos, l'unica luna dei Quattro Sistemi con un anello. La sua capitale era Hypatia e un'altra citt\u00e0 era Tauron City.\nTauron \u00e8 un pianeta arido che per motivi religiosi non ha fiori. Era una delle colonie pi\u00f9 ricche, tuttavia, era nota come un mondo agricolo.\nOltre 800 anni prima della Caduta delle Colonie, Tauron fu conquistata dalle colonie rivali Virgon e Leonis. Dopo una lunga e dura lotta, il popolo tauroniano si \u00e8 liberato, e questo \u00e8 celebrato come la festa del \"nostro giorno\".\nNel 93 BCH, la guerra civile di Tauron ha causato lo spostamento di molti dei suoi abitanti a Caprica.\nPer qualche tempo prima della guerra Cylone, il sindacato criminale Ha'la'tha ha avuto un'enorme influenza sul pianeta, che si estendeva anche ad altre colonie, come Caprica.\nVentotto anni dopo la prima guerra civile di Tauron, ebbe luogo una seconda insurrezione in cui le forze ribelli si scontrarono contro il governo controllato da Andreas Phaulkon e sostenuto da ricche colonie tra cui Caprica.\nI nativi di Tauron che vivevano in altre colonie, inclusi i membri della famiglia Adamo su Caprica, donarono parte delle loro entrate per aiutare la resistenza. Tuttavia, nonostante il suo rispecchiamento della prima rivolta, i membri dell'Ha'la'tha di Caprica, guidati dai Guatrau, rifiutarono di inviare aiuti.\nIntorno al 58 BCH un processore meta-cognitivo \u00e8 stato inventato su Tauron dalla Vergis Corporation, in seguito rubato dalle Graystone Industries e utilizzato sul primissimo prototipo Cylone.\nAlla fine della Guerra Cylone, Tauron fu attaccata da parte delle Astrobasi Cyloni e dalle forze di terra, causando molte morti civili in aree come la citt\u00e0 di Hypatia.\nDopo la guerra, Tauron ottiene la reputazione di \"pecora nera\" all'interno del sistema federale delle colonie, spesso disobbedendo alle direttive e utilizzando i suoi collegamenti con l'Ammiragliato. Quattro anni prima della Caduta questa reputazione viene persino usata come copertura per una missione top-secret del Valkyrie.\nCome i suoi mondi gemelli, Tauron \u00e8 pesantemente devastato durante l'attacco Cylone e la sua popolazione uccisa dai bombardamenti nucleari.\nPerah Enyeto \u00e8 il rappresentante della colonia nel primo Quorum dei Dodici all'interno della flotta di rifugiati. Enyeto viene in seguito sostituito da un altro membro del Quorum, prima che il Quorum si dissolva dopo il massacro di Tom Zarek.\nI tauroniani parlano tradizionalmente una lingua diversa da quella dei capricani. Questa lingua sembra essere un misto tra greco antico e moderno.\nI tauroniani sono un popolo stoico. Sono noti per il loro uso elaborato di tatuaggi, che notano i loro vari successi e fallimenti, ruoli nella societ\u00e0 e altri attributi sociali. Prima della guerra Cylone i tauroniani sono considerati \"mangiatori di terra\", un soprannome che gli fu affibbiato perch\u00e9 durante le guerre i soldati tauroniani erano cos\u00ec malnutriti che furono costretti a mangiare terra dal suolo e vengono trattati come cittadini di seconda classe a Caprica.\nI bambini di Tauron sono noti per giocare con le ossa dei piedi di pollo. Inoltre, un maschio di Tauron \u00e8 considerato un uomo a tredici anni.\nQuando sono in lutto indossano guanti neri. I servizi di Tauron includono incontri di famiglia, canzoni, tatuaggi e mirano alle persone lasciate indietro per lasciare andare i loro cari. \u00c8 anche tradizionale per i membri della famiglia vendicare il defunto. Ci\u00f2 \u00e8 dovuto alla convinzione che nessuno muoia veramente fino a quando la loro morte non viene vendicata, poich\u00e9 si crede che la loro anima sia catturata tra la vita e la morte.\nLa colonia aveva due squadre di Pyramid, gli Olimpia Stallions e i Tauron Bulls. Nel 58 BCH gli Olimpia Stallions giocarono contro i Caprica Buccanners in un match molto sentito, dato che quello di un anno prima era terminato con una vittoria controversa.\nVirgon.\nVirgon era una delle tre colonie con un satellite: Hibernia, una luna marginalmente abitabile, colonizzata secoli prima dai Celtans, un gruppo che si opponeva al dominio di Virgon. La sua capitale era Boskirk, mentre altre citt\u00e0 importanti erano Blaustad e Hadrian. Virgon era una delle colonie pi\u00f9 prospere ed era famosa per le sue foreste, la vegetazione blu e i vasti oceani, da qui il soprannome \"La Colonia Blu\". Un altro soprannome era \"Virgon Imperiale\" in riferimento al mantenimento delle tradizioni monarchiche.\nPer secoli \u00e8 stata una delle colonie egemoni ma, dopo una guerra con Leonis, Virgon fu indebolita molto e Caprica prese il suo posto di colonia pi\u00f9 potente. Dell'impero di Virgon fecero parte Picon, Sagittarian e Tauron. Virgon \u00e8 la Colonia dove nacque la lingua parlata in tutte le colonie. Virgon contese a Leonis il controllo della ricca fascia di asteroidi Ouranos, che separa le due colonie nel sistema di Helios Beta.\nTutte le colonie guardavano a Virgon in fatto di moda e glamour, anche a Caprica era Virgon che definiva lo stile.\nMarshall Bagot \u00e8 il rappresentante di Virgon nel Consiglio dei Dodici. Nelle cerimonie pubbliche il delegato di Virgon indossa una vistosa cintura blu.\nNel 58 BCH Virgon aveva una monarchia decadente e un forte parlamento planetario. La \"Virgon Brew\" era una birra prodotta sul pianeta ed esportata nelle altre colonie. Le sue squadre di Pyramid erano i Boskirk All Reds e i Virgon United.\nPoco dopo l'inizio dell'attacco cylone la principale linea difensiva delle colonie fu dispiegata nell'orbita del pianeta. La battaglia termin\u00f2 con la distruzione della nave ammiraglia \"Atlantia\" e la morte dell'Ammiraglio Nagala.\nFlotta Coloniale.\nLa Flotta Coloniale era il principale corpo militare che le Dodici Colonie di Kobol avessero a disposizione, istituita probabilmente durante la Prima Guerra Cylone e rimasta in funzione negli anni a venire. L'intera flotta era sotto la giurisdizione del Ministro della Difesa. A capo della flotta c'era un ammiraglio (ai tempi dell'invasione Cylone era l'Ammiraglio Nagala), mentre le varie \"battlestar\" erano guidate da un comandante e da un XO (ufficiale esecutivo), solitamente un colonnello, che sostituiva il comandante. In tempo di pace, il quartier generale della flotta era l'ancoraggio di Picon. Con l'attacco dei Cyloni e la Caduta delle Dodici Colonie, praticamente il 90% della Flotta Coloniale venne distrutta, inclusi la \"Battlestar Atlantia\", nave dell'Ammiraglio Negala, e l'ancoraggio di Picon."}
{"id": "896849", "revid": "122985367", "url": "https://it.wikipedia.org/wiki?curid=896849", "title": "Cecilia Gallerani", "text": "Cecilia era figlia di Fazio Gallerani e di Margherita Busti, discendendo da parte paterna da una famiglia originaria di Siena e trapiantatasi a Milano, dove nacque. Sin da giovane divenne amante del duca Ludovico Sforza, detto \"il Moro\", e gli gener\u00f2 anche un figlio maschio, Cesare Sforza, ottenendo come premio la donazione del feudo di Saronno. Ma la sua fama \u00e8 dovuta essenzialmente al fatto che pos\u00f2 per Leonardo da Vinci, che la immortal\u00f2 in un suo ritratto. Quest'ultimo \u00e8 stato identificato con quello della \"Dama con l'ermellino\", oggi custodito al Museo Czartoryski di Cracovia, in Polonia.\nEsperta in latino e frequentatrice di poeti e letterati, Cecilia fu anche in buoni rapporti e in contatto epistolare con Isabella d'Este, marchesa consorte di Mantova, che le chiese anche di poter vedere il dipinto realizzatole da Leonardo. E fu proprio dalla marchesa che Cecilia e il marito trovarono protezione e asilo quando furono costretti a fuggire da Milano, in seguito alla caduta del Moro nel 1499, e fu sempre grazie a lei che i coniugi riuscirono a tornare in possesso dei propri beni una volta rientrati in patria.\nBiografia.\nNascita e famiglia.\nCecilia Gallerani nacque nei primi mesi del 1473 a Milano, con molta probabilit\u00e0 nella casa familiare situata nella parrocchia della Basilica di San Simpliciano. I suoi genitori erano Fazio Gallerani e Margherita Busti, che dal 1455 vivevano in quella parrocchia milanese. Cecilia aveva una sorella, Zaneta, e ben sei fratelli (Sigerio, Ludovico, Giovanni Stefano, Federico, Giovanni Francesco e Giovanni Galeazzo).\nSua madre Margherita era figlia di Lorenzo Busti, che era un dottore in legge, ed era sorella di Bernardino Busti, che era un monaco dell'Ordine dei Frati Minori (Francescani), precisamente della famiglia francescana degli Osservati.\nSuo padre Fazio, invece, discendeva da una famiglia del patriziato senese, i Gallerani, che si trasferirono da Siena a Milano con Sigerio Gallerani, padre di Fazio e nonno di Cecilia. Sigerio dovette abbandonare la patria poich\u00e9, a causa della sua fedelt\u00e0 al partito ghibellino, entr\u00f2 in contrasto con i suoi stessi parenti, che abbracciavano invece l'opposto partito guelfo. Ma qui a Milano, a differenza di Siena, i Gallerani non furono ascritti al patriziato cittadino se non prima del 1670. Fazio svolse il ruolo di ambasciatore per Milano prima a Firenze (1467) e poi a Lucca (1470), ottenendo inoltre l'esenzione totale da tutte le tipologie di imposte dal duca Francesco Sforza (l'esenzione venne confermata nel 1468 dalla duchessa Bianca Maria Visconti).\nIl padre mor\u00ec il 5 dicembre 1480, lasciando alla moglie la tutela degli otto figli. Non particolarmente ricco e possessore di alcuni terreni a Carugate, Fazio lasci\u00f2 i suoi averi per testamento (29 novembre 1480) ai sei figli maschi, designati tutti eredi universali, mentre alle due figlie femmine lasci\u00f2 1000 ducati ciascuna.\nAccordo matrimoniale con i Visconti.\nNel 1483 Cecilia, che ha dieci anni, viene promessa dalla madre Margherita in sposa a Giovanni Stefano Visconti, figlio di Francesco Visconti e Ginevra Corti, pi\u00f9 grande di lei di ben ventiquattro anni. Le nozze premature venne stabilite per evitarle la vita monastica, allora normale consuetudine per le figlie femmine che non si sposavano.\nCecilia avrebbe dovuto convolare a nozze al compimento dei suoi dodici anni, ma questo matrimonio non verr\u00e0 mai pi\u00f9 celebrato. Infatti, per ragioni oscure, l'attesa delle nozze si prolung\u00f2 per anni, fino a quando la promessa non venne sciolta formalmente nel 1487.\nQuesta unione mancata potrebbe essere spiegata dal presentarsi di un pi\u00f9 allettante partito per i Gallerani, l'ancora scapolo Ludovico Sforza, detto il Moro.\nAmante di Ludovico Sforza, detto il Moro.\nRapporti tra i Gallerani e il Moro e inizio della relazione amorosa.\nLudovico era il quartogenito dei sei figli maschi dei duchi milanesi Francesco Sforza e Bianca Maria Visconti, ma \u00e8 meglio noto con l'appellativo di \"Moro\", poich\u00e9 era scuro di carnagione e aveva occhi e capelli di colore nero. Il Moro, amante delle lettere e della vita militare, con una grande passione per la caccia, venne inizialmente relegato a trascorrere una vita marginale come personaggio secondario; questo almeno fino a quando, il 26 dicembre 1476, non venne assassinato il fratello maggiore Galeazzo Maria Sforza. Il nuovo governo venne affidato alla vedova Bona di Savoia, come reggente per il figlio minorenne Gian Galeazzo Maria Sforza, e al consigliere Cicco Simonetta; ma il cripto-governo del Simonetta venne malvisto e cos\u00ec, dopo una serie di burrascose vicende, nel 1480 il Moro riusc\u00ec a farsi proclamare egli stesso reggente, divenendo \"de facto\" il nuovo duca di Milano (poi \"de iure\" dal 1494). Dal 1479 il Moro aveva anche ottenuto il Ducato di Bari dal re napoletano Ferdinando I d'Aragona.\nNon \u00e8 noto quando avvenne di preciso il primo incontro tra Cecilia e il Moro, ma \u00e8 noto che i Gallerani appartenevano a quelle famiglie che costituivano l'apparato burocratico della corte degli Sforza e, inoltre, rapporti diretti tra la famiglia e il Moro sono documentati gi\u00e0 dal 1489. Infatti, al maggio di quell'anno risale una petizione firmata e depositata a corte da Cecilia e dai fratelli, nella quale, vista la situazione economica familiare poco stabile, chiedono di tornare proprietari delle terre di cui sono eredi e che, probabilmente, vennero confiscate quando il padre era ancora in vita; il motivo di mettere in atto questa operazione poteva essere dovuto al fatto che i Gallerani si sentissero probabilmente forti del solido appoggio del Moro. Ancora, sempre nel giugno di quell'anno, il Moro dovette egli stesso intervenne personalmente per fare da paciere tra la famiglia dei Gallerani e quella dei Taverna, ponendosi a favore di Sigerio Gallerani, fratello di Cecilia, anche se fu proprio quest'ultimo ad aver causato i dissidi, poich\u00e9 s'era macchiato dell'omicidio di un membro familiare dei Taverna. Infine, \u00e8 importante notare che, al momento della suddetta petizione, Cecilia non era pi\u00f9 dimorante nella casa paterna, ma risulta domiciliata in una non meglio specificata abitazione situata nella parrocchia del Monastero Nuovo; quest'ultima dimora potrebbe essere il luogo predisposto dal Moro per i suoi incontri amorosi con la giovane Cecilia.\nAl 1489, infatti, la giovane Cecilia ha solo sedici anni ed \u00e8 ancora nubile, perci\u00f2 il fatto che vivesse indipendentemente in un'altra casa, diversa da quella paterna, e senza che si vedesse costretta a rifugiarsi in un convento per proseguire gli studi, denota gi\u00e0 la presenza del Moro nella sua vita. E lo stesso Moro era ancora celibe a quel tempo, poich\u00e9 si sposer\u00e0 solo il 17 gennaio 1491 a Pavia con l'allora quindicenne Beatrice d'Este, figlia del duca Ercole I d'Este e sorella di Isabella d'Este e Alfonso I d'Este (futuro duca di Ferrara).\nLeonardo da Vinci e il ritratto.\nNel frattempo, alla corte del Moro era giunto Leonardo da Vinci, che qui dimostr\u00f2 tutta la sua esperienza e il suo intelletto, essendo capace di rendersi utile sia in tempi di pace che in tempi di guerra, riuscendo a soddisfare ogni svariata esigenza, dalla pittura alla scultura, dall'architettura all'ingegneria, dall'urbanistica all'idraulica. Qui a Milano, Leonardo svolse anche il ruolo di scenografo per gli eventi di corte. Fu infatti lui che organizz\u00f2 la sorprendente e innovativa Festa del Paradiso per le nozze di Gian Galeazzo e Isabella d'Aragona, che dipinse l\"'Ultima Cena\" nella Chiesa di Santa Maria delle Grazie, che ide\u00f2 un colossale monumento equestre per celebrare la gloria di Francesco Sforza e della casata degli Sforza (venne realizzato il modello in argilla, oggi perduto, ma la fusione non avvenne mai). Per\u00f2, l'esperienza milanese di Leonardo non si limit\u00f2 solo a questo e infatti si dilett\u00f2 anche alla realizzazione di ritratti e proprio Cecilia Gallerani fu una delle fortunate. Ad oggi il suo ritratto \u00e8 stato riconosciuto nel cosiddetto dipinto della \"Dama con l'ermellino\".\nEd \u00e8 proprio l'opera di Leonardo che aiuta ad avvalorare la tesi su una lunga frequentazione, poich\u00e9 la datazione del dipinto si aggira tra il 1488 e il 1490, periodo nel quale l'artista ricevette la commissione proprio da parte dello stesso Moro.\nVita alla corte degli Sforza.\nMa anche all'avvicinarsi delle nozze ducali e dopo l'unione del Moro con la principessa estense, la relazione tra lui e la Gallerani non si arrest\u00f2. \u00c8 databile intorno al 1490 la presenza ufficiale di Cecilia alla corte sforzesca e notizie fondamentali sulla sua vita cortigiana sono ricavate dai resoconti di Giacomo Trotti, un notaio, letterato, funzionario e amministratore alla corte degli Este e appartenente ad una delle antiche trentaquattro famiglie nobili che contribuirono alla fondazione di Ferrara. Il Trotti era stato inviato dal duca Ercole I come ambasciatore estense alla corte del Moro, dopo che la sua famiglia, che era riuscita a costruire un vero impero economico e un potere smisurato, nel 1482 era divenuta il duro bersaglio della rabbia del popolo ferrarese, che unanimemente riconosceva nei Trotti i colpevoli degli insopportabili disagi economico-istituzionali e il \"casus belli\", per convenienza personale, della scesa in guerra dello Stato contro la Repubblica di Venezia.\nLa presenza del Trotti presso il Moro \u00e8 testimoniata gi\u00e0 dal 17 maggio 1482 e qui riusc\u00ec a intrecciare una fitta rete di relazioni e ad entrare nelle grazie dello Sforza. Fu proprio il Trotti a gestire, con Eleonora d'Aragona, le trattative che portarono a firmare il contratto matrimoniale fra il Moro e la futura moglie. La corrispondenza epistolare che il Trotti aveva regolarmente col duca ferrarese si interruppe improvvisamente il 3 ottobre 1495 e quattro giorni dopo, il 7 ottobre, il Trotti moriva in un'osteria.\nDa una lettera datata all'8 novembre 1490, il Trotti scrisse al duca ferrarese le proprie preoccupazioni riguardo il desiderio del Moro di avere la moglie Beatrice presente a corte, dal momento che quest'ultimo passava parecchio del suo tempo proprio con Cecilia Gallerani, definendola \u00ab\"bella come un fiore\"\u00bb e informando che a quella data ella risultava gi\u00e0 gravida. Infatti, Cecilia era in attesa di un figlio illegittimo proprio dal Moro.\nIl figlio concepito dall'unione di Cecilia e il Moro nacque poco dopo le nozze (avvenute il 17 gennaio 1491) di quest'ultimo, venendo effettivamente al mondo il 3 maggio 1491 col nome di Cesare Sforza Visconti. Fu il primo e unico figlio che il Moro ebbe da Cecilia.\nAncora, sempre tramite un'altra lettera scritta al duca ferrarese dal Trotti, che a corte svolse anche un delicatissimo ruolo di intermediario fra i due coniugi ducali, si viene a sapere che:\nInfatti, il Trotti ascoltava le lamentele del Moro e conosceva le inadempienze coniugali della moglie Beatrice, arrivando anche a consigliare a quest'ultima di \u00ab\"mettere da canto tanta vergogna\"\u00bb e fare \u00ab\"feste e careze a suo marito\"\u00bb. Ma, sebbene la relazione tra Cecilia e il Moro continuasse proprio a causa del rifiuto di Beatrice ad adempiere ai suoi \"doveri\" coniugali, tutto cambi\u00f2 dopo che la Gallerani partor\u00ec suo figlio.\nIl Moro era pressato dalle lamentele della moglie, che lo invitava a tagliare i ponti con l'amante, mentre Cecilia era ormai in avanzato stato di gravidanza. In merito a questa situazione, ancora una volta, il Trotti riporta che il Moro non la voleva pi\u00f9 toccare \u00ab\"essendo grossa come l'\u00e8\"\u00bb e che mai pi\u00f9 l'avrebbe fatto dopo che lei avesse partorito. Cos\u00ec, dopo la nascita di Cesare, Cecilia fu allontanata dalla corte in cui era da tempo domiciliata proprio dallo stesso Ludovico, che le predispose un nuovo appartamento sempre in citt\u00e0. \u00c8 probabile che l'allontanamento di Cecilia dalla corte non fu immediato, poich\u00e9 \u00e8 possibile che rimase nel Castello Sforzesco almeno fino all'anno successivo al parto. Ma infine Cecilia lasci\u00f2 la corte, sebbene la serenit\u00e0 di Beatrice non dur\u00f2 molto, poich\u00e9 nel giro di pochi anni un'altra donna fin\u00ec tra le braccia del marito: Lucrezia Crivelli.\nMatrimonio e vita intellettuale.\nCecilia, sia alla nascita del figlio sia quando era ormai stata allontanata dalla corte sforzesca, ricevette in cambio la donazione di diversi immobili e beni. Ad esempio, il 18 maggio 1491, poco tempo dopo il parto, ricevette in dono dal Moro il feudo di Saronno, nel territorio di Varese. Questo territorio le verr\u00e0 successivamente confiscato alla caduta del Moro, nel 1499, passando poi al nobile milanese Giovanni Stefano Castiglioni, che sia nel 1508 e sia nel 1513 le dovette devolvere una somma pecuniaria a titolo di risarcimento.\nAl 1492 risalgono le sue nozze con il conte Ludovico Carminati di Brembilla, anche noto come Ludovico Bergamini. Il marito era figlio del condottiero Giovan Pietro Carminati di Brembilla, detto \"il Bergamino\", e nipote di Venturino Carminati di Brembilla, anch'egli detto \"il Bergamino\", ed apparteneva ad una delle pi\u00f9 note famiglie della Val Brembilla; i Carminati, a seguito delle rivolte contro Venezia, il 19 gennaio 1443 avevano dovuto abbandonare la propria valle, come fecero tutti i brembillesi, e trasferirsi a Milano. Il marito le venne procurato proprio dal Moro, che nutriva una profonda fiducia verso il padre di quest'ultimo, Giovan Pietro, poich\u00e9 servi con le armi gli Sforza e il Ducato per tutta la sua vita.\nDopo il matrimonio, Cecilia and\u00f2 a vivere con il marito a Palazzo Carmagnola, un edificio che il Moro aveva in verit\u00e0 donato a suo figlio Cesare. Il palazzo venne confiscato il 17 ottobre 1485 dal Moro alla morte senza eredi legittimi del suo proprietario, Pietro II Dal Verme, che l'aveva in precedenza ereditato dalla madre Luchina Bussone, figlia di Francesco Bussone, detto \"il Carmagnola\". Altra dimora della Gallerani fu la residenza del marito, l'attuale Villa Medici del Vascello in San Giovanni in Croce, nel territorio di Cremona, della cui contea il marito era feudatario.\nCecilia, inoltre, era amante della letteratura e inizi\u00f2 a frequentare vari poeti e intellettuali, come Bernardo Bellincioni, Matteo Bandello e Gian Giorgio Trissino. In particolare, il Bellincioni, ch'era un poeta fiorentino trasferitosi a Milano dal 1485, scrisse per lei vari sonetti celebrativi. E fu proprio grazie al contatto con questi eruditi che la Gallerani inizi\u00f2 a diventare esperta in latino e a scrivere in versi dei suoi propri componimenti, creando anche una sua piccola corte a Palazzo Carmagnola; quest'ultimo divenne uno dei primi circoli letterari della storia e qui nascer\u00e0 la moda della conversazione e dei giochi di societ\u00e0. Anche nella dimora del marito Cecilia tenne numerosi incontri con artisti, poeti e letterati, trasformando la villa in un luogo ospitale, aperto a personalit\u00e0 di alta levatura culturale. Nel Palazzo Carmagnola, il 14 settembre 1496, la Gallerani accolse anche gli ambasciatori di Venezia a Milano.\nAmicizia con Isabella d'Este e caduta del Moro.\nCecilia fu anche in buoni rapporti e in contatto epistolare con Isabella d'Este, marchesa consorte di Mantova come sposa di Francesco II Gonzaga.\nIl 26 aprile 1498, Isabella scrisse a Cecilia una lettera, nella quale le chiese di poter vedere personalmente il dipinto realizzatole da Leonardo, perch\u00e9 voleva fare un confronto stilistico con alcuni quadri di Giovanni Bellini di sua propriet\u00e0. La Gallerani le rispose tre giorni dopo, il 29 aprile, dicendole che avrebbe provveduto immediatamente, ma avvisandola che quel ritratto non le assomigliava pi\u00f9 poich\u00e9 riferibile alla sua giovinezza. Dopo la breve trasferta del dipinto a Mantova, questo ritorn\u00f2 nelle mani della Gallerani, come fa presupporre una lettera datata al 18 maggio e inviata da quest'ultima alla marchesa.\nMa i rapporti tra Cecilia e Isabella continuarono anche in seguito alla vicenda del dipinto. Infatti, nel 1499 il Moro venne sconfitto e deposto dai Francesi di re Luigi XII. Costretti alla fuga da Milano, dopo aver subito anche la confisca dei beni, Cecilia e il marito trovarono protezione e asilo proprio dalla marchesa Isabella e fu sempre grazie a lei che i coniugi riuscirono a tornare in possesso dei propri beni una volta rientrati successivamente in patria.\nDopo la sconfitta, il 17 aprile 1500 il Moro venne prelevato dal castello di Novara e tradotto in Francia, dove rimase prigioniero fino alla morte, avvenuta il 17 maggio 1508 a Loches. Invece, anche durante il periodo francese, Cecilia continu\u00f2 a vivere serenamente e a frequentare poeti e letterati, presumibilmente fino alla sua stessa morte.\nIsabella d'Este ospit\u00f2 a Mantova Cecilia Gallerani, che nel 1503 fu madrina al battesimo di Isabella Sforza, figlia naturale riconosciuta di Giovanni Sforza, signore di Pesaro, espulso dalla citt\u00e0 da Cesare Borgia.\nMorte e sepoltura.\nNon si sa con certezza quando mor\u00ec Cecilia Gallerani, ma lo storico Felice Calvi riporta nel suo \"Famiglie notabili milanesi\" (1874) che visse fino al 1536, quindi ad un'et\u00e0 compresa tra i 62 e i 63 anni.\nDopo la morte, venne presumibilmente sepolta nella cappella della famiglia Carminati, all'interno dell'antica Chiesa di San Zavedro, presso San Giovanni in Croce.\nCecilia Gallerani e la \"Dama con l'ermellino\".\nIl dipinto di Leonardo.\n\u00c8 assolutamente certo che, durante il suo soggiorno a Milano dagli Sforza, l'artista Leonardo da Vinci eseguisse un ritratto giovanile di Cecilia Gallerani, al tempo gi\u00e0 amante del Moro. Esempi che lo confermano sono il sonetto celebrativo del poeta Bernardo Bellincioni (morto nel 1492) e le due lettere del 1498 intercorse tra la Gallerani e Isabella d'Este, proprio in merito al dipinto.\nAd oggi questo dipinto \u00e8 identicato con quello della \"Dama con l'ermellino\", custodito nel Museo Czartoryski di Cracovia, in Polonia. La tesi, che vede in esso la raffigurazione della Gallerani, \u00e8 sostenuta da vari dettagli. Innanzitutto \u00e8 stato notato come la parola \"ermellino\" si dica nel greco antico \"gal\u00ea\" (\"\u03b3\u03b1\u03bb\u1fc6\") o \"gal\u00e9\u0113\" (\"\u03b3\u03b1\u03bb\u03ad\u03b7\"), alludendo per assonanza al cognome Gallerani, secondo una tradizione tipica del passato sull'utilizzo di figure allegoriche e simboliche, che Leonardo gi\u00e0 speriment\u00f2 in precedenza col \"Ritratto di Ginevra de' Benci\", in cui il nome della dama richiama quello italiano della pianta di ginepro raffigurata alle sue spalle e nell'altra faccia della tavola.\nAncora, sempre tramite l'ermellino, simbolo di purezza e moderazione, si \u00e8 trovato un collegamento tra l'animale e l'amante della Gallerani, Ludovico il Moro. Infatti, \u00e8 stato notato come nel 1488 il Moro venne investito del titolo dell'Ordine dell'Ermellino dal re napoletano Ferdinando I d'Aragona; lo stesso Moro che venne chiamato dal Bellincioni \"\"l'italico Morel, bianco ermellino\", in un suo sonetto.\nInfine, ad aiutare l'identificazione vi \u00e8 la datazione del dipinto, che secondo l'indagine stilistica si tratta di un'opera tra il 1488 e il 1490.\nCecilia Gallerani in altre opere d'arte.\nDisegni di Leonardo.\nNella ricerca di ricostruire le fattezze di Cecilia Gallerani, altre due opere di Leonardo potrebbero aiutare nell'operazione.\nUna di esse \u00e8 il cosiddetto \"Volto di fanciulla\". L'opera, cos\u00ec come affermato dal sito ufficiale dei Musei Reali di Torino, che gestiscono anche la torinese Biblioteca Reale nella quale \u00e8 custodito il disegno, \u00e8 un tipico esempio degli esperimenti di Leonardo sul tema del cosiddetto \"ritratto di spalla\", ovvero riprendendo la figura in movimento da vari punti di vista, con il volto rivolto verso l'osservatore e la veduta di schiena. La fanciulla rappresentata \u00e8 stata identificata con Cecilia Gallerani, sebbene per analogie stilistiche e per datazione \u00e8 ad oggi pi\u00f9 probabile la tesi che vede qui uno studio preparatorio per l'Angelo della \"Vergine delle Rocce\" (prima versione a Parigi e seconda versione a Londra).\nL'altra opera, invece, \u00e8 il cosiddetto \"Profilo di donna\", oggi parte della Royal Collection nel Regno Unito. Si tratta del disegno di una donna, ritratta di profilo dalla testa alle spalle, girata verso destra. Talvolta la donna del disegno, per ragioni stilistiche e di datazione, \u00e8 stata identicata con Cecilia Gallerani, sebbene lo stesso sito ufficiale oggi afferma che, probabilmente, l'opera non venne eseguita come preparazione per un dipinto, ma come opera finita a s\u00e9 per la soddisfazione personale di Leonardo.\nMadonna della Misericordia.\nUn possibile ritratto di una Cecilia Gallerani ormai adulta e sposata \u00e8 stato ipotizzato essere presente in una pala d'altare della Chiesa parrocchiale di San Giovanni Battista in San Giovanni in Croce, attribuita alla mano di Galeazzo Campi (o a quella di Tommaso Aleni, detto \"il Fadino\", come invece ritiene lo storico dell'arte Marco Tanzi). La tavola in questione \u00e8 parte di un polittico ed ha come soggetto una Madonna della Misericordia, una tipica rappresentazione artistico-religiosa della Vergine Maria, con ai lati una serie di figure inginocchiate in preghiera e una di esse \u00e8 stata ipotizzata essere la Gallerani. L'ipotesi \u00e8 stata avanzata dallo storico e professore locale William Ottolini, gi\u00e0 insegnante di educazione artistica e marito dell'ex assessore alla cultura Giuliana Bini, e queste tesi sono state anche pubblicate su un'intera pagina dedicata sul \"Corriere della Sera\".\nInfatti, la pala \u00e8 proveniente con certezza dalla Chiesa di San Zavedro, dove si trovava la familiare Cappella Carminati e dove vennero presumibilmente sepolti anche Cecilia e il marito Ludovico Carminati di Brembilla. Tra i vari monaci e dame dipinti, figura in primo piano una donna vestita alla spagnola di verde, che potrebbe essere con probabilit\u00e0 la committente stessa dell'opera. La donna in questione \u00e8 straordinariamente somigliante a quella della \"Dama con l'ermellino\" dipinta da Leonardo, e nel caso fosse davvero Cecilia Gallerani si potrebbero conoscere anche le sue fattezze come donna ormai quarantenne. Ma a questa ipotesi si sono susseguite anche opposizioni, che vedono in essa una completa bufala senza fondamento.\nOmaggi e cultura di massa.\nOmaggi poetici e letterari.\nBernardo Bellincioni.\nQui di seguito sono riportati quattro sonetti selezionati dalle \"Rime\" del poeta Bernardo Bellincioni. Essi vennero tutti composti prima del 12 settembre 1492 (anno della morte) e hanno per argomento il ritratto dipinto da Leonardo da Vinci per Cecilia Gallerani (il sonetto XLV) e la nascita del di lei figlio Cesare Sforza (i sonetti XIX, XIX e LXVII). Questi sonetti vennero pubblicati nelle \"Rime\" per la prima volta per l'edizione del 1493 curata da Francesco Tanci, poi un'altra edizione basata su quest'ultima venne ripubblicata nel 1876 a cura di Pietro Fanfani ed edita da Gaetano Romagnoli.\nMatteo Bandello.\nMatteo Bandello, in una delle sue \"\", inizia col riportare come fosse veritiero l'antico detto che afferma che \u00ab\"la troppa familiarit\u00e0 partorisce disprezzamento\"\u00bb e proprio riguardo a questo argomento racconta che \u00ab\"si parlava di questa materia in casa de la gentilissima e dotta signora Cecilia Gallerana contessa Bergamina e varie cose si dicevano, quando messer Gian Angelo Vismaro, che l\u00e0 si trov\u00f2 in compagnia di molti gentiluomini, [...] narr\u00f2 ci\u00f2 che una volta fece il capitano Biagino Crivello\"\u00bb. Il racconto prosegue con la trascrizione che il Bandello fece dell'aneddoto del Vismaro, che costituisce la della .\nDiscendenza.\nDalla relazione di Cecilia Gallerani con l'amante, il duca Lodovico Sforza, detto \"il Moro\", nacque il seguente figlio:\nInvece, dall'unione matrimoniale di Cecilia col conte Ludovico Carminati di Brembilla, sposato nel 1492, nacquero i seguenti figli:"}
{"id": "896857", "revid": "767487", "url": "https://it.wikipedia.org/wiki?curid=896857", "title": "Foley (Alabama)", "text": "Foley \u00e8 una citt\u00e0 dell'Alabama, situata nella Contea di Baldwin. La popolazione al censimento del 2000 era di 7.590 abitanti.\nGeografia fisica.\nFoley \u00e8 situata a 30\u00b024'20.138\" N, 87\u00b040'53.432\" O. L'U.S. Census Bureau certifica che la citt\u00e0 occupa un'area totale di 37,00\u00a0km\u00b2, interamente composti da terra.\nSociet\u00e0.\nEvoluzione demografica.\nAl censimento del 2000, risultano 7.590 abitanti, 3.126 nuclei familiari e 2.106 famiglie residenti in citt\u00e0. La densit\u00e0 della popolazione \u00e8 di 205,20 ab./km\u00b2. Ci sono 3.468 alloggi con una densit\u00e0 di 93,80/km\u00b2. La composizione etnica della citt\u00e0 \u00e8 74,49% bianchi, 21,86% neri o afroamericani, 0,59% nativi americani, 0,55% asiatici, 0,04 isolani del Pacifico, 1,32 di altre razze, e 1,15% meticci. Il 4,64% della popolazione \u00e8 ispanica.\nDei 3.126 nuclei familiari, il 27,30% ha figli di et\u00e0 inferiore ai 18 anni che vivono in casa, il 48,40% sono coppie sposate che vivono assieme, il 15,70% \u00e8 composto da donne con marito assente, e il 32,60% sono non-famiglie. Il 28,20% di tutti i nuclei familiari \u00e8 composto da singoli e il 14,00% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,35 mentre la dimensione media di una famiglia \u00e8 di 2,85.\nLa suddivisione della popolazione per fasce d'et\u00e0 \u00e8 la seguente: 23,10% sotto i 18 anni, 8,30% dai 18 ai 24, 25,90% dai 25 ai 44, 20,90% dai 45 ai 64, e 21,70% oltre i 65 anni. L'et\u00e0 media \u00e8 40 anni. Per ogni 100 donne ci sono 84,60 uomini. Per ogni 100 donne sopra i 18 anni ci sono 79,70 uomini.\nIl reddito medio di un nucleo familiare \u00e8 di 31.596$, mentre per le famiglie \u00e8 di 38.427$. Gli uomini hanno un reddito medio di 28.523$ contro i 20.660$ delle donne. Il reddito pro capite della citt\u00e0 \u00e8 di 19.364$. L'11,50% della popolazione e il 7,10% delle famiglie \u00e8 sotto la soglia di povert\u00e0. Sul totale della popolazione, il 13,40% dei minori di 18 anni e il 12,00% di chi ha pi\u00f9 di 65 anni vive sotto la soglia di povert\u00e0."}
{"id": "896860", "revid": "1429175", "url": "https://it.wikipedia.org/wiki?curid=896860", "title": "Luigi Tonini", "text": "A lui \u00e8 intitolato il Museo della citt\u00e0 di Rimini.\nBiografia.\nQuando ha solo 16 anni, perde entrambi i genitori, Francesco e Lucrezia Pedrizzi. Avviato agli studi prima a Rimini e poi a Bologna, si iscrive alla facolt\u00e0 di legge dell'Universit\u00e0 di Bologna, dopo aver frequentato fisica e filosofia morale. Nel 1834 si impiega presso la Biblioteca Civica Gambalunga di Rimini, prima come coadiutore, quindi come bibliotecario reggente (1840) ed infine come bibliotecario titolare (1853).\nEsperto bibliografo e paleografo, appassionato alla ricerca di documenti e manoscritti antichi, contribu\u00ec ad arricchire progressivamente il patrimonio della biblioteca, curando l'acquisizione di importanti raccolte, quali quelle di Domenico Paulucci, Michelangelo Zanotti e soprattutto, nel 1871, riusc\u00ec ad acquisire un'importante raccolta di incisioni, disegni, pergamene, carte e libri gi\u00e0 appartenuta al sacerdote Zeffirino Gambetti.\nAutore di numerosi testi monografici a carattere storico, tra cui la monografia \"Memorie storiche intorno a Francesca da Rimini\", oltre che della prima \"Guida di Rimini\", pubblicata nel 1864, \u00e8 soprattutto ricordato per la sua monumentale \"Storia civile e sacra riminese\", opera in sei volumi. I primi tre volumi vennero pubblicati tra il 1848 e il 1862, il quarto e il quinto vennero pubblicati postumi nel 1880 e nel 1882, mentre il sesto volume, che Luigi Tonini aveva soltanto abbozzato, venne scritto dal figlio Carlo e pubblicato nel 1888."}
{"id": "896879", "revid": "287204", "url": "https://it.wikipedia.org/wiki?curid=896879", "title": "Rifrattometro di Abbe", "text": "Il rifrattometro di Abbe \u00e8 uno strumento che permette di effettuare misurazioni ad alta precisione degli indici di rifrazione di liquidi o solidi.\nEsistono due tipi di rifrattometro di Abbe:\nRifrattometro a prismi.\nL'indice di rifrazione di un liquido disponibile in gocce (quindi ove non sia possibile l'immersione nel liquido da esaminare) viene determinato mediante il rifrattometro a prismi. Questo tipo di rifrattometro \u00e8 composto da due prismi di Vetro Flint incernierati che si chiudono uno sull'altro, separati di circa 0,15\u00a0mm. All'interno di questo spessore viene posta una goccia del liquido da esaminare (espansa su tutta la superficie di vetro). Il valore dell'indice di rifrazione, alla frequenza del sodio (il liquido viene attraversato dalla luce emessa da due piccole lampade al sodio) si legge direttamente dallo strumento, dotato di un monocolo. Il valore ottenuto deve sempre essere accompagnato dall'indicazione della temperatura a cui si \u00e8 effettuata la misura (in genere espresso come apice) e dalla frequenza a cui \u00e8 fatta la lettura (pedice), generalmente quella della luce gialla della riga D del sodio.\nLa precisione di misura ottenuta corrisponde a due unit\u00e0 della 4\u00aa cifra decimale.\nUtilizzo per la misura indiretta dell'indice di rifrazione di minerali.\nIl rifrattometro a prismi \u00e8 comunemente usato per misurare con precisione l'indice di rifrazione dei liquidi utilizzati per individuare indirettamente, col \"metodo della linea di Becke\", l'indice di rifrazione di minuscoli frammenti di minerali.\nQuesto metodo consiste nell'individuare un liquido che abbia il medesimo indice di rifrazione del minerale da riconoscere.\nIl liquido viene comunemente preparato per diluizioni successive di liquidi ad elevato indice di rifrazione.\nUna volta individuato il liquido che ha il medesimo indice, l'indice di rifrazione del liquido si misura col rifrattometro a prismi.\nTotalriflettometro a semisfera.\nPer la misura diretta dell'indice di rifrazione di campioni trasparenti, liquidi o solidi, si utilizza il rifrattomentro a semisfera.\n\u00c8 costituito da una semisfera di Vetro Flint, con indice di rifrazione n0 attorno ad 1,89, sulla faccia piana della quale si appoggia il campione da misurare. Attraverso la semisfera, il campione viene illuminato da un raggio di luce monocromatica (tipicamente la riga D del sodio). Attraverso un oculare da microscopio montato su un supporto micrometrico, si legge l'angolo limite in corrispondenza del quale la luce, incidente dal basso, viene totalmente riflessa dalla superficie del campione in esame.\nDall'angolo limite a si risale quindi all'indice di rifrazione n del campione in esame, secondo: n = n0 * sen\u00a0a"}
{"id": "896883", "revid": "1318658", "url": "https://it.wikipedia.org/wiki?curid=896883", "title": "Secobarbital", "text": "Il secobarbital (o Seconal) \u00e8 un barbiturico ad azione breve con propriet\u00e0 sedative ed ipnotiche.\nIl suo nome chimico (IUPAC) \u00e8 acido 5-allil-5-(1-metilbutil)barbiturico, e possiede formula molecolare C12H18N2O3. \nI sali di sodio del secobarbital assumono i nomi commerciali di \"Seconal\" e di \"Quinalbarbital\".\nMeccanismo d'azione.\nCome in generale tutti i barbiturici, il secobarbital agisce come depressore del sistema nervoso centrale.\nIl meccanismo d'azione \u00e8 il seguente.\nNel SNC l'inibizione postsinaptica \u00e8 mediata dall'acido \u03b3-amminobutirrico (GABA), che una volta rilasciato dall'interneurone inibitorio si lega sulla membrana dei recettori postsinaptici causando l'apertura dei canali ionici per il cloro. I barbiturici aumentano le capacit\u00e0 del GABA di inibire la neurotrasmissione (meccanismo condiviso con le BDZ) attraverso il prolungamento del tempo di apertura del canale cloro nel complesso recettore - GABA-A con effetto iperpolarizzativo che causa l'inibizione. A differenza delle benzodiazepine i barbiturici possono aprire il canale cloro anche in assenza di GABA; questo avviene a concentrazioni pi\u00f9 alte di quelle che occorrono per potenziare l'azione del GABA (azione GABA-mimetica) e queste concentrazioni sono anche molto maggiori di quelle richieste per un'anestesia efficace o per un trattamento farmaceutico.\nI barbiturici interagiscono anche col recettore per il glutammato e con i canali sodio, calcio e potassio voltaggio-dipendenti.\nUso e funzione.\nEssendo un barbiturico ad azione breve (come il pentobarbital e il butalbital) viene assunto in caso di disturbi del sonno (insonnia). Al contrario, i barbiturici a lunga durata d'azione, come fenobarbital, mefobarbital e barbital, vengono usati come anticonvulsivanti nell'epilessia. \nBarbiturici ad azione ultrarapida (tiopentale e esobarbital) vengono invece usati come anestetici in chirurgia. L'emivita varia da poche ore per i barbiturici usati a scopo anestetico, alle 48-144 ore per i farmaci antiepilettici. L'emivita del secobarbital \u00e8 di 38 ore, da 5 a 15\u00a0mg/l. Il tempo di ritenzione nelle urine del secobarbital \u00e8 di circa 1 giorno, mentre per esempio il fenobarbital, essendo un barbiturico a lunga durata persiste per circa 2-3 settimane.\nEffetti Collaterali.\nIl secobarbital, come del resto tutti i barbiturici (ed in particolare quelli ad azione rapida), a bassi dosaggi, deprimono la corteccia, e riducendo l'attivit\u00e0 motoria producono sedazione. A dosaggi sedativi la depressione del respiro \u00e8 simile a quella del normale sonno\nfisiologico. All'aumentare del dosaggio si assiste alla progressiva riduzione della frequenza, della\nprofondit\u00e0 e del volume respiratorio. A dosaggio pi\u00f9 alto la depressione del SNC pu\u00f2 giungere fino a collasso respiratorio e cardiovascolare. \nIl secobarbital non ha alcun effetto sui reni ma, nel caso di overdose, l'ipossia che ne consegue pu\u00f2 indurre un deficit renale.\nTra i barbiturici, alcuni (fenobarbital) sono ottimi antiepilettici poich\u00e9 la depressione dell'attivit\u00e0 motoria non causa contemporaneamente eccessiva sedazione.\nI barbiturici deprimono la peristalsi e provocano anuria.\nEssendo fortemente liofili si accumulano nel tessuto adiposo; qui la loro eliminazione \u00e8 molto lenta e graduale. Il trattamento di disintossicazione, nei casi acuti, \u00e8 l'emotrasfusione.\nMetabolismo.\nIl secobarbital viene somministrato per via orale o parenterale e come detto esplica la sua azione nell'encefalo e nel sistema limbico, dove d\u00e0 azione sedativa. \u00c8 metabolizzato nel fegato dal Citocromo P450, di cui \u00e8 un induttore. Viene escreto per via renale.\nI barbiturici inducono l'enzima glucuronosiltransferasi e il sistema Citocromo P450. Questo pu\u00f2 determinare diminuzioni significative degli effetti di altri farmaci che dipendono dall'interazione con il citocromo P450 per il loro metabolismo. Essi vedranno una diminuzione della loro concentrazione ematica e della loro durata d'azione ed effetto.\nAnalisi di laboratorio.\nIl dosaggio dei barbiturici in laboratorio \u00e8 un metodo rapido di screening per la determinazione dei principali barbiturici nel plasma.\nIl secobarbital viene usato per creare la curva di calibrazione, e quindi, solo per questo barbiturico la cross-reattivit\u00e0 \u00e8 del 100%. Per gli altri barbiturici la risposta \u00e8 essenzialmente orientativa, a causa sia della diversa cross-reattivit\u00e0 riscontrabile da barbiturico a barbiturico, sia dalla presenza nel plasma, oltre che del farmaco, di una serie di suoi metaboliti la cui concentrazione dipende dalla loro emivita e quindi dall'ora del prelievo."}
{"id": "896887", "revid": "767487", "url": "https://it.wikipedia.org/wiki?curid=896887", "title": "The Dead (gruppo musicale)", "text": "The Dead \u00e8 il nome con cui gli ex membri della rock band californiana The Grateful Dead si riunirono per suonare alcune date live dal 2003.\nStoria.\nDopo la morte del leader e chitarrista solista Jerry Garcia avvenuta il 9 agosto 1995 la band si sciolse e i componenti del gruppo preferirono seguire le corrispettive carriere soliste.\nDal 1998 per\u00f2 il chitarrista Bob Weir, il bassista Phil Lesh e il batterista Mickey Hart tutti nella line-up originale dei Grateful Dead si riunirono insieme a Bruce Hornsby per creare i The Other Ones :questa formazione subisce molti cambi fino ad arrivare all'abbandono definitivo di Bruce Hornsby.\nNel 2002 riprende intensivamente l'attivit\u00e0 live di questa formazione e nel 2003, con l'aggiunta dell'ultimo membro dei Grateful Dead, il batterista Bill Kreutzmann, la band decide di mutare il proprio nome in \u2018'The Dead'\u2019, eliminando la parola \u2018'Grateful'\u2019 in rispetto a Garcia.\nCon l'aggiunta di altri componenti, quali Jimmy Herring, Jeff Chimenti, Rob Barraco e Joan Osborne \"The Dead\" debutta ufficialmente il 14 febbraio del 2003 al \"Warfield Theatre\" a San Francisco. Fecero anche un tour estivo, aperto il 15 giugno al \"Bonnaroo Music Festival\". Chiusero l'anno con due date, il 30 e il 31 dicembre, all'\"Oakland Coliseum\".\nNel 2004 la band fece una breve esibizione invernale e un tour estivo di tre mesi; l'ultimo concerto dei \"The Dead\" risale al 19 agosto 2004 ad Atlanta, Georgia."}
{"id": "896892", "revid": "253269", "url": "https://it.wikipedia.org/wiki?curid=896892", "title": "Esther Williams", "text": "Campionessa di nuoto per anni, fu celebre anche per i suoi film musicali che prevedevano spettacolari coreografie acquatiche.\nBiografia.\nBench\u00e9 alcune fonti citino come anno di nascita il 1922, Esther Williams \u00e8 nata l'8 agosto 1921 a Inglewood, quinta ed ultima figlia del pittore di insegne Louis Stanton Williams e della psicologa Bula Myrtle Gilpin. Aveva due sorelle, Maurine e June, e due fratelli, David e Stanton. Quest'ultimo, scoperto dall'attrice Marjorie Rambeau, and\u00f2 a vivere a Los Angeles vicino agli studi cinematografici, mentre la famiglia viveva in un'estesa zona collinare acquistata dal padre, dove Esther nacque. Nel 1929, Stanton mor\u00ec a soli 16 anni a causa di una diverticolite e, per colmare la perdita, la madre di Esther adott\u00f2 un ragazzo coetaneo del fratello dell'attrice, Buddy McClure. Nella sua autobiografia, Esther racconta che una notte il ragazzo la violent\u00f2 e lei rimase traumatizzata per circa due anni, prima di rivelare la verit\u00e0 alla famiglia. Il ragazzo venne cacciato di casa e si arruol\u00f2 nella Guardia Costiera. Fin da piccola, Esther si dimostr\u00f2 un'ottima nuotatrice, diventando ben presto un elemento di spicco del Los Angeles Athletic Club.\nCarriera sportiva.\nA 15 anni aveva vinto tutte le gare disputate in California nei 100 metri stile libero femminili. Conquist\u00f2 il titolo di campionessa della Costa del Pacifico. Nel 1940 si preparava a partecipare alle Olimpiadi, ma lo scoppio della seconda guerra mondiale fece saltare due edizioni consecutive dei Giochi.\nCarriera cinematografica.\nNon complet\u00f2 gli studi universitari e si mise a lavorare come commessa e indossatrice. Fu scritturata dalla MGM e interpret\u00f2 il suo primo film, \"La doppia vita di Andy Hardy\" (1942), nella parte della ragazza di Mickey Rooney. Il successo arriv\u00f2 con il film successivo: \"Bellezze al bagno\" (1944). Dopo alcuni musical minori, nel ottenne un altro successo con \"La matadora\" (1947).\nDa quel momento in poi i film vennero cuciti su misura per lei: \"La figlia di Nettuno\" (1949), \"La duchessa dell'Idaho\" (1950), \"La sirena del circo\" (1951), \"La ninfa degli antipodi\" (1952). Qui Esther Williams dimostr\u00f2 di essere anche una grande attrice drammatica.\nNel 1955 arriv\u00f2 il primo insuccesso: \"Annibale e la vestale\", un film spettacolare, ma che fece fiasco al botteghino. Fu il segnale che i gusti del pubblico erano cambiati. Dopo pochi anni Esther Williams diede l'addio alle scene e si dedic\u00f2 a un'attivit\u00e0 benefica come insegnante di nuoto per bambini ciechi. Non apparve che raramente in pubblico.\nVita privata.\nEsther Williams si spos\u00f2 quattro volte: il primo matrimonio, all'inizio degli anni quaranta, fu con Leonard Kovner. Nel 1945, quando aveva gi\u00e0 raggiunto la popolarit\u00e0, spos\u00f2 Ben Gage. Considerati dalla stampa come la \u00abmagnifica coppia\u00bb, ebbero tre figli e divorziarono alla fine degli anni cinquanta, quando lei era ancora all'apice del successo. L'attore argentino Fernando Lamas fu il suo terzo marito, per 22 anni. Vedova nel 1982, si rispos\u00f2 nel 1994 con Edward Bell: visse in una villa a Beverly Hills, fino alla morte a 91 anni."}
{"id": "896903", "revid": "767487", "url": "https://it.wikipedia.org/wiki?curid=896903", "title": "Paolo Cortesi", "text": "Biografia.\nFu discepolo di Pomponio Leto e segretario apostolico di molti papi. Scrisse i dialoghi \"De hominubus doctis\" sugli intellettuali del 1300 e 1400, il trattato \"De cardinalatu\" che delinea l'immagine ideale del \"principe della Chiesa\" (figura tipica del Protorinascimento), simile al \"Cortegiano\" di Baldassare Castiglione come impianto retorico."}
{"id": "896905", "revid": "767487", "url": "https://it.wikipedia.org/wiki?curid=896905", "title": "Protest the Hero", "text": "I Protest the Hero sono un gruppo progressive/metalcore dell'Ontario, Canada formata nel 1999 (inizialmente con il nome di Happy Go Lucky).\nStoria.\nIl nucleo originale del gruppo \u00e8 formato da Rody Walker (voce), Tim Millar (voce, chitarra), Luke Hoskin (chitarra), Morgan \"Moe\" Carlson (batteria) e Arif Mirabdolbaghi (basso), formatosi quando i componenti avevano circa 14 anni.\nPubblicano un demo \"Search for the Truth\" nel 2002, e un Ep \"A Calculated Use of Sound\" nel 2003 con la casa discografica punk rock 'Underground Operations'. Arrivano al successo grazie all'album \"A Calculated Use of Sound Re-release\" nel 2004 che ha un ottimo riscontro di critica, tanto che lo stesso anno vincono il premio \"Best Metal Band\" agli Indie Music Awards di Toronto, battendo gli Alexisonfire i favoriti per vincere il premio.\nIl 2005 \u00e8 l'anno della svolta stilistica e del successo con il concept album Kezia che ottiene molte critiche positive dalla critica e dal pubblico. Hanno composto per questo disco un suono estremamente potente e sorprendentemente tecnico, tanto da avere impiegato due anni per imparare a eseguire alla perfezione i pezzi. L'album \u00e8 composto da un muro sonoro: un aggressivo metal tecnico combinato con l'hardcore; riff potenti e estremamente tecnici si mescolano con il cantato intenso e particolare di Rody. Dall'album vengono estratti i singoli e girati i rispettivi video di \"Blindfolds Aside\" e \"Heretics and Killers\".\nIl 23 gennaio firmano un contratto con l'etichetta statunitense Vagrant Records.\nNel marzo 2006 hanno ricevuto una nomination come \"Best metal band\" sempre ai Indie Music Awards, per\u00f2 non vincono il premio che invece viene vinto dai Kataklysm.\nNel 2008 esce \"Fortress\", concept album (diviso in tre parti) in cui la vena punk/HC dei precedenti risulta molto meno marcata, in favore di un taglio molto pi\u00f9 \"progressive\". Anche qui la composizione dei testi \u00e8 stata affidata ad Arif Mirabdolbaghi.\nIl 22 marzo 2011 vediamo l'uscita del nuovo disco, Scurrilous, che a differenza dei precedenti non si presenta come un concept album. Inoltre i testi, fatta eccezione per \"C'est la Vie\", \"Moonlight\" e \"Sex Tapes\", sono interamente scritti da Rody Walker.\nNel gennaio del 2013 la band annuncia tramite il proprio profilo Facebook l'uscita del loro quarto album, confermata successivamente per il 29 ottobre 2013. In vista di tale data, nel settembre dello stesso anno la band pubblica due nuovi singoli estratti dall'album in imminente uscita, \"Clarity\" e \"Drumhead Trial\", contestualmente alla pubblicazione del titolo dell'album, \"Volition\", e della sua copertina. Poco prima dell'inizio delle registrazioni del nuovo album il batterista e membro fondatore Moe Carlson lascia la band per riprendere gli studi. Nel mese di ottobre la band annuncia il suo rimpiazzo in pianta stabile: Mike Ieradi, proveniente dalla band canadese The Kindred, precedentemente conosciuta sotto il monicker Today I Caught The Plague.\nStile.\nInizialmente hanno cominciato con un suono Punk rock, che successivamente si \u00e8 evoluto attraverso influenze provenienti dalla band Propagandhi e - citati dalla stessa band - Between the Buried and Me, Jorge Salan e The Red Chord. Lo stile dei loro album fino a Kezia si pu\u00f2 classificare come Punk rock e Metalcore; ma con Kezia si assiste a un'evoluzione.\nIl loro suono contiene una miscela di Mathcore (ritmi complessi, variazioni dei tempi nei pezzi ed eccezionale livello tecnico) e Metalcore (riff aggressivi sostenuti dai ritmi anfetaminici dell'Hardcore e con alcuni elementi Thrashcore); inoltre si ravvede ancora qualche reminiscenza Punk rock. Nonostante tutte queste influenze si pu\u00f2 affermare che, specie dopo l'evoluzione degli ultimi due album (\"Scurrilous\" e \"Volition\"), il genere che pi\u00f9 li rappresenta sia il Math metal.\nTour.\nGrazie alla loro costanza sono riusciti a suonare in tour con gruppi del calibro di Alexisonfire, NOFX, Against Me!, Sum 41, Korn, Limp Bizkit, infatti devono in parte il loro successo a un'incessante attivit\u00e0 live che ha loro permesso di costruirsi un nome.\nI PTH nei live dimostrano di avere un ottimo livello di esecuzione dei pezzi, ma \u00e8 anche grazie alla presenza scenica energica e carismatica del cantante Rody.\nDa settembre 2005 fino all'inizio di giugno 2006 hanno effettuato un tour negli Stati Uniti e Gran Bretagna con Death by Stereo, Bad Religion, Anti-Flag, The Fall of Troy, The Bled, e DragonForce. Inoltre hanno preso parte al Vans Warped Tour nell'estate del 2006. Ne \u00e8 seguito un tour insieme a Avenged Sevenfold e 3 Inches of Blood, fino a ottobre dello stesso anno; immediatamente hanno proseguito con il \"The Crusade\" insieme ai Trivium, The Sword e Cellador attraverso il suolo americano e canadese. In novembre ripartono in tour con le band metalcore Bullet for My Valentine e As I Lay Dying, in dicembre con il \"Bring Out Your Shred\" suonano con God Forbid, I Hate Sally e The Human Abstract."}
{"id": "896906", "revid": "486946", "url": "https://it.wikipedia.org/wiki?curid=896906", "title": "LVT-3 Bushmaster", "text": ""}
{"id": "896907", "revid": "436907", "url": "https://it.wikipedia.org/wiki?curid=896907", "title": "Start a War", "text": "Start a War \u00e8 il quarto album in studio del gruppo musicale statunitense Static-X, pubblicato il 14 giugno 2005 dalla Warner Bros. Records.\nL'album ha visto il ritorno del chitarrista originario Koichi Fukuda e l'arrivo di Nick Oshiro come nuovo batterista."}
{"id": "896910", "revid": "2127271", "url": "https://it.wikipedia.org/wiki?curid=896910", "title": "Dichiarazione di Pillnitz", "text": "La Dichiarazione di Pillnitz fu un'intesa raggiunta dai regnanti di Austria e Prussia dal 25 al 27 agosto del 1791 nel castello di Pillnitz, nelle vicinanze di Dresda. Questa dichiarazione venne interpretata, dall'Assemblea nazionale francese, come una dichiarazione di guerra delle potenze europee.\nI partecipanti.\nAlla Convenzione presero parte:\nDopo consultazioni con il conte di Artois (pi\u00f9 tardi Carlo X di Francia). I temi principali dei negoziati fra le due maggiori potenze tedesche furono la spartizione della Polonia e la fine della guerra in corso fra Austria ed Impero ottomano. Il principe di Sassonia Federico Augusto I fu l'anfitrione dell'evento ma non partecip\u00f2 alle conversazioni.\nLa dichiarazione venne redatta all'ultimo minuto e per l'insistenza dei francesi rifugiati in Austria, che temevano un intervento internazionale. L'obiettivo fu: \"consentire al re di Francia di decidere in completa libert\u00e0 la forma di governo pi\u00f9 utile al sovrano interesse della Francia\". Ci\u00f2 significava la coalizione delle potenze europee contro la Rivoluzione francese. Ci\u00f2 implicava che l'Austria sarebbe entrata in guerra soltanto se fossero entrate le altre potenze europee.\nLeopoldo II fece questa dichiarazione per assecondare i desideri dei rifugiati francesi in Austria e per evitare di entrare in guerra. Egli era a conoscenza che il primo ministro britannico, William Pitt il Giovane, non era molto d'accordo e se la Gran Bretagna non fosse entrata in guerra neanche l'Austria l'avrebbe fatto. Tuttavia, l'Assemblea di Parigi interpret\u00f2 il documento come una dichiarazione di guerra che fece aumentare l'influenza dei deputati radicali, come Brissot, che la chiedevano apertamente."}
{"id": "896913", "revid": "486946", "url": "https://it.wikipedia.org/wiki?curid=896913", "title": "LVT-4", "text": ""}
{"id": "896916", "revid": "72396", "url": "https://it.wikipedia.org/wiki?curid=896916", "title": "Disco di Diamante", "text": ""}
{"id": "896924", "revid": "6923", "url": "https://it.wikipedia.org/wiki?curid=896924", "title": "Freccia Aurelia", "text": "Freccia Aurelia \u00e8 una relazione ferroviaria periodica a cadenza settimanale tra Milano e Sanremo oggi non pi\u00f9 esistente.\nIl treno direttissimo \"Freccia Aurelia\" veniva effettuato tra il 1948 e il 1958 con automotrice panoramica Automotrice ALTn 444 ottenuta dalla ricostruzione dell'automotrice ALn 772.3240. Si trattava di un servizio veloce effettuato come convoglio speciale tra Milano e Sanremo che partiva ogni venerd\u00ec sera da Milano e vi rientrava la domenica notte. Il treno era inserito nella classificazione FS di orario come treno periodico, destinato ad una clientela elitaria, che circolava solo nei fine settimana. Il successo del servizio declin\u00f2 con l'estendersi della motorizzazione privata e venne soppresso nel 1958\nIl rotabile.\nL'unit\u00e0 ALn 772 era stata trasformata con l'aggiunta di un salotto rialzato con tettuccio centrale panoramico in cristallo e rinominata ALtn444.3001 (Automotrice Leggera turistica a nafta 444). I motori vennero potenziati di 15\u00a0kW l'uno per vincere la maggiore resistenza all'aria, mentre l'interno era stato suddiviso in tre zone:\nL'unit\u00e0 rimasta esemplare unico ricevette il soprannome ufficiale di \"Belvedere\". \nInizialmente fu dipinta in verde lichene - rosso segnale - giallo paglierino, livrea poi sostituita da una coloritura azzurro-bianca.\nLa macchina venne riportata nel gruppo con l'eliminazione del tettuccio, riprendendo il nome ALn 772.3424 nel 1965, e fu demolita nel 1984."}
{"id": "896932", "revid": "33689", "url": "https://it.wikipedia.org/wiki?curid=896932", "title": "Svago", "text": ""}
{"id": "896941", "revid": "6220", "url": "https://it.wikipedia.org/wiki?curid=896941", "title": "Illuminismo (letterario)", "text": ""}
{"id": "896945", "revid": "124701007", "url": "https://it.wikipedia.org/wiki?curid=896945", "title": "Ray Liotta", "text": "Biografia.\nA soli 6 mesi viene adottato dalla famiglia Vidimarli-Liotta. Anche sua sorella Linda \u00e8 adottata. Nel complesso, Liotta ha un fratellastro, cinque sorellastre e una sorella. Frequenta la \"University of Miami\" (si paga i corsi lavorando in un cimitero), dove stringe amicizia con l'attore Steven Bauer, a cui dovr\u00e0 in seguito il primo ruolo importante della sua carriera cinematografica. Lavora infatti in soap opera, film tv e musical, in ruoli sempre diversi, finch\u00e9 nel 1986, grazie all'allora moglie di Bauer, Melanie Griffith, ottiene il ruolo di Ray Sinclair in \"Qualcosa di travolgente\", dove interpreta il ruolo dell'ex marito psicotico e violento di Lul\u00f9, interpretata dalla stessa Griffith, e che gli frutta una nomination al Golden Globe come miglior attore non protagonista.\nDopo quest'esordio, Liotta rifiuta interpretazioni simili per accettare ruoli anche minori in commedie e thriller, quali \"Nick e Gino\" e \"L'uomo dei sogni\". Nel 1990 Martin Scorsese lo vuole per il film \"Quei bravi ragazzi\" nel ruolo del protagonista (Henry Hill), un italo-irlandese che cerca di fare strada nella mafia americana, ruolo che lo impone su pubblico e critica e che fa apprezzare le sue doti di attore carismatico; dopo questa interpretazione, per non diventare un caratterista, sceglie ancora una volta ruoli diversi: un poliziotto maniaco in \"Abuso di potere\", un vedovo che scrive jingle pubblicitari in \"Una moglie per pap\u00e0\", un militare ribelle in \"Fuga da Absolom\".\nNonostante la sua popolarit\u00e0 sia legata soprattutto ai primi anni novanta, che lo vedono emergere come sex symbol, Liotta continua a lavorare con registi come Guy Ritchie (\"Revolver\"), Ridley Scott (\"Hannibal\") e Ted Demme (\"Blow\"). Ha dato la voce a Tommy Vercetti, protagonista del videogioco ' e ha inoltre dato il volto al personaggio \"Billy Handsome\" nella modalit\u00e0 \"Zombie\" del videogioco '. Il 12 agosto 2014 appare come protagonista nel video \"Lovers on the Sun\" di David Guetta sul canale del DJ stesso.\nVita privata.\nNel febbraio del 1997 sposa la produttrice Michelle Grace e nel dicembre del 1998 nasce la loro figlia Karsen; nel 2004 divorzia. Dal 2007 al 2011 ha avuto una relazione con l'attrice Catherine Hickland.\nDoppiatori italiani.\nNelle versioni in italiano dei suoi film, Ray Liotta \u00e8 stato doppiato da:\nDa doppiatore \u00e8 sostituito da:"}
{"id": "896947", "revid": "33689", "url": "https://it.wikipedia.org/wiki?curid=896947", "title": "Pavimentazione", "text": ""}
{"id": "896963", "revid": "1573940", "url": "https://it.wikipedia.org/wiki?curid=896963", "title": "Contea di Clark (Arkansas)", "text": "La contea di Clark, in inglese Clark County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 23.546 abitanti. Il capoluogo di contea \u00e8 Arkadelphia. Il nome della contea le \u00e8 stato dato in onore a William Clark, governatore del territorio del Missouri, che comprendeva anche l'attuale Arkansas.\nGeografia fisica.\nLa contea si trova nella parte sud-occidentale dell'Arkansas. L'U.S. Center Bureau certifica che l'estensione della contea \u00e8 di 2.286\u00a0km\u00b2, di cui 2.241\u00a0km\u00b2 composti da terra e i rimanenti 45\u00a0km\u00b2 composti di acqua.\nStoria.\nLa contea di Clark fu costituita il 15 dicembre 1818."}
{"id": "896965", "revid": "77332", "url": "https://it.wikipedia.org/wiki?curid=896965", "title": "George Lemaitre", "text": ""}
{"id": "896966", "revid": "729019", "url": "https://it.wikipedia.org/wiki?curid=896966", "title": "Contea di Sarasota", "text": "La contea di Sarasota (in inglese Sarasota County) \u00e8 una contea della Florida, negli Stati Uniti. Il suo capoluogo amministrativo \u00e8 Sarasota.\nGeografia fisica.\nLa contea ha un'area di 1.878 km\u00b2 di cui il 21,19% \u00e8 ricoperta d'acqua. Fa parte dell'Area Statistica Metropolitana di Sarasota-Bradenton-Venice. Confina con:\nStoria.\nLa Contea di Sarasota fu creata nel 1921 ed il suo nome deriva dal linguaggio indigeno dei \"Calusa\" e potrebbe significare \"punto roccioso\"."}
{"id": "896969", "revid": "26891", "url": "https://it.wikipedia.org/wiki?curid=896969", "title": "Cecchino austriaco", "text": ""}
{"id": "896977", "revid": "124452076", "url": "https://it.wikipedia.org/wiki?curid=896977", "title": "Bill Pullman", "text": "Carriera.\n\u00c8 di origini inglesi, olandesi, scozzesi e nordirlandesi.\nSesto di sette figli di Johanna Blaas, infermiera, e James Pullman, dottore, Bill Pullman \u00e8 sposato dal 1987 con la ballerina Tamara Hurwitz, da cui ha avuto tre figli: Maesa (1988), Jack (1989) e Lewis (1993). Pur avendo lavorato in film di Wes Craven e David Lynch, Pullman \u00e8 noto soprattutto per ruoli in pellicole di grande successo commerciale quali \"Balle spaziali\" (1987), ma soprattutto a quello che lo ha reso famoso nel mondo, cio\u00e8 quello del presidente Whitmore nel kolossal hollywoodiano \"Independence Day\" (1996), oltre che per le molteplici interpretazioni in film indipendenti, quali \"Il serpente e l'arcobaleno\" (1988) e \"Strade perdute\" (1996).\nDopo aver recitato in teatro nei primi anni della sua carriera, tra le varie interpretazioni cinematografiche di Pullman spiccano quella del padre di Christina Ricci in \"Casper\" e quella del giudice Crane in \"The Guilty - Il colpevole\". Nel 2013 torna alle origini interpretando per l'ennesima volta il Presidente degli Stati Uniti d'America, questa volta nella serie tv \"1600 Penn\".\nDoppiatori italiani.\nNelle versioni in italiano delle opere in cui ha recitato, Bill Pullman \u00e8 stato doppiato da:\nDa doppiatore \u00e8 sostituito da:"}
{"id": "896985", "revid": "339392", "url": "https://it.wikipedia.org/wiki?curid=896985", "title": "Iraqi Freedom", "text": ""}
{"id": "896987", "revid": "287204", "url": "https://it.wikipedia.org/wiki?curid=896987", "title": "Mamoru M\u014dri", "text": "M\u014dri \u00e8 nato nella prefettura di Hokkaid\u014d, \u00e8 sposato con Akiko Naka ed ha tre figli. Nel 1970 ha conseguito un bachelor of science in chimica presso l'Universit\u00e0 di Hokkaid\u014d, nella stessa ha preso anche il master nel 1972 mentre il dottorato lo ha preso all'Universit\u00e0 Flinders presso Adelaide (Australia). Ha pubblicato oltre 100 articoli nel campo della scienza dei materiali e del vuoto.\n\u00c8 stato selezionato dalla JAXA come specialista del carico utile e nel 1996 \u00e8 entrato al Johnson Space Center per seguire l'addestramento. Ha volato in due missioni del programma Space Shuttle: la STS-47 del 1992 e la STS-99 del 2000."}
{"id": "896989", "revid": "709565", "url": "https://it.wikipedia.org/wiki?curid=896989", "title": "The Beginning of All Things to End", "text": ""}
{"id": "896993", "revid": "1321001", "url": "https://it.wikipedia.org/wiki?curid=896993", "title": "Mina (Arabia Saudita)", "text": "Mina () \u00e8 una localit\u00e0 situata 5\u00a0km a est della Mecca, citt\u00e0 santa islamica.\nSi trova lungo la strada che va dal centro della Mecca alla zona pianeggiante di \u02bfArafat, dove si erge tuttavia una piccola collina di granito, conosciuta come Monte di Arafa, o \"Jabal al-Ra\u1e25ma\" (Monte della Misericordia).\nLa localit\u00e0 di Mina assume una grande importanza nei giorni del hajj, pellegrinaggio annuale alla Mecca, quando vengono installate tendopoli per offrire temporanea ospitalit\u00e0 a 2 milioni di fedeli musulmani.\nLa leggenda vuole che in questo luogo Adamo si sia riunito con Eva, dopo che entrambi erano stati cacciati per la loro disobbedienza a Dio (\ufdf2) dopo 200 anni di separazione.\nNei pressi di Mina si trova il Ponte delle Jamarat (\"Jisr al-jamar\u0101t\"), dal quale, nell'ultima notte di pellegrinaggio, i fedeli compiono il rito della \"lapidazione del demonio\".\nIncidenti.\nA causa dell'incredibile affollamento di questi luoghi nei giorni in cui si svolge il pellegrinaggio, la localit\u00e0 di Mina \u00e8 stata spesso teatro di tragici incidenti con un altissimo numero di morti e feriti.\nIl 24 settembre 2015 in un disastroso incidente di folla sono morte 717 persone e rimaste ferite 450 a seguito della calca dei pellegrini per la festa del sacrificio."}
{"id": "897000", "revid": "125360862", "url": "https://it.wikipedia.org/wiki?curid=897000", "title": "Rosie O'Donnell", "text": "Biografia.\nHa alle spalle una lunga carriera televisiva, non solo come attrice, ma anche come presentatrice televisiva e come autrice di programmi. Nel corso degli anni ha collezionato 11 premi Emmy. Dal 1996 al 2002 ha condotto il talk show giornaliero \"The Rosie O'Donnell Show\". Ha anche all'attivo varie apparizioni cinematografiche in film come \"I Flinstones\", \"Ragazze vincenti\", \"Beautiful Girls\", \"Insonnia d'amore\" e \"Occhio al testimone\" (quest'ultimo al fianco di Emilio Estevez). Ha inoltre inciso due album natalizi, in duetto con vari artisti fra i quali C\u00e9line Dion.\n\u00c8 protagonista di diversi episodi sia della quarta che della quinta stagione di \"Nip/Tuck\", ha anche recitato nella parte di una moglie maltrattata dal marito e alla scoperta della propria omosessualit\u00e0 nella quinta stagione di \"Queer as Folk\" ed \u00e8 apparsa nella prima puntata della versione americana di \"Little Britain\", \"Little Britain USA\". Ha anche partecipato ad un episodio della quarta stagione della sitcom \"La tata\", interpretando s\u00e9 stessa. Suo anche il ruolo del giudice Madeline Summers nelle prime due stagioni della serie televisiva \"Drop Dead Diva\".\nDichiaratamente lesbica, ha sposato il 9 giugno 2012 a New York la \"talent scout\" Michelle Rounds, morta suicida nel settembre 2017."}
{"id": "897003", "revid": "287204", "url": "https://it.wikipedia.org/wiki?curid=897003", "title": "Arrestra", "text": "Il torrente Arrestra \u00e8 un corso d'acqua che scorre in Liguria, tra la provincia di Savona e la citt\u00e0 metropolitana di Genova. Il suo bacino ha una superficie di 20,9 km quadrati, dei quali 6,9 in comune di Cogoleto (GE) e 14 circa in comune di Varazze SV.\nPercorso.\nL'Arrestra ha origine dalle pendici meridionali del Monte Beigua e sfocia a Cogoleto in provincia di Genova dopo un percorso di circa 12\u00a0km.\nPer 6\u00a0km dalla confluenza con il rio Acquabona, presso Sciarborasca frazione del Comune di Cogoleto, fino alla foce segna il confine tra le due province.\nAffluenti.\nIl bacino del torrente ha una forma decisamente asimmetrica, e quasi tutti i suoi tributari confluiscono nell'Arrestra in sinistra idrografica. I maggiori sono:"}
{"id": "897021", "revid": "547992", "url": "https://it.wikipedia.org/wiki?curid=897021", "title": "Ellen Barkin", "text": "Biografia.\nEllen Barkin nasce nel Bronx, New York, da Evelyn e Sol Barkin, rispettivamente infermiera e chimico. Cresciuta all'interno della classe media statunitense, la Barkin si diploma alla Manhattan's High School of Performing Arts. Durante gli studi si mantiene come cameriera al \"Bagel\", dove incontra un uomo che le fa la corte, senza successo: Jeff Goldblum. Laureatasi all'Hunter College con specializzazione in storia e drammaturgia, \u00e8 inizialmente intenzionata a diventare insegnante di storia antica, ma poi si appassiona a tempo perso al cinema e studia recitazione alla Actor's Studio di New York. Vi passer\u00e0 dieci anni, al termine dei quali sar\u00e0 pronta per la sua primissima audizione.\nSempre a Hollywood si \u00e8 fatta un'immagine, nel corso degli anni, di attrice difficile, e per questo poco adatta a pellicole commerciali. La Barkin sar\u00e0 comunque attrice di grande talento impegnata in larga misura sul palcoscenico, poi sul grande e piccolo schermo. Nel corso della sua carriera cinematografica ha lavorato con registi come Barry Levinson, Tony Scott, Bob Rafelson, Spike Lee, Terry Gilliam, Jim Jarmusch, Blake Edwards e Todd Solondz. Ha affiancato star del calibro di Jack Nicholson, Al Pacino, Robert De Niro, Morgan Freeman, Tom Waits, James Cagney, Roberto Benigni, nonch\u00e9 l'ex-marito Gabriel Byrne, con il quale ha avuto una storia tanto chiacchierata quanto lunga. Nella sua carriera teatrale ha ricevuto critiche unanimemente positive e entusiaste, diventando una delle attrici simbolo della produzione Off-Broadway.\nIl suo esordio sul grande schermo avviene con Barry Levinson, nella commedia \"A cena con gli amici\" (1982), per la quale riceve buone critiche. Riesce perci\u00f2 a proseguire fluentemente la sua carriera per tutto il resto del decennio, ma mai in pellicole di grande successo: \"Tender Mercies - Un tenero ringraziamento\", di Bruce Beresford e \"La banda di Eddie\" di Martin Davidson. Partecipa a film di produzione europea, come \"Un fiore nel deserto\" e \"Daunbail\u00f2\", dissacrante film di Jim Jarmusch, dove \u00e8 personaggio femminile di spicco affiancata da Nicoletta Braschi. Ricopre il ruolo da protagonista nell'esordio di Mary Lambert \"Siesta\", un film inquietante incentrato su una donna che cerca di ricostruire il suo passato dopo aver perduto la memoria, andando incontro ad un colpo di scena sconvolgente. Bench\u00e9 affiancata da un cast di alto livello, che comprende anche Isabella Rossellini e Martin Sheen, la pellicola riceve generalmente critiche negative. Riesce per\u00f2 ad essere candidato all'Independent Spirit Award per il miglior film d'esordio. \u00c8 accanto a Morgan Freeman e Andy Garc\u00eda nel film \"La contropartita\" del 1988, per il quale viene nominata ai Golden Globe come miglior attrice protagonista in un film per la televisione, e ad Al Pacino nel torrido \"Seduzione pericolosa\" del 1989. Con quest'ultimo film la Barkin ottiene successo internazionale. Dichiar\u00f2 dopo la sua uscita: \"Avrei fatto un film con Al Pacino anche se mi avessero detto che avrei dovuto recitare le pagine gialle ed essere diretta da uno scimpanz\u00e9\". In quello stesso anno d\u00e0 alla luce il primo figlio, Jack, e si sposta in Irlanda, terra d'origine del marito, per stare lontana dai fotografi che le promettevano servizi da urlo e dai giornalisti di riviste gossip.\nNegli anni novanta \u00e8 protagonista di pellicole firmate da nomi del calibro di Blake Edwards (\"Nei panni di una bionda\", 1991, in cui ha il ruolo dell'incarnazione femminile di un uomo misogino), Bob Rafelson (\"La gatta e la volpe\", 1996, con Jack Nicholson), Tony Scott (\"The Fan - Il mito\", 1996) e Terry Gilliam (\"Paura e delirio a Las Vegas\", 1998, con Johnny Depp e Benicio del Toro). Affianca nuovamente il marito Gabriel Byrne in alcune produzioni, tra le quali \"Tir-na-nog\", un fantasy-western diretto da Mike Newell. Viene poi diretta da Spike Lee in \"Lei mi odia\" (2004) e da Steven Soderbergh in \"Ocean's Thirteen\" (2007). \u00c8 protagonista del curioso film \" Palindromes \", diretto da Todd Solondz nel 2004.\nParallelamente alla sua attivit\u00e0 cinematografica l'attrice recita in teatro, specialmente in spettacoli Off-Broadway dove ottiene grande notoriet\u00e0 e critiche positive. Si ricordano le sue interpretazioni in \"Extremities\", con Susan Sarandon e in \"Eden court\", per la quale riceve ottime recensioni da parte del critico Frank Rich, giornalista per il \"New York Times\".\nIn televisione prende parte alla serie per bambini \"Nel regno delle fiabe\", nella quinta stagione, dove ha il ruolo da protagonista nell'episodio intitolato \"La principessa che non ha mai riso\". \u00c8 apparsa anche in diversi film per il piccolo schermo, tra i quali si ricorda \"Terrible Joe Moran\", del 1984, dove recita accanto a James Cagney, qui al suo ultimo film. Ha vinto i maggiori premi teatrali e televisivi, l'Emmy nel 1998, per la sua interpretazione in \"Before women had wings\", e il Tony Award nel 2011 per il suo debutto a Broadway nello spettacolo \"The Normal Heart\" (2011)\nVita privata.\nNel 1988 ha sposato l'attore Gabriel Byrne da cui ha avuto due figli: Jack Daniel (1989) e Romy Marion (1992). Si sono separati nel 1993 per poi divorziare nel 1999. Si \u00e8 risposata nel 2000 con l'imprenditore Ronald Perelman, dal quale ha divorziato nel 2006. Dal 2011 \u00e8 compagna dell'attore Sam Levinson.\nDoppiatrici italiane.\nNelle versioni in italiano delle opere in cui ha recitato, Ellen Barkin \u00e8 stata doppiata da:\nCome doppiatrice \u00e8 stata sostituita da:"}
{"id": "897023", "revid": "1745361", "url": "https://it.wikipedia.org/wiki?curid=897023", "title": "Abdero", "text": "Nella mitologia greca, Abdero (in greco , \"figlio della battaglia\") \u00e8 un eroe e semidio figlio di Ermes ed eponimo della citt\u00e0 di Abdera, in Tracia.\nLe cavalle di Diomede.\nPer portare a termine la sua ottava fatica, Eracle decise di portare con s\u00e9 il suo \"eromenos\" Abdero ed altri giovani che lo aiutassero nell'impresa. Lo scopo era catturare le quattro cavalle di Diomede. Queste cavalle avevano la particolarit\u00e0 di essere antropofaghe (cio\u00e8 di cibarsi di carne umana) ed appartenevano a Diomede re dei Bistoni, una popolazione barbara che viveva in Tracia.\nGiunto nei pressi della mangiatoie, Eracle sopraffece ed uccise i guardiani. Fatto ci\u00f2 port\u00f2 le cavalle fino al mare, ma venne inseguito da Diomede e i suoi sudditi. Ignaro delle pericolosit\u00e0 della cavalle, le lasci\u00f2, quindi, alle cure di Abdero. Mentre Eracle era impegnato a sconfiggere Diomede, Abdero venne divorato dalle bestie. Per vendetta Eracle, catturato Diomede, lo fece divorare vivo dalle sue stesse bestie che divennero cos\u00ec mansuete.\nIn memoria del suo \"eromenos\", Eracle fond\u00f2 vicino alla sua tomba la citt\u00e0 di Abdera ed organizz\u00f2 degli agoni (), giochi atletici che comprendevano il pugilato, il pancrazio e la lotta. Bernard Sergent conclude, quindi, che Abdero fosse ad Abdera insieme ad Eracle, suo erast\u00e8s, fondatore secondo la mitologia della pederastia greca.\nAltre versioni.\nAlcune tradizioni ritengono Abdero nativo di Opus, nella Locride, e assunto al servizio di Diomede. In altri racconti lo si considera figlio di Ermes oppure di Menezio (amico di Eracle) e quindi fratello di Patroclo."}
{"id": "897027", "revid": "1745361", "url": "https://it.wikipedia.org/wiki?curid=897027", "title": "Menezio (argonauta)", "text": "Menezio () \u00e8 un personaggio della mitologia greca. Fu uno degli Argonauti.\nGenealogia.\nFiglio di Attore e di Egina spos\u00f2, (a seconda delle versioni) Filomela oppure Stenele, Periopis (figlia di Fere), Polimela o Damocrateia e da una di queste donne divenne padre di Patroclo. \nEbbe anche una figlia di nome Antianira.\nMitologia.\nNacque e crebbe a Opunte, una citt\u00e0 della Locride e dovette recarsi in esilio a Ftia per causa di un omicidio involontario commesso dal figlio Patroclo in giovane et\u00e0. \nCome padre di Patroclo viene menzionato alcune volte nell'Iliade, in una di queste Achille conferma al figlio che lui (il padre) \u00e8 ancora in vita e in un'altra gli d\u00e0 consigli prima della sua partenza per la Guerra di Troia.\nPrese anche parte alla spedizione degli Argonauti ma non sembra che abbia avuto ruoli rilevanti."}
{"id": "897031", "revid": "205250", "url": "https://it.wikipedia.org/wiki?curid=897031", "title": "Gerhard Thiele", "text": "Biografia.\nThiele \u00e8 nato nel Baden-W\u00fcrttemberg nel distretto governativo di Stoccarda, \u00e8 sposato ed ha quattro figli. Nel 1985 ha conseguito un dottorato in fisica dell\u2019ambiente.Nel 1972 si \u00e8 arruolato volontariamente nella \"Bundeswehr\" (forza di difesa federale tedesca).\nNel 1988 \u00e8 stato selezionato nel gruppo degli astronauti tedeschi ed ha iniziato l'addestramento presso il DLR. Nel 1996 ha seguito l'addestramento alla NASA. Nell'agosto del 1998 \u00e8 entrato nel gruppo degli astronauti europei. Ha volato con la missione STS-99 del programma Space Shuttle del febbraio 2000.Nel 2004 \u00e8 stato la riserva di Andr\u00e9 Kuipers (partito con la missione Soyuz TMA-4 e rientrato con la Soyuz TMA-3)."}
{"id": "897049", "revid": "729019", "url": "https://it.wikipedia.org/wiki?curid=897049", "title": "Guardia imperiale austriaca", "text": "La Guardia imperiale austriaca o Kaiserliche Garde era la scorta personale dell'imperatore o dell'arciduca d'Austria.\nDopo il Compromesso fu raggruppata in un reggimento chiamato: K.u.K (kaiserlich und k\u00f6niglich).\nLa sua origine pu\u00f2 essere fatta risalire al Rinascimento con l'affermarsi della Casa d'Asburgo nel Sacro Romano Impero, agli inizi era una guardia personale dell'imperatore, ma con l'avvento delle numerose guerre religiose del XVII secolo e le due guerre di successione del XVIII secolo.\nA differenza delle unit\u00e0 della guardia degli altri stati dinastici, in realt\u00e0 la guardia imperiale non fu mai un corpo da combattimento bens\u00ec una tipica istituzione di palazzo.\nI suoi componenti erano tutti ufficiali di origine nobile, ad esempio il soldato semplice della Guardia corrispondeva al capitano dell'esercito comune.\nTradizionalmente il reggimento era diviso in varie compagnie:\nTradizionalmente ed idealmente a questa formazione quale reparto di protezione della dinastia si affiancavano, come reparto da combattimento i reggimenti di kaiserj\u00e4ger, o cacciatori imperiali.\nSi trattava dei reparti di fanteria leggera a reclutamento regionale provenienti dal Tirolo, regione ritenuta fedelissima all'imperatore.\nLa guardia imperiale non esercit\u00f2 mai la sua funzione, alla caduta della monarchia fu mestamente disciolta e i suoi componenti liberati dall'obbligo di fedelt\u00e0 all'imperatore rifluirono nei nuovi stati nati dalla caduta dell'impero austro ungarico."}
{"id": "897059", "revid": "1566286", "url": "https://it.wikipedia.org/wiki?curid=897059", "title": "Roy Dupuis", "text": "\u00c8 noto, in ambito internazionale, per il ruolo dell'agente antiterroristico Michael Samuelle, interpretato nella serie tv \"Nikita\". Nel suo paese, il Canada, \u00e8 noto soprattutto per aver interpretato il giocatore di hockey su ghiaccio Maurice Richard e il generale Rom\u00e9o Dallaire nel film \"Shake Hands with the Devil\".\nBiografia.\nRoy Dupuis \u00e8 nato da genitori di origine quebecchese. Dalla sua infanzia all'et\u00e0 di undici anni ha vissuto ad Amos, Abitibi in Qu\u00e9bec. I tre anni successivi ha vissuto in Ontario a Kapuskasing dove ha imparato la lingua inglese. Suo padre era un commesso viaggiatore e sua madre un'insegnante di pianoforte, ha un fratello pi\u00f9 giovane, Roderick, e una sorella pi\u00f9 grande, Roxanne. All'et\u00e0 di quattordici anni, quando i suoi genitori divorziarono, si \u00e8 spostato con la madre a Laval in Qu\u00e9bec ed ha terminato la scuola superiore. Dopo il diploma ha iniziato gli studi alla Scuola Nazionale del teatro in Canada dove si \u00e8 laureato nel 1986.\nCarriera.\nDupuis ha interpretato diversi ruoli sia a teatro, che in serie televisive e nel cinema.\nFra i suoi ruoli teatrali di maggior successo, quello di Romeo nella commedia di William Shakespeare \"Romeo e Giulietta\" e quello di Sam Shepard in \"True West\". I ruoli che hanno fatto crescere la sua fama sono quelli interpretati nelle serie televisive come \"Les filles de Caleb\" (1990-1992) e \"Million Dollar Babies\" (1994), quest'ultimo l'ha reso noto anche al pubblico statunitense.\nIl suo debutto negli Stati Uniti avvenne nel film \"Screamers - Urla dallo spazio\" (1995) e successivamente con il film \"Hemoglobin - Creature dell'inferno\" (1997). Il ruolo che lo port\u00f2 alla fama internazionale fu quello di Michael Samuelle nella serie televisiva \"Nikita\", serie che lo ha impegnato per cinque anni. Della stessa serie ha diretto l'episodio 5x06 \"Il male degli uomini\" nel 2001.\nNel 2003 ha vinto il \"Metrostar Award\" come miglior ruolo maschile per la sua interpretazione nella serie televisiva \"Le dernier chapitre\" e \"Le dernier chapitre II\", filmati simultaneamente sia in lingua francese che inglese e trasmessi da Radio Canada e CBC.\nFra i suoi migliori ruoli, quelli nel film \"Being at Home with Claude\" (1992) diretto da Jean Beaudin dove veste i panni di Yves, un omosessuale che commette un omicidio passionale, e quello nel film \"J'en suis\" (1997).\nDa ricordare poi il suo ruolo, accanto alla sua compagna, C\u00e9line Bonnier nel film \"Monica la Mitraille\" (2004), diretto da Pierre Houle, e quello del pianista jazz nel film \"Jack Paradise\" 2004, per il quale Dupuis ha imparato il movimento delle mani come pianista jazz seguendo il pianista James Gelfand, il compositore delle musiche del film.\nNel film \"Maurice Richard\" diretto da Charles Binam\u00e9, uscito nel 2005, Roy Dupuis ha interpretato, per la terza volta, il ruolo di Maurice Richard, famoso giocatore di hockey franco-canadese. Con questo film Dupuis ha vinto il premio \"Genie\" 2007.\nNel 2007 Dupuis ha recitato nel ruolo principale del generale \"Rom\u00e9o Dallaire\" nel film drammatico \"Shake Hands with the Devil\", diretto da Roger Spottiswoode che parla del genocidio avvenuto in Ruanda nel 1994. Il film, che ha ottenuto parecchi premi, \u00e8 uscito in sala nel settembre 2007.\nNell'ottobre 2006 ha poi iniziato accanto all'attrice Susan Sarandon le riprese del film \"Emotional Arithmetic\", diretto da \"Paolo Barzman\" ed uscito in sala in aprile 2008.\nA giugno 2007 inizi\u00f2 le riprese del film \"Un \u00e9t\u00e9 sans point ni coup s\u00fbr\", diretto ancora una volta dal regista ed amico Francis Leclerc. Il film \u00e8 tratto dall'omonimo romanzo di Marc Robitaille e prodotto da Barbara Shrier, produttrice anche del film \"M\u00e9moires Affectives\", uscito in sala nella primavera 2008. Nel 2007 lavor\u00f2, ancora accanto alla compagna C\u00e9line Bonnier, al film \"Truffe\" diretto da Kim Nguyen, storia di pura invenzione ambientata in una Montreal del 2017. Il film apr\u00ec il \"Festival Fantasia\" il 3 luglio 2008 ed \u00e8 uscito in sala il 22 agosto 2008. Lavor\u00f2 ancora al film \"L'instinct de mort\" che racconta la storia di \"Jacques Mesrine\" il nemico pubblico francese degli anni settanta chiamato anche l'uomo dai 100 volti, uscito in sala ad ottobre 2008.\nNel 2008 Roy Dupuis \u00e8 tornato a recitare in teatro, in un testo dell'autrice britannica Sarah Kane, \"Blasted\", messo in scena da Jean-Marc Dalp\u00e9 e prodotto da \"Sibyllines\" e poi da settembre 2008 ha lavorato al film \"Je me souviens\" (N\u00e9m\u00e9sis), diretto da Andr\u00e9 Forcier, uscito a marzo 2009, lavori che lo hanno visto entrambi ancora una volta accanto alla compagna C\u00e9line Bonnier. Nel 2008 ha lavorato anche al film \"Les Doigts croch\u00e9s\", diretto da Ken Scott uscito ad agosto 2009.\nA fine 2009 ha partecipato alla serie televisiva \"Contact, l'encyclop\u00e9die de la cr\u00e9ation\", serie sviluppata da St\u00e9phan Bureau in collaborazione con T\u00e9l\u00e9-Qu\u00e9bec. L'episodio con Roy Dupuis \u00e8 stato trasmesso il 26 marzo 2010 su T\u00e9l\u00e9 Qu\u00e9bec.\nVita privata.\nLa compagna di Roy Dupuis \u00e8 l'attrice C\u00e9line Bonnier. La loro relazione \u00e8 nata a seguito della loro collaborazione nel film \"Million Dollar Babies\" del 1994 e sempre tenuta deliberatamente riservata dai due attori.\nSino al 2006 Roy Dupuis ha sostenuto ed appoggiato la \"Fondazione Mira\", una fondazione che opera per l'integrazione delle persone diversamente abili con l'aiuto dei cani che vengono addestrati singolarmente ed individualmente. Roy ha concentrato tutte le sue energie e fondi a sostegno della \"Rivers Foundation\" della quale \u00e8 cofondatore e presidente. \"Rivers Foundation\" \u00e8 un'organizzazione ambientale Canadese la cui missione \u00e8 quella di proteggere i fiumi del Qu\u00e9bec ed il loro habitat naturale dalla costruzione di centrali elettriche promuovendo contemporaneamente fonti energetiche alternative come quella eolica.\nDa settembre 2009, Roy Dupuis, accanto ad altre figure note, per mezzo di \"Rivers Foundation\" ed in collaborazione con \"Avec Energie\", sta promuovendo una campagna di sensibilizzazione pubblica verso un consumo pi\u00f9 cosciente dell'energia elettrica da parte della popolazione cos\u00ec da ottenerne una riduzione dei consumi a salvaguardia i grandi fiumi canadesi."}
{"id": "897063", "revid": "767487", "url": "https://it.wikipedia.org/wiki?curid=897063", "title": "Kill, I Oughtta", "text": "Kill, I Oughtta \u00e8 un EP dei Mudvayne, auto-prodotto nel 1997.\nL'EP \u00e8 stato ripubblicato con il titolo \"The Beginning of All Things to End\".\nThe Beginning of All Things to End.\nNel 2001, l'EP \u00e8 stato ristampato, con l'etichetta Epic Records. Per l'occasione, il titolo dell'album \u00e8 stato cambiato in The Beginning of All Things to End. A differenza dell'ep, sono state aggiunte tre tracce: due sono versioni remixate del brano \"Dig\" e la terza \u00e8 il brano \"L.D. 50\", che consiste in un medley di 17 minuti, gi\u00e0 presente nel primo album del gruppo come interludio. Essendo una ristampa, non pu\u00f2 essere considerato un vero e proprio album in studio."}
{"id": "897072", "revid": "1149807", "url": "https://it.wikipedia.org/wiki?curid=897072", "title": "Pesce Smack", "text": ""}
{"id": "897075", "revid": "1784492", "url": "https://it.wikipedia.org/wiki?curid=897075", "title": "Nogometni Klub Inter Zapre\u0161i\u0107", "text": "Il Nogometni Klub Inter Zapre\u0161i\u0107, meglio noto come Inter Zapre\u0161i\u0107, \u00e8 una societ\u00e0 calcistica croata con sede nella citt\u00e0 di Zapre\u0161i\u0107. Milita nella Druga hrvatska nogometna liga, la seconda divisione del campionato croato di calcio.\nStoria.\nFondato nel 1929, fu conosciuto come \"Jugokeramika\", nome derivante dallo sponsor del club. Nel 1990, con la disgregazione della Repubblica di Jugoslavia, la Jugokeramika assunse il nome di \"INKER\" (INdustrija KERamike) e stessa sorte ha il locale club calcistico che venne rinominato \"NK Inker Zapre\u0161i\u0107\". Nel 2003 la Inker, per via di una pesante ristrutturazione aziendale, ridusse considerevolmente i propri interessi nel club, che assunse la denominazione attuale.\nTra i club fondatori della \"Prva HNL\", fino al 2006 ha militato sempre nella massima serie, ottenendo anche la vittoria della Coppa di Croazia 1992 che per\u00f2, a causa della mancata affiliazione della Federazione Croata all'UEFA, non le consent\u00ec di accedere alla Coppa delle Coppe.\nDopo due stagioni nella serie cadetta, nella stagione 2015-2016, in prima divisione, si \u00e8 classificato al quinto posto. Nel 2019-2020 si \u00e8 piazzato all'ultimo posto, retrocedendo in seconda serie. \nStrutture.\nStadio.\nLo stadio Ivan Laljak-Ivi\u0107 ha una capacit\u00e0 di 4 500 spettatori.\nOrganico.\nRosa 2019-2020.\n\"Aggiornata all'11 agosto 2019.\""}
{"id": "897080", "revid": "2144224", "url": "https://it.wikipedia.org/wiki?curid=897080", "title": "Giuseppe Toffanin", "text": "Biografia.\nEra figlio dell'avvocato Domenico Toffanin (1861-1920) e di Maria Rodella (1868-1962), e quindi fratello dell'avvocato Paolo Toffanin. \nNel 1912 si laure\u00f2 con Vittorio Rossi (1865-1938) discutendo una tesi su \"I Promessi Sposi\". Nel 1915 partecip\u00f2 alla Grande Guerra con molti amici presenti a Padova: il germanista Vincenzo Errante, lo scrittore Novello Papafava, il fisiologo Enoch Peserico che sposer\u00e0 sua sorella Anna, il cugino Giovanni Stoppato (1880-1950) nipote di Alessandro Stoppato (1858-1931) professore di Giacomo Matteotti, Umberto Merlin, fondatore del Partito Popolare insieme a Luigi Sturzo e ad Alcide De Gasperi.\nNel 1923 divenne docente nell'Universit\u00e0 di Messina dove conobbe il grecista Manara Valgimigli; nello stesso anno incontr\u00f2 Concetto Marchesi che per primo parler\u00e0 della sua opera con Antonio Gramsci. Nel 1924 pass\u00f2 all'Universit\u00e0 di Cagliari dove ebbe modo di frequentare il glottologo Giacomo Devoto e dal 1924 al 1928 insegn\u00f2 all'Universit\u00e0 di Catania dove strinse amicizia con Attilio Momigliano. Dal 1928 insegn\u00f2 all'Universit\u00e0 degli Studi di Napoli, dove trascorre tutta la restante carriera accademica. \nNel 1951 fu fra i membri della giuria del Premio Marzotto con Mario Missiroli, Giovanni Ansaldo e Antonino Pagliaro, quando i pi\u00f9 significativi riconoscimenti andarono ad Amedeo Maiuri, Giovanni Papini, Aldo Palazzeschi, Alberto Moravia, Mario Praz, Ugo Spirito e Luigi Stefanini.\nNel 1957 commemor\u00f2 a San Remo Padre Giovanni Semeria con il quale si era trovato a condividere molti giudizi e opinioni. Fra i suoi allievi pi\u00f9 conosciuti si ricordano Giancarlo Mazzacurati, Emilio Merone, Rocco Montano, monsignor Giovanni Fallani (1910-1985). Fra i suoi migliori amici ed estimatori si ricordano: Giuseppe Antonio Borgese, Paolo Toschi, Riccardo Bacchelli, Giovanni Getto, Federico Chabod, Silvio D'Amico, Giuseppe Galasso, Michele Prisco, Ladislao Mittner, Vittore Branca, Guido Piovene, Aldo Ferrabino, Carlo Calcaterra, Diego Valeri, il matematico Francesco Severi, il giurista Francesco Carnelutti, Padre Agostino Gemelli, il ministro Luigi Gui, Don Ernesto Buonaiuti, il giornalista Orio Vergani, il filosofo Lorenzo Giusso.\nMor\u00ec nel 1980, all'et\u00e0 di 88 anni.\nOpere.\nDopo aver tentato la narrativa con \"I delusi\" (Bologna: Gherardi, 1912) e con \"Ricordi di un uomo inutile\" (Milano: Quintieri, 1919), inizi\u00f2 la sua attivit\u00e0 di studioso della letteratura italiana con un'indagine su \"Il romanticismo latino e i Promessi Sposi\" (1913), cui seguirono \"Gli ultimi nostri\" (1919 e \"La fine dell'Umanesimo\" (Torino: Bocca, 1920).\nProprio le indagini sull'Umanesimo, sul Rinascimento, e sulla continuit\u00e0 con il Medioevo, costituiscono il centro della sua attivit\u00e0 critica, come testimoniano le numerosissime opere dedicate a questa tematica: tra le tante, ricordiamo \"Machiavelli e il tacitismo\" (Padova, 1921), \"Che cosa fu l'Umanesimo\" (1929), \"Storia dell'Umanesimo\" (3 voll., 1942-1950), \"Il secolo senza Roma\" (1942), \"Il Tasso e l'et\u00e0 che fu sua\" (1946), \"La fine del Logos: l'Umanesimo europeo\" (1946), \"La religione degli umanisti\" (1950), \"L'uomo antico nel pensiero del Rinascimento\" (1957), \"Perch\u00e9 l'Umanesimo comincia con Dante\" (1967).\nLa rivalutazione da lui compiuta dell'importanza della tradizione cristiana e dell'aristotelismo nell'Umanesimo e nella Controriforma segnarono una deviazione dalla linea segnata da Francesco de Sanctis e Benedetto Croce e determinarono, nell'ambiente intellettuale partenopeo, il consumarsi di una asprissima e insanabile rottura con il filosofo abruzzese. Ai suoi studi sul retaggio di Tacito nella dottrina politica rinascimentale si deve la coniazione del neologismo tacitismo. Fra i molti giudizi positivi sul Toffanin meritano una particolare menzione quelli espressi da Antonio Gramsci, Nicola Abbagnano, Giacomo Devoto e Giorgio Barberi Squarotti. \nAntonio Gramsci disse : \nNicola Abbagnano: \nCarlo Dionisotti: \nGiacomo Devoto: \nGiorgio B\u00e0rberi Squarotti: "}
{"id": "897082", "revid": "486946", "url": "https://it.wikipedia.org/wiki?curid=897082", "title": "NK Inter Zapresic", "text": ""}
{"id": "897084", "revid": "256896", "url": "https://it.wikipedia.org/wiki?curid=897084", "title": "Kaierlichegarde", "text": ""}
{"id": "897085", "revid": "305248", "url": "https://it.wikipedia.org/wiki?curid=897085", "title": "Toffanin", "text": ""}
{"id": "897097", "revid": "599013", "url": "https://it.wikipedia.org/wiki?curid=897097", "title": "S/2004 S 17", "text": "S/2004 S 17 \u00e8 un satellite naturale irregolare del pianeta Saturno. In attesa della promulgazione di un nome definitivo da parte dell'Unione Astronomica Internazionale l'oggetto \u00e8 tuttora noto mediante la sua designazione provvisoria.\nStoria.\nIl satellite \u00e8 stato scoperto da una squadra di astronomi dell'Universit\u00e0 delle Hawaii nel 2004; l'annuncio della scoperta \u00e8 stato fatto il 4 maggio 2005. Le lastre fotografiche che hanno reso possibili la scoperta risalivano al periodo compreso fra il 13 dicembre 2004 e il 5 marzo 2005.\nParametri orbitali.\nIl satellite \u00e8 caratterizzato da un movimento retrogrado."}
{"id": "897102", "revid": "271182", "url": "https://it.wikipedia.org/wiki?curid=897102", "title": "Anticorpi antifosfolipidi", "text": "Gli anticorpi antifosfolipidi sono autoanticorpi (anticorpi prodotti in modo erroneo dall'organismo contro sue stesse componenti) diretti contro le proteine che legano i fosfolipidi anionici della cellula.\nQuesti anticorpi possono essere collegati ad alcune manifestazioni cliniche quali trombosi (arteriose o venose), aborti ricorrenti, ridotto numero di piastrine. A seconda della sede in cui la trombosi si verifica possono presentarsi problemi neurologici, cardiaci, renali, cutanei e a carico di qualunque distretto corporeo. Lo spettro delle complicanze potenzialmente collegate alla presenza di anticorpi antifosfolipidi si sta estendendo con il progredire degli studi clinici.\nGli anticorpi posti pi\u00f9 frequentemente in relazione con la sindrome da anticorpi antifosfolipidi (SAFL) sono gli anticorpi anti-cardiolipina, il LAC (anticoagulante lupico), gli anti-beta2 glicoproteina I.\nLa presenza di esami positivi non significa che necessariamente si svilupperanno sintomi; perch\u00e9 ci sia diagnosi di SAFL, infatti, sono indispensabili anche dei criteri clinici specifici (ossia la presenza di alcune manifestazioni di malattia). "}
{"id": "897107", "revid": "1305772", "url": "https://it.wikipedia.org/wiki?curid=897107", "title": "360 (disambigua)", "text": ""}
{"id": "897117", "revid": "287204", "url": "https://it.wikipedia.org/wiki?curid=897117", "title": "361 (disambigua)", "text": ""}
{"id": "897118", "revid": "767487", "url": "https://it.wikipedia.org/wiki?curid=897118", "title": "Windtalkers", "text": "Windtalkers \u00e8 un film del 2002 diretto da John Woo, interpretato da Nicolas Cage, Adam Beach e Christian Slater.\nTrama.\n1944. In piena seconda guerra mondiale, il Corpo dei Marines degli Stati Uniti decide di usare il linguaggio degli indiani Navajo per codificare i messaggi segreti cos\u00ec da impedirne la decodifica da parte dei giapponesi (i cosiddetti code talker). L'esercito giapponese a sua volta decide di catturare dei marines Navajo per usarli come traduttori delle trasmissioni nemiche. Gli americani, venuti a conoscenza del fatto, assegnano ai Navajo dei marines come guardie del corpo, con l'ordine di ucciderli in caso di pericolo.\nIl film narra le vicende del sergente Joe Enders, sorta di eroe maledetto e tutto d'un pezzo, che dopo aver casualmente causato la morte di quattro marines ed essere sopravvissuto per un pelo, passa la convalescenza pensando solo a ritornare in azione, per vendicarli. Accompagnato dal plotone guidato dal capitano Hjelmstad (che prende parte ai violenti scontri), far\u00e0 la conoscenza del sergente Ox Henderson, incaricato di proteggere il soldato marconista Navajo Charlie Whitehorse. Joe, durante i conflitti, sar\u00e0 l'angelo custode del marine Navajo Ben Yazzie, inviato a Saipan, isola teatro della tragica battaglia del giugno 1944 e dovr\u00e0 mettercela tutta per non far cadere il suo amico nelle mani dell'esercito nipponico evitando per\u00f2 la soluzione estrema.\nDistribuzione.\nIl film \u00e8 stato distribuito nelle sale cinematografiche statunitensi il 14 giugno 2002, mentre in quelle italiane il 28 giugno 2002.\nAccoglienza.\nCritica.\nL'accoglienza del film da parte del pubblico fu abbastanza fredda. Gli incassi totali, infatti, si aggiravano sui 70 milioni di dollari a fronte dei 115 milioni del costo di realizzazione con una consistente perdita finanziaria. La maggior parte dei critici trov\u00f2 il vero punto debole del film nella figura del protagonista Joe Enders forse davvero troppo surreale in alcune scene. Molto bello e profondo, invece, \u00e8 stato ritenuto il suo particolare e originale rapporto di amicizia con il marconista Ben Yazzie. Furono anche notati alcuni errori storici, soprattutto riguardanti la ricostruzione della battaglia di Saipan e la decisione di ricostruirla nell'isola di Oahu, Hawaii."}
{"id": "897119", "revid": "287204", "url": "https://it.wikipedia.org/wiki?curid=897119", "title": "362 (disambigua)", "text": ""}
{"id": "897121", "revid": "287204", "url": "https://it.wikipedia.org/wiki?curid=897121", "title": "363 (disambigua)", "text": ""}
{"id": "897125", "revid": "287204", "url": "https://it.wikipedia.org/wiki?curid=897125", "title": "364 (disambigua)", "text": ""}
{"id": "897127", "revid": "287204", "url": "https://it.wikipedia.org/wiki?curid=897127", "title": "365 (disambigua)", "text": ""}
{"id": "897134", "revid": "287204", "url": "https://it.wikipedia.org/wiki?curid=897134", "title": "366 (disambigua)", "text": ""}
{"id": "897136", "revid": "287204", "url": "https://it.wikipedia.org/wiki?curid=897136", "title": "367 (disambigua)", "text": ""}
{"id": "897138", "revid": "287204", "url": "https://it.wikipedia.org/wiki?curid=897138", "title": "368 (disambigua)", "text": ""}
{"id": "897140", "revid": "287204", "url": "https://it.wikipedia.org/wiki?curid=897140", "title": "369 (disambigua)", "text": ""}
{"id": "897143", "revid": "435288", "url": "https://it.wikipedia.org/wiki?curid=897143", "title": "Articoli di Colonizzazione", "text": ""}
{"id": "897144", "revid": "287204", "url": "https://it.wikipedia.org/wiki?curid=897144", "title": "370 (disambigua)", "text": ""}
{"id": "897145", "revid": "1687175", "url": "https://it.wikipedia.org/wiki?curid=897145", "title": "Kaiserj\u00e4ger", "text": "I Kaiserj\u00e4ger o K.u.k. Kaiserj\u00e4ger (cacciatori imperiali) austriaci \u00e8 la denominazione dal 1895 di 4 reggimenti di fanteria dell'esercito imperiale austriaco prima e austro ungarico poi, reclutati in particolare nel Tirolo e in misura minore in altri territori dell'impero. I reggimenti furono sciolti nel 1918.\nAntefatto.\nLa prima compagnia di fanteria del Tirolo fu il \"Battaglione di Terra Tirolese\" (Tiroler Landbataillon), costituito nel 1703 in Tirolo. Questo fu sostituito nel 1745 dal \"Reggimento Tirolese di Terra\" (Tiroler Feld- und Landregiment), che ricevette il grado e le prerogative di un reggimento imperiale e fu elencato sotto il numero di serie 46. A causa delle condizioni politiche durante l'era napoleonica, il reggimento nel 1801 fu collocato in Veneto, allora austriaco, per cui perse il suo nome originale.\nCome successore in Tirolo \u00e8 stato costruito da un corpo di \"Cacciatori Tirolesi\" (J\u00e4gerkorps) inquadrati come \"64\u00ba Reggimento Cacciatori Tirolesi\" (Tiroler J\u00e4ger-Regiment Nr. 64). In seguito, nel 1805, alla caduta del Tirolo nel regno di Baviera, il nome Cacciatori Tirolesi fu ritirato. Con il ritorno nel 1814 dell'Austria, incominci\u00f2 immediatamente la riorganizzazione di un corpo da combattimento tirolese, che inizialmente consisteva in un battaglione, ma in seguito venne esteso fino a tre battaglioni. Il comandante del corpo fu il Luogotenente feldmaresciallo Franz Philipp Fenner von Fennberg, da cui deriva anche la designazione temporanea di Fennerj\u00e4ger (Cacciatori di Fenner).\nFondazione del reggimento.\nNella primavera del 1815 l'imperatore Francesco II d'Asburgo-Lorena primo imperatore austriaco, ordin\u00f2 il passaggio del corpo al suo diretto controllo denominando il reggimento Cacciatori Imperiali (Kaiser-J\u00e4ger-Regiment) e suddividendolo in quattro battaglioni e 16 compagnie. La formazione di questo reggimento ebbe inizio il 16 gennaio 1816. Questo nuovo reggimento fu l'unico reggimento \"Cacciatori\" dell'Impero d'Austria fino al 1895, quando il \"Grande Reggimento dei Cacciatori Imperiali Tirolesi\" (Gro\u00dfes Regiment der Tiroler Kaiserj\u00e4ger), fu diviso.\nI soldati di questo reggimento, la cui forza era di 5 000 uomini, furono reclutati tramite coscrizione, il servizio di leva iniziale era di 12 anni; pi\u00f9 tardi, questo fu ridotto a 8 anni e poi a 6 anni, la retribuzione dei soldati era commisurata alla durata del servizio.\nModifiche organizzative.\nPer 33 anni, l'organizzazione del reggimento rimase invariata fino a quando nel 1849 fu suddiviso in sei battaglioni da quattro compagnie e un battaglione da sei. Nel 1859 fu istituito un altro 8\u00ba battaglione. Nel 1863 ci fu una nuova ristrutturazione, il reggimento aveva ora sei battaglioni ciascuno con sei compagnie e un battaglione di deposito, da cui sarebbe stato creato un settimo battaglione nel caso di mobilitazione.\nDopo l'introduzione della coscrizione generale nel 1868, il reggimento fu suddiviso in sette battaglioni, sette compagnie di riserva e una squadra supplementare. Nel 1880 il reggimento fu portato a dieci battaglioni.\nIl 1\u00ba maggio 1895, il personale fu rinforzato da incarichi dallo squadrone di truppa di campo a 16 battaglioni e il reggimento in quattro reggimenti di cacciatori divisi in quattro battaglioni. I reggimenti di nuova costituzione furono denominati Reggimento Imperiale e Reali 1\u00ba, 2\u00ba, 3\u00ba e 4\u00ba Reggimento Tirolese Cacciatori, Cacciatori Imperiali.\nIl comandante del reggimento era sempre l'imperatore, i cui comandanti in seconda venivano sempre da lui nominati.\nNumerose furono le medaglie e i conferimenti concessi ai \"Kaiserj\u00e4ger\" trentini, durante tutto il conflitto e su tutti i fronti, sia in prima linea, sia nelle retrovie.\nServizio operativo.\nI reggimenti di Kaiserj\u00e4ger furono impiegati in servizio operativo durante l'assalto di \"Casina Fersada\" il 23 febbraio 1849, l'attacco al villaggio di Pregasina il 16 giugno 1848 dove sotto il comando di Dominik Platzer con 17 Kaiserj\u00e4ger liber\u00f2 il villaggio dai cittadini insorti e li passo per le armi. \nAltri episodi per cui sono ricordati sono la battaglia notturna a Volta Mantovana il 26 giugno 1848, la cattura di un cannone francese il 4 giugno 1859 durante la battaglia di Magenta, l'assalto di Oliosi del 24 giugno 1866 durante la battaglia di Custoza e l'assalto alla posizione degli insorti a Kremenac il 21 ottobre 1878 durante l'occupazione della Bosnia ed Erzegovina.\nOltre alle operazioni militari di combattimento, i Kaiserj\u00e4ger furono anche coinvolti nella realizzazione di infrastrutture militari e civili. Sono noti per aver posato la strada Kaiserj\u00e4gersteig da Levico Terme in Valsugana tra il 1870 e 1880 che attraversa l'altopiano di Luserna, l'Altopiano dei Sette Comuni e termina a Malga Monterovere (1255 m). Durante la prima guerra mondiale, i quattro reggimenti combatterono con pesanti perdite, prima in Galizia e nei Carpazi contro la Russia, finch\u00e9 non furono schierati sull'Altopiano dei Sette Comuni a est di Trento e successivamente sull'Isonzo dove per\u00f2 vennero collocati come fanteria logistica.\nI reggimenti Kaiserj\u00e4ger non erano truppe di montagna, ma unit\u00e0 di fanteria regolare. Il personale di pace ben addestrato fu letteralmente sacrificato durante la campagna in Galizia e non pot\u00e9 in seguito essere sostituito nella stessa misura.\nNell'offensiva di Gorlice-Tarn\u00f3w il 2\u00ba reggimento Kaiserj\u00e4ger fra il 2 e 3 maggio 1915 perse 26 ufficiali e circa 600 fra sottufficiali e uomini; alla fine delle operazioni perse quasi l'80% degli uomini tra morti, feriti e dispersi. Il 4\u00ba reggimento perse 1 300 uomini nei primi giorni di combattimento.\nDopoguerra.\nDopo la fine della prima guerra mondiale, soprattutto a causa dell'ascesa al potere del regime fascista, di associazioni fortemente filo-nazionaliste italiane (che accentuarono pi\u00f9 le gesta degli irredenti che combatterono nell'esercito italiano), la memoria dei Kaiserj\u00e4ger trentini e dei loro commilitoni (Landessch\u00fctzen e Standsch\u00fctzen compresi) venne tendenzialmente oscurata e messa da parte. Solo in ambito famigliare e a livello rurale, rimasero documenti, foto e testimonianze delle vicende ed esperienze militari dei trentini che vestirono la divisa austro-ungarica.\nMonumenti.\nAi Kaiserj\u00e4ger furono eretti monumenti a Bregenz e a Amras presso Innsbruck, mentre il monumento a loro costruito da Karl Ernstberger a Bolzano nel 1917-1918 fu demolito nel 1926 per fare spazio al Monumento alla Vittoria italiano."}
{"id": "897146", "revid": "416175", "url": "https://it.wikipedia.org/wiki?curid=897146", "title": "Michail Evgrafovi\u010d Saltykov-\u0160\u010dedrin", "text": "Biografia.\nUn'infanzia difficile.\nMichail nasce nello sperduto villaggio di Spas-Ugol, nel distretto di Tver', sesto di sette figli, da Evgraf Vasilevi\u010d Saltykov, tipico nobile di provincia, indolente proprietario di diverse migliaia di servi, che lavorano le sue terre, lasciate amministrare alla moglie Ol'ga Michajlovna, di venticinque anni pi\u00f9 giovane del marito, figlia di mercanti, avarissima, ignorante e spietata fustigatrice dei figli, che Michail odia per tutta la vita e che rappresenter\u00e0 nel suo capolavoro \"I signori Golovl\u00ebv\" nella figura di Arina Petrovna.\nLa sua prima istruzione \u00e8 avventurosa, passando per le mani di un pittore d'icone che ha scarsa dimestichezza con la lingua russa, per quelle del prete del villaggio e, infine, attraverso quelle della governante francese, pi\u00f9 appassionata alla vodka russa che all'insegnamento. Con suo sollievo il piccolo Michail nel 1836 si sottrae all'ambiente familiare per andare a Mosca a studiare all'Istituto Nobile, e di qui al Liceo imperiale di Carskoe Selo, che \u00e8 alle dirette dipendenze dal Ministero della Guerra, dove si preparano i futuri funzionari dello Stato zarista: l'insegnamento \u00e8 basato sull'assimilazione mnemonica di una quantit\u00e0 di nozioni, unito a una disciplina da caserma prussiana.\n\u00c8 nel periodo del liceo che comincia a leggere, spesso di nascosto, romanzi e libri di storia e di filosofia e a scrivere versi a imitazione di Lermontov, frequentando anche le riunioni dei giovani intellettuali in casa del poeta Nikolaj Jazykov, dove conosce lo scrittore Panaev e il famoso critico Belinskij. Concluso il liceo nel 1844, viene assunto al Ministero come impiegato, ma \u00e8 del tutto disinteressato al suo lavoro: maggiore interesse prova ogni venerd\u00ec sera alle riunioni, frequentate anche dal giovane Dostoevskij, in casa del suo ex-compagno di liceo Michail Butasevi\u010d Petra\u0161evskij, un socialista utopista seguace di Fourier, che spera di rinnovare il paese fondando un falansterio e organizzando un movimento intellettuale a cui aderiscano i pi\u00f9 illuminati fra i nobili e i borghesi russi.\nGli esordi letterari.\nDura un paio d'anni l'interesse di Saltykov-\u0160\u010dedrin per il gruppo di Petra\u0161evskij, destinato a conoscere i campi della Siberia: egli se ne allontana giudicando velleitario il loro programma: a essi sembrano interessare le idee astratte pi\u00f9 che le necessit\u00e0 concrete di un popolo di cui ignorano i reali bisogni. Ottiene di collaborare alla gloriosa rivista \"Sovremennik\" (\"Il contemporaneo\"), gi\u00e0 diretta da Pu\u0161kin e ora da Nekrasov, scrivendo recensioni; nel novembre 1847 pubblica il suo primo racconto, \"Protivore\u010dija\" (\"Contraddizioni\"), e l'anno dopo \"Zaputannoe delo\" (\"Una storia complicata\"), entrambi sulla rivista \"Ote\u010destvennye zapiski\" (\"Annali patri\").\n\u00abSiamo tutti usciti dal cappotto di Gogol'\u00bb, scrive Belinskij, e anche il protagonista della \"Storia complicata\", Mi\u010dulin, \u00e8 vicino all'immortale figura di Akakij Akakevi\u010d: timido e sentimentale, \u00e8 destinato a essere divorato, come pecora fra i lupi, dalla cattiveria di una societ\u00e0 spietata e a morire nell'indifferenza della grande capitale. Sono proprio i riferimenti ai lupi, che tutto mangiano ma che dovrebbero essere tutti sterminati, a provocare la repressione della polizia di Nicola I, gi\u00e0 allarmata dalle notizie provenienti dalla Francia, dove Parigi \u00e8 insorta nel febbraio 1848: il 28 aprile Saltykov-\u0160\u010dedrin, accusato di propaganda sovversiva, viene punito con l'obbligo di lasciare San Pietroburgo per andarsene a risiedere a Vjatka, paesino lontano pi\u00f9 di mille chilometri, degradato a copista nella burocrazia statale.\nLa sua vendetta contro il regime sar\u00e0 raffinata: anzich\u00e9 accomodarsi nella parassitaria sicurezza di un tranquillo impiego statale, diviene un burocrate efficiente e zelante. Attivissimo, denuncia corruzioni, scopre imbrogli, rivela concussioni: \u00e8 il terrore degli amministratori incapaci, il fustigatore dei governatori corrotti, il persecutore dei ricchi proprietari che prosperano all'ombra della grande burocrazia imperiale. Il suo zelo viene premiato ed egli scala i gradini della carriera statale.\nIl successo.\nIl 2 marzo 1855 \u00e8 un giorno fausto per la Russia liberale e per Saltykov-\u0160\u010dedrin: muore lo zar Nicola I, brutale e ottuso autocrate. Il 13 novembre viene revocato il decreto di confino e lo scrittore pu\u00f2 tornare a San Pietroburgo dove pubblica una nuova serie di racconti, \"Gubernskie o\u010derki\" (\"Schizzi provinciali\") e si sposa. \u00c8 il matrimonio con una donna che non somiglia in nulla alla madre, ma che egli finir\u00e0 presto per disprezzare e dalla quale sar\u00e0 considerato una persona triste e noiosa: lei \u00e8 invece allegra ma superficiale, bella ma frivola, \u00abil suo ideale\u00bb - scrive Michail - \u00absarebbe quello di passare la parte pi\u00f9 lunga della sua giornata in giro per negozi, per poi tornare a casa con qualche amico [...] farsi corteggiare e ogni tanto cambiarsi d'abito\u00bb.\nRitornando a Pietroburgo, comincia subito a pubblicare mensilmente dei racconti sulla rivista \"Messaggero russo\", che nel 1856 vengono raccolti in volume con il titolo di \"Schizzi provinciali\", nel quale lo scrittore si presenta per la prima volta con lo pseudonimo di \u0160\u010dedrin. \u00c8 evidente in essi il riferimento alla vita trascorsa a Vjatka, qui ribattezzata Krutogorsk, nome di citt\u00e0 immaginaria che significa \"dirupo\". Quasi tutti i racconti consistono in monologhi dove i protagonisti si presentano per quello che sono: ladri, corrotti, parassiti, ignoranti, malvagi, e denuncia quello che fanno. Sono tutti nobili e borghesi, funzionari e burocrati: nessuno prende provvedimenti contro costoro, ognuno sa e non agisce, mentre sulla maggioranza del popolo russo che li mantiene, sui semplici, sui contadini, presentati come gente onesta e laboriosa, grava la loro corruzione e la loro incivilt\u00e0.\nSono racconti satirici ed esopici, non scritti in una forma grevemente seriosa di denuncia morale e sociale; questa \u00e8 naturalmente ben presente e rappresenta infatti l'intento reale dello scrittore, che tuttavia intende presentare la miseria della condizione della Russia nella forma gi\u00e0 utilizzata da Gogol', seppure con minore capacit\u00e0 artistica - non a caso Turgenev la censura, giudicando grossolano il sarcasmo di Saltykov-\u0160\u010dedrin e basso il suo stile, ma il resto della critica radicale, che fa capo a \"Sovremennik\" (\"Il contemporaneo\") di \u010cerny\u0161evskij e Dobroljubov e che apprezza il messaggio espresso pi\u00f9 che la forma, esalta lo scrittore e ne proclama il successo, confermato dal pubblico, che ama leggere divertendosi di cose che conosce e che disapprova ma che non ha il coraggio di denunciare.\nLa fama di Saltykov-\u0160\u010dedrin arriva naturalmente ai livelli pi\u00f9 alti e Alessandro II, che ha deciso di togliere la Russia dal degrado anacronistico del servaggio feudale, nel 1858 nomina l'alto funzionario Michail Saltykov-\u0160\u010dedrin vicegovernatore del distretto di Rjazan'. Odiato dalla nobilt\u00e0 locale, viene trasferito a Tver', dove apprende del decreto di liberazione dei servi della gleba firmato il 3 marzo 1861.\nIl decreto assegna della terra alla comunit\u00e0 di villaggio, che a sua volta la ripartisce tra i suoi membri: la terra rimane propriet\u00e0 della comunit\u00e0, alla quale il contadino rimane legato e, pur non essendone libero proprietario, deve riscattarla pagando all'ex-proprietario nobile lunghissimi canoni - aggravati dagli interessi da pagare allo Stato che presta il denaro - e rimanendo obbligato a lavorare gratuitamente per pi\u00f9 di un mese all'anno le terre del padrone, il quale mantiene nei suoi confronti il potere di polizia.\nL'illusione sull'\"illuminismo\" dello zar, che ha fatto la riforma tenendo soprattutto conto delle richieste dei proprietari, svanisce presto, dando luogo a disordini che sono repressi con violenza, e la questione agraria finisce per rimanere aperta per tutta la durata del regime zarista.\nAnche Saltykov-\u0160\u010dedrin che, come \u010cerny\u0161evskij e Dobroljubov, aveva creduto inizialmente alla buona fede riformatrice di Alessandro II, si disillude: gli arbitri che sono chiamati a dirimere le contestazioni che sorgono inevitabili nel periodo dell'applicazione della riforma, sono naturalmente nobili, e Saltykov-\u0160\u010dedrin denuncia la loro parzialit\u00e0 innescando con un giornalista - che pretende invece che i proprietari siano comunque favoriti nelle controversie - una vivace polemica nella quale egli non pu\u00f2 che rimanere vittima, cos\u00ec che \u00e8 costretto a presentare le sue dimissioni.\nL'impegno letterario e politico.\nPu\u00f2 cos\u00ec dedicarsi a tempo pieno alla letteratura: collabora a \"Il contemporaneo\" che, chiuso nel 1862 con l'arresto di \u010cerny\u0161evskij, riapre nel febbraio 1863 sotto la direzione di Nekrasov. Pubblicati i \"Nevinnye rasskazy\" (\"Racconti innocenti\") e le \"Satiry v proze\" (\"Satire in prosa\"), ritiene che sia finito il tempo dei racconti che finiscono per piacere al pubblico perch\u00e9 mettono in scena delle macchiette divertenti, anche se attraverso quelle l'intento \u00e8 pur sempre quello della denuncia morale e sociale. Pensa all'utilit\u00e0 di una rivista letteraria e politica insieme, che si faccia portavoce dei bisogni del popolo russo e avanzi proposte democratiche e solleciti risposte dal potere.\nPer\u00f2 nessuna risposta arriva intanto dal potere alla sua richiesta di autorizzazione a pubblicare la nuova rivista e Saltykov-\u0160\u010dedrin continua a lavorare nella redazione de \"Il contemporaneo\", dove attacca la letteratura della poesia pura alla Fet-\u0160en\u0161in, l'arte del narcisismo e dell'evasione. Tuttavia le sue idee non si accordano con quelle di tutti i redattori: gli si rimprovera di essere slavofilo e di avere concezioni arretrate sulla questione femminile, cosicch\u00e9 alla fine del 1864 si dimette dalla redazione della rivista, che del resto viene nuovamente chiusa di l\u00ec a poco dal governo.\nTornato in forza nella burocrazia statale, \u00e8 presidente della Camera di Commercio di Penza e subito si mette in rotta di collisione con l'amministrazione delle finanze fino a essere trasferito a Rjazan'. Questa volta ritiene di averne abbastanza e nel 1868 d\u00e0 definitivamente le dimissioni da dirigente statale e ritorna a tempo pieno all'attivit\u00e0 letteraria: a Pietroburgo accetta il nuovo invito di Nekrasov, ora direttore della rivista \"Annali patri\", di entrare nella redazione. Nemmeno qui si smentisce: sempre presente nei locali della rivista, ne \u00e8 il polemico animatore ed \u00e8 anche pi\u00f9 convinto delle sue scelte politiche, che si avvicinano al radicalismo populista.\nNella rivista pubblica nel corso degli anni dal 1863 al 1874 \"Pompadury e pompadur\u010di\" (\"I pompadour e le pompadour\"), opera che richiama gli \"Schizzi\" di una decina di anni prima: i \"pompadour\" sono i governatori delle province russe - che Saltykov-\u0160\u010dedrin conosce certo molto bene - che sanno, o almeno lo scrittore \u00e8 convinto che sappiano, l'inutilit\u00e0 della loro funzione e sono persino persuasi dell'inutilit\u00e0 delle leggi che sono chiamati a far rispettare. Il miglior governatore, per il popolo, \u00e8 colui che non governa. Anc\u00f2ra negli \"Annali patri\" esce a puntate dal 1869 al 1870 il primo dei romanzi di Saltykov-\u0160\u010dedrin, \"Storia di una citt\u00e0\", che, apparentemente surreale, \u00e8 una violentissima satira della Russia contemporanea. Saltykov-\u0160\u010dedrin finge di aver scoperto un'antica cronaca della citt\u00e0 di Glupov, nome di fantasia derivante da \"glupyj\", \"stupido\". In essa si riportano i nomi degli antichi governatori della citt\u00e0, brutali autocrati che tenevano sottomessa la popolazione a suon di frustate. Se il loro sistema di governo rimase sempre immutato, diversa fu, nel tempo, la giustificazione dell'uso della violenza e la reazione dei cittadini:\n\u00c8 evidente il riferimento agli ultimi secoli della storia russa fino agli anni recenti e attuali: il governatore che costringe i cittadini a mangiare la senape, anche se questi non ne vogliono sapere, ricorda l'analoga iniziativa dello zar Nicola I, che a bastonate rende obbligatorio ai contadini il consumo delle patate.\nArriva un altro governatore che decide di distruggere la vecchia citt\u00e0 per ricostruirne un modello; viene deviato anche il fiume, che disturba il progetto, ma la diga costruita appositamente crolla, il lavoro impiegato si rivela inutile e tutto riprende il suo corso consueto. Il governatore, spossato dalla gigantesca lotta, si addormenta per la strada e ognuno pu\u00f2 avvicinarsi per osservarlo convincendosi \u00abche era solo un perfetto imbecille [ ... ] si era potuto pensare che incarnasse una forza gigantesca e irresistibile [ ... ] ora che il suo sguardo immondo non pesava su nessuno, diveniva lampante che questa forza irresistibile non era altro che una sconfinata stupidit\u00e0\u00bb. Quando la popolazione prende finalmente coscienza della propria condizione e di chi siano veramente coloro che la dominano, un ciclone si abbatte, improvviso e violentissimo, sulla citt\u00e0 e spazza via il governatore.\nCon i \"Gospoda Ta\u0161kentcy\" (\"I signori di Ta\u0161kent\") Saltykov-\u0160\u010dedrin torna alle raccolte di racconti, pubblicati dal 1869 al 1872. La citt\u00e0 \u00e8 reale, essendo la capitale del Turkestan, appena conquistato nel 1864 nel corso dell'espansione russa in Oriente, che ha reso possibile l'attivismo imprenditoriale in una regione che deve essere modernizzata. Tashkent si trova in \u00abzona famosa per i suoi montoni che hanno tutti una curiosa caratteristica: si lasciano tutti tosare facilmente e la loro lana ricresce con una rapidit\u00e0 impressionante. Non sembra che si preoccupino di sapere chi li tosa: sanno solo che la tosatura \u00e8 un fattore inevitabile nella loro esistenza. Quando vedono arrivare di lontano l'uomo che tosa, piegano le zampe e aspettano\u00bb. Naturalmente le citt\u00e0 come Tashkent abbondano in Russia: \u00abSe vi trovate in una citt\u00e0 in cui le statistiche dichiarano: abitanti tot, chiese tot, scuole zero, ospedali zero, prigioni una, potete stare tranquilli: siete a Tashkent\u00bb.\nDopo aver preso direttamente di mira gli \u00abavvoltoi\u00bb, gli industriali e i grandi commercianti che si arricchiscono con gli appalti pubblici in una Russia che, pur ancora miserabile, cerca di darsi superficialmente un aspetto evoluto, moderno e alla moda, come i pi\u00f9 avanzati paesi europei, Saltykov-\u0160\u010dedrin attacca quella stampa che finge di ignorare l'arretratezza a la miseria russa per inneggiare alle sorti inevitabilmente progressive che si prospettano. Due sono i protagonisti del suo nuovo romanzo \"Dvevnik provinciala v Peterburge\" (\"Diario di un provinciale a Pietroburgo\"), sempre pubblicato dal 1872 al 1873 negli \"Annali patri\". Uno \u00e8 un giornalista che, pieno di debiti, \u00abvende la sua penna\u00bb a un industriale che gli chiede, in cambio di quintali di chicchi d'orzo, d'improntare la politica editoriale del suo giornale su tre concetti essenziali: L'altro protagonista \u00e8 la vittima del sistema e dei suoi incensatori, un provinciale che \u00e8 arrivato a Pietroburgo sperando di fare fortuna investendo il suo piccolo capitale. Inebriato dalle illusioni di un progresso di cartapesta, \u00e8 truffato, finisce sotto processo, in prigione e infine in manicomio.\nCon la morte della madre, avvenuta nel 1874, e probabilmente a conseguenza di essa, la salute di Saltykov-\u0160\u010dedrin peggiora: si ritiene che l'ostilit\u00e0 sempre nutrita nei suoi confronti e i problemi di eredit\u00e0 che ne derivano, abbiano provocato i disturbi nervosi e cardiaci che lo affliggono per quasi un anno. Si cura alle terme di Baden-Baden, localit\u00e0 climatica tedesca molto alla moda a quel tempo e poi si distrae viaggiando: \u00e8 impressionato da Parigi, la vivace capitale intellettuale del mondo, e dalla Costa Azzurra; viene a contatto con Zola e Flaubert. \u00c8 la prima e ultima volta che ha l'occasione di viaggiare all'estero, e torna in Russia ristabilito e rinfrancato. Riconosce che in Occidente si stia meglio ma \u00e8 troppo legato, malgrado tutto, al suo paese per potervi rinunciare: \u00abDa noi non si sta cos\u00ec bene, eppure \u00e8 meglio. \u00c8 meglio perch\u00e9 si soffre di pi\u00f9. Questa \u00e8 la particolare legge dell'amore\u00bb.\nCon la morte di Nekrasov nel 1877, Saltykov-\u0160\u010dedrin assume la direzione degli \"Annali patri\" con una redazione di prim'ordine, ove spiccano il drammaturgo Ostrovskij, i romanzieri Gar\u0161in e Uspenskij, i poeti Nadson e Mere\u017ekovskij e il critico radicale Michajlovskij. Nel 1878 d\u00e0 alla luce \"Ube\u017ei\u0161\u010de Monrepo\" (\"L'asilo Mon repos\"), nuovo attacco alla grande borghesia emergente - che assorbe le piccole propriet\u00e0 agricole - che \u00e8 nel contempo una difesa dei piccoli proprietari che erano stati \u00abi pilastri in epoche oscure, quando la gente chinava la schiena senza sapere perch\u00e9\u00bb e ora sono le vittime predestinate dell'aggressivo capitalismo russo.\n\u00abI signori Golovl\u00ebv\u00bb.\nSaltykov-\u0160\u010dedrin inizia a scrivere \"I signori Golovl\u00ebv\" nel 1875 quando si trova in Francia senza avere inizialmente un piano preciso dell'opera complessiva. Si sviluppa lentamente un romanzo, pubblicato nel 1880 che, lontano dalle satire consuete al narratore, d\u00e0 luogo a una rappresentazione cupa e tragica della storia di una famiglia di proprietari terrieri dominata dall'avidit\u00e0 della ricchezza, dal possesso della terra che madre, figli e nipoti antepongono ai legami di famiglia, agli affetti e alla piet\u00e0. In questo che \u00e8 \u00abil pi\u00f9 grande \"monumentum odiosum\" eretto alla memoria della nobilt\u00e0 provinciale russa\u00bb, i personaggi sembrano non avere pi\u00f9 nulla delle caratteristiche comuni che legano i membri di una stessa famiglia: madre e moglie, padre e marito, figlio e fratello, tutti si odiano, ognuno \u00e8 nemico dell'altro, ogni qualit\u00e0 positiva \u00e8 perduta in una vita passata nell'ozio e nell'alcolismo."}
{"id": "897148", "revid": "1008732", "url": "https://it.wikipedia.org/wiki?curid=897148", "title": "371 (disambigua)", "text": ""}
{"id": "897150", "revid": "844563", "url": "https://it.wikipedia.org/wiki?curid=897150", "title": "Hrvatski Nogometni klub Cibalia Vinkovci", "text": "Lo Hrvatski nogometni klub Cibalia, meglio noto come Cibalia (o Dinamo Vinkovci durante gli anni della Jugoslavia socialista), \u00e8 una societ\u00e0 calcistica con sede a Vinkovci, una citt\u00e0 nella regione di Vukovar e della Sirmia in Croazia.\n\u00c8 stato fondato nel 1919 e attualmente milita nella Druga HNL, la seconda divisione in Croazia. Si posiziona al 29\u00ba posto nella classifica perpetua della Prva Liga Jugoslava.\nIl nome \"Cibalia\" deriva da \"Colonia Aurelia Cibalae\", il nome dell'insediamento romano che sorgeva nel luogo dell'attuale Vinkovci. \"Cibalia\" in illirico significava \"collina\".\nStoria.\nIl club viene fondato il 7 maggio 1919, su iniziativa di un gruppo di persone guidato da Slavko Jankovi\u0107, nell'Hotel Slavonija. Viene eletto presidente \u0110uro Topalovi\u0107 e si decide quale sar\u00e0 lo statuto del club: se accademico (akademski), civico (gra\u0111anski), calcistico (nogometni) o sportivo (\u0161portski), e quale sar\u00e0 il nome fra Cibalia o Grani\u010dar. Prevale l'opinione di Slavko Jankovi\u0107, insieme a Mi\u0161o Zambeli, principale fondatore dell'assemblea fondatrice e primo capitano del club: nasce cos\u00ec il polisportivo \"Gra\u0111anski \u0161portski klub Cibalia Vinkovci\". I colori sociali sono il bianco ed il nero, sebbene in campo la squadra si presenti in maglia viola e pantaloni bianchi (al momento hanno solo maglie viola a disposizione). Il primo campo di gioco \u00e8 a Va\u0161ari\u0161te e la prima partita viene disputata contro lo \u017d\u0160K Vinkovci (sconfitta 2-3). Successivamente il Cibalia incrocia anche squadre di altre citt\u00e0 come lo (al tempo la miglior squadra della Slavonia) ed il \u0160K Mitrovica.\nNel 1920 vince il primo titolo: battendo il \u0160K \u0110akovo, il Cibalia diviene campione della \"\u017dupa\" (parrocchia, al tempo le sottofederazioni calcistiche sono divise in parrocchie). Nel 1921 bissa il successo e diviene anche campione della provincia di Zagabria. Poco tempo dopo G\u0160K Cibalia e \u017d\u0160K si fondono nel \"\u017deljezni\u010darski gra\u0111anski \u0161portski klub Cibalia\" (Circolo sportivo civico ferroviario Cibalia).\nNel maggio 1931 viene inaugurato il nuovo stadio a Leni, su un terreno di propriet\u00e0 del comune che viene dato in affitto al Cibalia per 99 anni. Nell'estate del 1939, una tribuna di legno viene distrutta da un incendio, ma la dirigenza del club, guidata da Martin Baling, raccoglie rapidamente i fondi per costruirne una nuova. Un anno dopo il Cibalia acquista il terreno e ne diviene proprietario.\nNegli anni '30 nasce la rivalit\u00e0 cittadina fra Cibalia (bianconeri) e Sloga (biancorossi): ai derby accorrono pi\u00f9 di mille spettatori.\nDurante la seconda guerra mondiale a Vinkovci si continua a giocare a calcio. Il 12 ottobre 1941 viene aperta una nuova tribuna da 230 posti, che mantiene lo stesso aspetto fino al 2009, quando viene distrutta da un incendio.\nNel 1943 e 1944, a causa della situazione bellica, \u00e8 molto difficile giocare a calcio. Ciononostante l'attivit\u00e0 continua, le partite vengono disputate al mattino, cos\u00ec da permettere ai calciatori di tornare a casa lo stesso giorno. Nel maggio 1944, nonostante le difficolt\u00e0, viene celebrato il 25\u00ba anniversario del club e viene ospitato per un'amichevole il .\nDopo il ritiro delle forze di occupazione tedesche il 13 aprile 1945 e l'insediamento di un nuovo governo, si rinnova la vita culturale e sportiva della citt\u00e0. La prima seduta del Cibalia viene tenuta il 27 settembre 1945, ma \u00e8 molto difficile mantenere il nome del club. Viene effettuata una fusione con il OFD Spartak (una neonata squadra concittadina) a formare il \"FD Grani\u010dar\", che a sua volta, il 25 febbraio 1947, viene fuso con lo Sloga: viene cos\u00ec creata la \"FD Dinamo Vinkovci\".\nNella stagione 1948-49 la Dinamo partecipa alla Hrvatska republi\u010dka liga e raggiunge gli ottavi di Coppa di Jugoslavia. Nel 1952 milita nella Osje\u010dka podsavezna liga (sottofederazione di Osijek), nel 1953 nella lega della Slavonia, e nel 1954 vince la Podsavezna liga Slavonski Brod (sottofederazione di Slavonski Brod). Nel 1955 giunge in terza divisione e Nikola Mika Bla\u017eanin diviene presidente, carica che tiene per due decenni e mezzo.\nA met\u00e0 del 1961 inizia la costruzione dello stadio dove la squadra si esibisce tutt'ora. In due anni l'opera \u00e8 completata e l'inaugurazione si tiene il 25 maggio 1963, in occasione della \"Giornata della Giovent\u00f9\" (in croato \"Dan mladosti\", per questo l'impianto viene chiamato \"Stadion Mladosti\"). Di fronte a 12000 spettatori Dinamo e pareggiano 2-2.\nNella stagione 1967-68 la Dinamo vince il campionato della Slavonia, ci\u00f2 gli permette di accedere agli spareggi ove supera ed , accedendo cos\u00ec alla 2. Savezna liga. Protagonisti di questo successo sono Tonko Vuku\u0161i\u0107, Marijan Nosi\u0107, Dor\u0111e Mir\u010deti\u0107, Skele\u0111ija, Bru\u010di\u0107 e \u0160esto.\nNella stagione 1972-73 si piazza al settimo posto in Druga liga Nord: questo la costringe, vista la ristrutturazione del campionato di seconda divisione da 4 a 2 gironi, a disputare uno spareggio contro il (vincitore degli spareggi croati di terza divisione). La Dinamo vince e rimane in Druga liga, ma solo per una stagione. Nel 1976 vince la Hrvatska liga (con Dra\u017een Jerkovi\u0107 allenatore, poi rilevato da Otto Bari\u0107) e torna in seconda divisione, fino al 1982, quando approda nella massima serie. Tomislav Ledi\u0107 viene nominato presidente del club.\nNel 1977 si festeggia il 30\u00ba anniversario della Dinamo. A luglio viene disputata, di fronte a 10000 spettatori, un'amichevole contro la , pochi giorni dopo contro l' e ad agosto contro l'. In quell'anno viene rinnovato lo stadio ed inizia la costruzione di due campi ausiliari.\nSotto la guida di Tonko Vuku\u0161i\u0107, la Dinamo ottiene il suo trionfo pi\u00f9 grande: la promozione in Prva liga. Il 6 giugno 1982, di fronte a 15000 spettatori, il diretto concorrente viene schiantato 5-0 grazie a Sulejman Halilovi\u0107 (tripletta), Nenad Lu\u0161i\u0107 e Ivica Tunji\u0107. I protagonisti di questa trionfale stagione sono Tomislav Radi\u0107, Stevo Bogdan, Branko Mlinar, Svetozar Mirosavljevi\u0107, Ilija Radi\u0107, Du\u0161an Kesi\u0107, Nedan e Sre\u0107ko Lu\u0161i\u0107, Ivica Tunji\u0107, Milorad Rajovi\u0107 e Sulejman Halilovi\u0107, quest'ultimo viene ricordato come il miglior giocatore della storia della Dinamo/Cibalia.\nIl 5 ottobre 1990 il club torna al vecchio nome \"Cibalia\" e, essendo fra le migliori 12 squadre croate, viene inserito nella neoformata Prva HNL. L'esordio avviene il 28 febbraio 1992 contro lo HA\u0160K Gra\u0111anski davanti a 6000 spettatori allo Stadio Maksimir (vittoria 2-0 dei zagabresi). Il Cibalia \u00e8 allenato da Mile Petkovi\u0107 con il suo assistente Stanko Mr\u0161i\u0107 e schiera: Mrmi\u0107, Peri\u0161i\u0107, Jozinovi\u0107, Zahirovi\u0107, Ragu\u017e, Goran e Mario Me\u0161trovi\u0107, Halilovi\u0107, Plav\u0161i\u0107, \u010cop e Markovinovi\u0107. A causa del pericolo e dei frequenti bombardamenti su Vinkovci, il Cibalia non pu\u00f2 giocare nella sua citt\u00e0 in quella stagione, quindi le partite interne vengono disputate cinque volte a \u0110akovo, quattro volte a Po\u017eega e una volta a Zagabria e \u010cakovec. Il primo gol del Cibalia in 1. HNL \u00e8 segnato da Goran Me\u0161trovi\u0107.\nAlla fine della stagione 1996-97 avviene la prima retrocessione dalla Prva HNL. Ma in due anni il club ritorna nella massima divisione e raggiunge la finale della Coppa di Croazia. L'avversario \u00e8 l'Osijek, la data il 30 maggio 1999 ed il luogo lo Stadio Maksimir. Jure Juri\u0107 porta il Cibalia in vantaggio, ma allo scadere gli avversari pareggiano e, nei tempi supplementari in 11 contro 9, passa in vantaggio e conquista il trofeo. Il Cibalia fa il suo esordio nelle coppe europee nella Coppa Intertoto UEFA 2000; nel primo turno elimina i serbi del (3-1 e 1-1), ma nel secondo cede contro gli ungheresi del (2-3 e 0-0).\nIl Cibalia fa la seconda appaarizione europea nella Coppa Intertoto UEFA 2003: dopo aver eliminato Shakhtyor (BLR) e Tampere United (FIN), deve arrendersi in semifinale contro i tedeschi del che superano i \"blu cielo\" per un totale di 8-1. In campionato arriva la seconda retrocessione, sebbene anche stavolta la permanenza in seconda divisione sia di breve durata: nonostante una penalizzazione di 6 punti, il Cibalia domina il campionato e batte nettamente il , tornando cos\u00ec nella massima divisione.\nLo Stadio Cibalia viene rinnovato nel 2008 e nel 2010. Vengono installati i riflettori per le gare in notturna, viene creata una pista d'atletica, vengono posti nuovi seggiolini per le tribune est ed ovest, arrivano nuove panchine per i giocatori di riserva, viene allestita una tribuna VIP ed appare un nuovo megaschermo sulla tribuna sud. Altre migliorie vengono attuate nel 2018 in occasione della finale di Coppa di Croazia fra Dinamo e Hajduk, disputata proprio a Vinkovci.\nNel 2009 il club festeggia il 90\u00ba anniversario e per l'occasione la nazionale croata viene a disputare un incontro contro il Liechtenstein a Vinkovci il 14 ottobre.\nNella stagione 2009-10 il Cibalia raggiunge il suo punto pi\u00f9 alto. Allenati da Stanko Mr\u0161i\u0107 i \"blu cielo\" si piazzano al terzo posto a soli 5 punti dalla vincitrice Dinamo (se avessero vinto ad Osijek all'ultima giornata, sarebbero arrivati secondi). Questo piazzamento consente di partecipare alla UEFA Europa League 2010-2011, dove per\u00f2 vengono subito eliminati a sorpresa dai nordirlandesi del .\nNel 2011 il club diviene una societ\u00e0 per azioni e l'azionista di maggioranza \u00e8 il Comune di Vinkovci. Per\u00f2 questo cambiamento non porta miglioramenti significativi sul piano sportivo, cos\u00ec il Cibalia retrocede per la terza volta al termine della stagione 2012-13, sebbene solo un mese prima abbia disputato la semifinale di Coppa di Croazia. Per il ritorno nella massima serie bisogna aspettare il 25 maggio 2016 quando, nello scontro diretto allo Stadio \u0160ubi\u0107evac, il Cibalia pareggia contro il ed ottiene la promozione (i \"blu cielo\" avevano recuperato 11 punti di distacco sugli \"arancioni\").\nAlla fine della stagione 2017-18 il club retrocede nuovamente, ma, a causa di problemi finanziari, non ottiene la licenza per la Druga HNL e quindi deve iscriversi in terza divisione. Comunque il Cibalia vince il campionato e nel maggio 2019 festeggia il 100\u00ba anniversario della fondazione ed ottiene la licenza per la seconda divisione.\n\"Fonte\" : Sito ufficiale: storia del club\nStrutture.\nStadio.\nIl club disputa le partite allo Stadion HNK Cibalia, un impianto con una capienza di 9958 posti. \u00c8 stato costruito nel 1966 e fino al 1992 si \u00e8 chiamato Stadion Mladosti (\"stadio della giovent\u00f9\"), nome comunemente usato dai tifosi anche oggi.RNK Split\nOrganico.\nRosa 2017-2018.\n\"Aggiornata al 1\u00ba settembre 2017.\"\n \nTifoseria.\nI tifosi pi\u00f9 accesi del Cibalia sono i componenti degli Ultrasi. Il gruppo \u00e8 nato nel 1982, l'anno dell'esordio della squadra in Prva liga jugoslava."}
{"id": "897151", "revid": "486946", "url": "https://it.wikipedia.org/wiki?curid=897151", "title": "HNK Cibalia", "text": ""}
{"id": "897152", "revid": "287204", "url": "https://it.wikipedia.org/wiki?curid=897152", "title": "372 (disambigua)", "text": ""}
{"id": "897154", "revid": "287204", "url": "https://it.wikipedia.org/wiki?curid=897154", "title": "373 (disambigua)", "text": ""}
{"id": "897156", "revid": "287204", "url": "https://it.wikipedia.org/wiki?curid=897156", "title": "374 (disambigua)", "text": ""}
{"id": "897158", "revid": "2043251", "url": "https://it.wikipedia.org/wiki?curid=897158", "title": "Alano della Rupe", "text": "Biografia.\nProfess\u00f2 i voti a Dinan, nella diocesi di Saint-Malo in Francia; in seguito si trasfer\u00ec nel convento domenicano di Lilla, dove dimor\u00f2 come lettore e predicatore fino al 1464, impegnandosi come membro della congregazione riformata d'Olanda, per ricondurre i conventi locali all'obbedienza. Studi\u00f2 filosofia e teologia a Parigi, dove poi insegn\u00f2 agli studenti di teologia dal 1459 al 1464.\nIn quegli anni ricevette le rivelazioni mariane circa la propagazione del salterio della Beata Vergine Maria, come era allora chiamato il rosario, e la costituzione della sua Confraternita. Nel 1468 venne inviato a Gand; nel 1470 fu trasferito a Rostock, dove fu associato all'Universit\u00e0 del Meclemburgo. A questo periodo risale il suo opuscolo sulla \"salutazione angelica\" (\"Prolusione al terzo Libro delle Sentenze\"), che costituisce un primo saggio della sua profonda piet\u00e0 mariana. In quello stesso anno fond\u00f2 a Douai la prima confraternita.\nDal 1470 al 1475 Alano vide coronati i propri sforzi con le congregazioni d'Olanda: il capitolo del 1473 impose infatti ai fratelli conversi la lettura di \"Unum Psalterium Beatae Mariae Virginis\"; inoltre nella chiesa dei domenicani a Francoforte venne eretto un altare per la Confraternita del Rosario.\nNel 1475 Alano fu nuovamente a Lilla, dove visit\u00f2 la fraternit\u00e0 di Douai, portando a termine la sua \"Apologia del Salterio di Maria\". Consegnata la sua opera al vescovo di Cluny Ferrico, fu nuovamente a Gand e quindi a Zwolle, dove si ammal\u00f2 il 15 agosto, festa dell'Assunzione, e dove mor\u00ec a soli 47 anni l'8 settembre 1475, vigilia della Nativit\u00e0 della Beata Vergine Maria.\n\u00c8 sepolto presso la chiesa, ormai sconsacrata, di Broerenkerk.\nOpere.\nAl beato Alano si deve la diffusione della devozione al salterio della Madonna o rosario, del quale stabil\u00ec le caratteristiche che sono ancora attuali, fissando delle regole a quello che veniva gi\u00e0 recitato per consuetudine: dalla originaria recita di 50 Ave Maria pass\u00f2 a 150 divise in decadi, inframezzate da 15 Pater Noster. Fiss\u00f2 a cinque i temi di meditazione, elaborando gli attuali Misteri, distinguendoli in gaudiosi, dolorosi e gloriosi.\nAlla sua morte i suoi scritti erano rimasti a Rostock, e le due uniche opere pubblicate in vita furono quelle gi\u00e0 ricordate. Gi\u00e0 poco dopo la sua scomparsa, Alano venne chiamato beato, ed inizi\u00f2 un paziente lavoro di raccolta e di pubblicazione delle sue opere, che videro tuttavia la luce postume. Tra tutte, ricordiamo i primi compendi pubblicati nel 1478 da Adriano Van der Meer, superiore della congregazione d'Olanda, e soprattutto la raccolta completa delle opere del beato Alano (tra le quali il fondamentale \"Salterio di Cristo e di Maria\", pubblicato postumo nel 1478) curata dal frate domenicano Giovanni Andrea Coppstein nel 1619, che fu la base di tutte le pubblicazioni moderne. Tra queste va ricordata l'edizione italiana di Imola del 1847, che raccoglie tutte le opere pi\u00f9 importanti del beato Alano.\nFu Alano della Rupe a sostenere che la creazione del Rosario fosse opera di San Domenico.\nCulto.\n\u00c8 tradizionalmente venerato come beato dalla Chiesa cattolica in Europa, anche se non risulta una conferma ufficiale del suo culto"}
{"id": "897159", "revid": "287204", "url": "https://it.wikipedia.org/wiki?curid=897159", "title": "375 (disambigua)", "text": ""}
{"id": "897160", "revid": "424816", "url": "https://it.wikipedia.org/wiki?curid=897160", "title": "Jean-Fran\u00e7ois Clervoy", "text": "Clervoy \u00e8 sposato con Laurence Boulanger ed ha due figli. Ha seguito le scuole militari e completati gli studi \u00e8 diventato un pilota collaudatore delle forze aeree francesi.\n\u00c8 stato selezionato come astronauta dalla Francia nel 1985 ed ha seguito l'addestramento in Russia prima di entrare nel 1992 nel gruppo degli astronauti dell'ESA. Ha volato come specialista di missione nelle missioni del programma Space Shuttle STS-66 del 1994 ed STS-84 del 1997 diretta verso la stazione spaziale russa Mir. Nel 1999 ha volato con la missione STS-103 il cui obiettivo era la riparazione del telescopio spaziale Hubble."}
{"id": "897162", "revid": "287204", "url": "https://it.wikipedia.org/wiki?curid=897162", "title": "376 (disambigua)", "text": ""}
{"id": "897164", "revid": "767487", "url": "https://it.wikipedia.org/wiki?curid=897164", "title": "Tempo massimo", "text": "Tempo massimo \u00e8 un film del 1934 diretto da Mario Matt\u00f2li.\n\u00c8 il primo film diretto da Mario Matt\u00f2li, protagonisti Vittorio De Sica e Milly. Nel ruolo di Emilia, cameriera di Dora, compare la allora ventiseienne Anna Magnani.\nIl film \u00e8 stato realizzato negli stabilimenti della Cines.\nTrama.\nIl professor Giacomo Bensi, mentre pesca con la sua barca sul lago, si vede piovere letteralmente dal cielo la graziosa Dora Sandri, che si era lanciata da un aereo con il paracadute per scommessa.\nIl professore se ne innamora, e per conquistarla partecipa ad una gara di sci, poi ad una corsa in bicicletta e lavora anche come uomo-sandwich.\nQuando scopre che il futuro marito della ragazza \u00e8 intenzionato a sposarla solo per la ricca dote che lei possiede, il professore piomba in chiesa giusto in tempo per evitare il matrimonio. E restituite le cambiali al nobile decaduto si allontana con la sua amata in pullman.\nCritica.\nFilippo Sacchi scriveva nel \"Corriere della Sera\" dell'11 gennaio 1935: \u00abSar\u00e0 difficile rendere credibile l'esistenza a pochi chilometri da Milano, di un esemplare del genere di questo professor Giacomo, schiavo e zimbello di una terribile zia e al quale, mentre un giorno sta pescando nel lago, piove sul collo una modernissima signorina in paracadute. D'altra parte assistendo pi\u00f9 tardi alle funamboliche vicende che lo portano a battere il rivale e a conquistarsi la fanciulla amata, \u00e8 impossibile non rilevare come questa vicenda, che era stata impostata fino ad un certo punto, su elementi psicologici, finisca invece per trovare la sua soluzione attraverso mezzi meccanici e farseschi. Nonostante questo difetto di costruzione, il film si regge per una sua garbata piacevolezza, non priva, qua e l\u00e0, di trovate, e una encomiabile accuratezza di fattura, che lascia a Mario Mattoli un buon certificato per il suo debutto di regista\u00bb.\nCuriosit\u00e0.\nLa scena finale del film in cui il professore piomba in chiesa giusto in tempo per evitare il matrimonio e va via con la sua futura sposa in pullman, \u00e8 praticamente uguale al finale del film \"Il laureato\" di Mike Nichols con Dustin Hoffman."}
{"id": "897166", "revid": "125056812", "url": "https://it.wikipedia.org/wiki?curid=897166", "title": "All Star Superman", "text": "All Star Superman \u00e8 una miniserie a fumetti di dodici numeri dedicata all'omonimo personaggio, scritta da Grant Morrison, disegnata da Frank Quitely, colorata digitalmente da Jamie Grant e pubblicata dalla DC Comics tra il novembre 2005 e l'ottobre 2008; in Italia \u00e8 stata edita da Planeta DeAgostini dal 2009.\nLa trama verte sull'ultimo anno di vita di Superman, colpito da una massiccia dose di radiazioni solari, dopo aver compiuto un salvataggio sul Sole, che hanno \"sovraccaricato\" le cellule del suo corpo, innescando un processo degenerativo che condurr\u00e0 Superman alla morte in un arco di tempo di dodici mesi. La notizia del suo imminente trapasso lo porta a sciogliere tutte le questioni irrisolte e lasciate in sospeso nella sua vita: dall'eterno problema di Kandor, ultima citt\u00e0 del suo pianeta ridotta a vivere in forma miniaturizzata, al suo rapporto con Lois Lane, fino al confronto con il suo acerrimo nemico, Lex Luthor.\nElogiata dal pubblico e dalla critica, in particolare da autori come Mark Waid, la serie ottenne diversi riconoscimenti, tra cui tre Eisner Award, tre Eagle Award e due Harvey Awards ed \u00e8 la seconda collana ad essere lanciata sotto l'etichetta \"All Star DC Comics\", dopo \"All Star Batman e Robin\" nel settembre 2005. Questa linea \u00e8 la risposta all'etichetta Ultimate della Marvel Comics in cui gli autori possono rinarrare le storie dei personaggi al di fuori della \"continuity\" vigente sulle altre pubblicazioni con gli stessi protagonisti. Secondo gli editori l'intento della serie era quello di \u00abRiportare l'Uomo d'Acciaio ai suoi elementi essenziali e senza tempo\u00bb.\nTrama.\nDopo aver salvato il dottor Leo Quintum e il suo team del P.R.O.J.E.C.T. da una fallita missione d'esplorazione sul sole, in realt\u00e0 sabotata da Lex Luthor, Superman scopre di aver acquisito un nuovo potere: l'abilit\u00e0 di proiettare la sua aura bioelettrica. Luthor aveva orchestrato l'intera operazione per fare in modo che le cellule del corpo di Superman venissero esposte ad una massiccia dose di radiazioni solari. Quintum, infatti, scopre che l'eccessiva esposizione alle radiazioni ha \"sovraccaricato\" le cellule, innescando un processo degenerativo che condurr\u00e0 Superman alla morte nell'arco di tempo di dodici mesi. Lex Luthor viene arrestato grazie ad un articolo scritto da Clark Kent, mentre Superman decide di tenere segreta la notizia della sua morte.\nCiononostante, rivela la sua identit\u00e0 segreta a Lois Lane per poter spendere il tempo rimasto con lei. Lois rifiuta di credere che Clark e Superman siano la stessa persona e sospetta che quest'ultimo le stia facendo uno scherzo in occasione del suo compleanno. Come regalo, invece, Superman la porta alla fortezza della solitudine. Ma gli strani comportamenti di Superman e una sostanza chimica presente nell'aria fanno diventare Lois sospettosa a livelli paranoici. Impaurita, attacca Superman con un laser alla kryptonite, senza per\u00f2 provocargli alcun danno. Il supereroe scopre che tra i suoi nuovi poteri c'\u00e8 quello di essere immune alla kryptonite verde. Dopo averla calmata, le spiega il motivo dei suoi atteggiamenti, stava perfezionando il suo vero regalo di compleanno: una dose dei suoi superpoteri per ventiquattrore. Lois, ora diventata Superwoman, viene corteggiata da Atlas e Sansone. Quest'ultimo rivela di aver rubato dei preziosi gioielli all'Ultra-Sfinge, che rapisce Lois e pretende la risposta alla \"domanda senza risposta\", altrimenti uccider\u00e0 la donna: \u00abCosa succede quando la forza inarrestabile incontra l'oggetto inamovibile?\u00bb. Lois \u00e8 salva grazie alla risposta di Superman, \u00abSi arrendono\u00bb. Superman sconfigge poi Sansone e Atlas in un doppio incontro di braccio di ferro per ottenere la compagnia di Lois.\nSuperman viene esposto alla kryptonite nera, diventando scontroso e spregevole. Viene salvato grazie all'aiuto di Jimmy Olsen, trasformatosi in Doomsday grazie alle risorse del dottor Quintum e grazie al fatto che l'effetto del minerale si affievolisce ogni qualvolta Superman commette un atto malvagio. Nel frattempo, Lex Luthor viene processato per crimini contro l'umanit\u00e0 e condannato a morte. Clark Kent si \u00e8 recato a Stryker's Island per intervistare Luthor per il \"Daily Planet\" ma la loro conversazione viene interrotta da Parasite, un prigioniero del carcere che in prossimit\u00e0 di ogni fonte di energia, in questo caso Superman, cresce a dismisura, mandando nel caos il complesso penitenziario. Clark riesce a fermarlo riuscendo a mantenere nascosta la sua identit\u00e0. Luthor salva poi il giornalista facendolo scappare da un tunnel sotterraneo, affermando di non aver nessun desiderio di scappare, nonostante sia in grado di farlo, perch\u00e9 ha ormai realizzato il suo sogno, quello di uccidere Superman.\nNel passato, Clark, nei panni di un giovane Superman si scontra con un mostro chiamato Chronovore. Tre misteriosi individui giungono in suo aiuto: Kal Kent, il Superman dall'anno 853500, il Superman sconosciuto dall'anno 4500 e Klyzyzk Klzntplkz, il Superman della quinta dimensione. Mentre il mostro viene combattuto, il Superman Sconosciuto parla con il padre adottivo di Clark, Jonathan Kent, detto Pa Kent, dicendogli che suo figlio star\u00e0 bene e che egli ha fatto un buon lavoro come padre. Superman viene avvisato di una minaccia incombente ma questi non presta attenzione all'avvertimento e continua a combattere il mostro. Nel frattempo, Pa Kent viene colto da un attacco cardiaco e muore. Era questo il monito che Superman aveva ignorato. Straziato dal dolore, il giovane Clark viene consolato dal Superman sconosciuto, che si rivela essere il Superman del presente. Il ragazzo avr\u00e0 quindi l'opportunit\u00e0 di parlare al padre per l'ultima volta solo in futuro.\nSui cieli della Terra \u00e8 apparsa una gigante forma di vita, Htrae, ossia il pianeta natale di Bizarro. Nel tentativo di allontanare la minaccia dal pianeta, Superman resta intrappolato nell'Htrae, a causa delle fluttuazioni gravitazionali che lo circondano. L\u00ec, incontra Zibarro, una copia imperfetta dei Bizarro dotata di intelligenza ed empatia, che lo aiuta a tornare a casa costruendo un razzo sperimentale. Lois, credendo l'eroe disperso per sempre, accetta che Clark sia davvero Superman. Due mesi dopo, Superman ritorna sulla Terra e fa la conoscenza di Bar-El e Lilo, due astronauti kryptoniani sopravvissuti alla morte del loro pianeta e parenti di Kal-El. Tuttavia, la coppia ha obbiettivi molto meno altruistici dell'eroe: conquistare la Terra. Bar-El e Lilo scoprono per\u00f2 che, nel tragitto per il pianeta, sono passati attraverso una nube radioattiva di kryptonite che li sta lentamente indebolendo. Nonostante l'iniziale rifiuto di Bar-El, Superman offre loro di trasferire le loro menti nella zona fantasma fino a quando non sar\u00e0 in grado di trovare una cura.\nMentre il giorno della sua morte si avvicina, Superman porta a termine diverse imprese: un tour mondiale per bambini malati terminali di cancro, la creazione di un pianeta in grado di vivere senza Superman, denominato Terra Q (e rivelatosi in seguito il nostro pianeta), la ricollocazione di Kandor su Marte con l'aiuto di Leo Quintum e l'ideazione di un metodo per mescolare il DNA umano con quello kryptoniano. Intanto, Luthor, grazie alla scoperta di una formula simile a quella che ha donato a Lois i poteri di Superman per un giorno intero, sta mettendo a ferro e fuoco Metropolis, con l'aiuto di Solaris, una stella computer che sta corrompendo il sole facendolo diventare blu. Messo alle strette e in fin di vita, Superman sviene e si risveglia su Krypton, dove incontra Jor-El, che gli rivela di essere morto e di essere nel pieno di un processo che lo condurr\u00e0 a diventare un flusso di radio-coscienza solare. Gli offre un'ultima scelta: rimanere tra i morti o tornare in vita il tempo necessario per sconfiggere Luthor. Superman si risveglia tra le macerie della citt\u00e0 e mette fuori gioco Luthor, non prima di avergli mostrato la sua visione del pianeta Terra. Si rivolge poi a Lois, dichiarando il suo eterno amore per lei e, diventato radio-coscienza solare, vola nel sole, rigenerandolo.\nUn anno dopo, Lois ammira il monumento dedicato al suo amato, sorridendo. Sa che Superman torner\u00e0 una volta che avr\u00e0 finito di creare un cuore artificiale per il sole. Kal-El, ormai un essere solare, vive all'interno del sole, azionandolo come un macchinario. Leo Quintum, nel frattempo, rassicura la sua assistente dicendo che, se dovesse mai succedere qualcosa, saranno pronti e le mostra una porta con il logo di Superman, con la S rimpiazzata dal numero 2.\nPersonaggi.\nIl cast di supporto, formato da Perry White, Steve Lombard, Cat Grant ed altri antagonisti dell'eroe, venne introdotto per creare un senso di familiarit\u00e0 con il lettore che non conosce l'intero retroterra del fumetto.\nRealizzazione.\n\"All Star Superman\" nacque dalle ceneri di \"Superman Now\", un progetto che aveva la scopo di riadattare Superman per le moderne generazioni senza cancellare lo status quo del personaggio, incluso il matrimonio con Lois Lane. Nel 1999, all'apice di un decennio in cui l'intera industria del fumetto aveva subito diversi contraccolpi a causa dello scarso interesse del pubblico, la DC vedeva le principali testate raccogliere tiepidi consensi sia di pubblico sia di critica. La spinta dell'evento \"La morte di Superman\" e della gestione di Dan Jurgens si stava ormai esaurendo e i vertici della DC idearono un rilancio del personaggio che fosse in grado di rivitalizzarlo e presentarlo a nuovi lettori.\nLe idee contenute in quella proposta, preparata da Grant Morrison insieme a Mark Millar, Tom Peyer e Mark Waid, prendevano le mosse da \"One Million\", saga scritta dallo stesso Morrison, da cui \"All Star\" riprende diversi elementi (i Superman del futuro, il personaggio di Solaris) - come, allo stesso modo, altri aspetti del progetto sarebbero stati riproposti in \"\" e \"Superman: Rinasciata\", scritti rispettivamente da Millar e Waid. La storia vedeva Brainiac, in combutta con Lex Luthor, intento a scoprire l'identit\u00e0 segreta di Superman e rivelarla al mondo, per poi convertire le proteine del cervello di Lois Lane, nelle quali era registrata la conoscenza di Superman, in un veleno che l'avrebbe uccisa. Per salvarla, Superman avrebbe accettato di cancellare il ricordo di s\u00e9 stesso dalle menti di tutto il pianeta. La trama sarebbe poi stata ripresa dalla casa editrice storicamente rivale della DC, la Marvel Comics, nell'evento \"Soltanto un altro giorno\".\nL'intento di \"Superman Now\" non era quello di resettare tutte le precedenti nozioni sul personaggio, come aveva fatto John Byrne con il suo \"Man of Steel\", quanto piuttosto sintetizzare le diverse interpretazioni succedutesi nel corso degli anni in un'unica versione, che incarnasse tutti gli aspetti dell'Uomo d'acciaio e che, allo stesso tempo, li superasse in quello che avrebbe dovuto essere il \u00abSuperman del XXI secolo\u00bb. Tuttavia, \"Man of Steel\" venne presa come riferimento dall'autore in quanto molte delle decisione prese da Byrne nell'aggiornare il personaggio vennero ritenute ideali per la concezione che Morrison aveva della serie. Questa influenza costitu\u00ec soltanto uno dei tanti riferimenti dello sceneggiatore alle diverse epoche di Superman. Nella serie compaiono infatti citazioni dalla Golden e Silver Age, come l'ente P.R.O.J.E.C.T. e Nasthalthia, la nipote di Lex Luthor, cos\u00ec come omaggi agli anni pi\u00f9 recenti (Doomsday, Kal Kent, Solaris, l'universo di Qwewq). L'approccio al personaggio derivava anche da un fortuito incontro con un fan vestito da Superman alla San Diego Comic-Con nel 1999. Morrison, accompagnato dal caporedattore Dan Raspler, fu ispirato dall'atteggiamento dell'uomo, completamente rilassato, sicuro di s\u00e9, come se niente potesse ferirlo, in completa opposizione alla posa ipertesa e aggressiva di Superman. Lo scrittore parl\u00f2 a lungo con il fan e rimase affascinato dal mondo in cui questi gli rispondeva restando sempre nel personaggio, tanto da definire l'incontro sciamanico. La copertina del primo numero della serie, ritraente Superman seduto tra le nuvole di Metropolis con sguardo rilassato, \u00e8 un omaggio all'episodio che gener\u00f2 la visione del progetto da parte di Morrison.\n\"Superman Now\" venne in seguito bocciato per cause sconosciute (secondi alcuni fu la trama troppo controversa e le liti che attorno ad essa si generarono tra gli editori a bloccare il progetto) e Morrison firm\u00f2 un contratto in esclusiva con la Marvel Comics. Nel 2002, mentre stava lavorando alla serie ', Morrison ricevette la chiamata di Dan DiDio, vicepresidente della DC, che lo invitava a lavorare su un progetto dedicato a Superman, affiancato da Jim Lee, che all'epoca desiderava disegnare un ciclo di storie per il personaggio, come complemento al suo lavoro sulla saga '. Lo scrittore, tuttavia, era contrattualmente obbligato a terminare \"New X-Men\" per la Marvel e il progetto venne posticipato al 2004, anno in cui Morrison fu libero di abbandonare la serie. Lee, nel frattempo, aveva scelto di disegnare l'arco \"For Tomorrow\" di Brian Azzarello e il posto vacante di disegnatore venne preso da Frank Quitely, collaboratore fidato di Morrison, con il quale aveva lavorato su \"Flex Mentallo\", \"We3\" e \"New X-Men\".\nBob Shreck, curatore di diverse testate DC, concep\u00ec l'idea della linea \"All Star\", un'etichetta fuori continuity che permettesse agli scrittori di spaziare all'interno dei personaggi senza paletti di sorta. Ricevuto il via libera dalla casa editrice, Morrison inizi\u00f2 a lavorare sui dettagli della storia. Il suo intento fu quello di rendere la lettura della serie pi\u00f9 universale possibile. Egli dichiar\u00f2 di non essere interessato a raccontare una versione alternativa delle origine di Superman o di altre storie classiche nel tentativo di rinnovare il personaggio, quanto piuttosto rivitalizzarlo e rinvigorirlo con delle storie che centrassero l'essenza di Superman e che fossero quindi delle \u00abStorie senza tempo\u00bb aderenti alla psicologia e alle caratteristiche fondamentali del supereroe. Il fatto che la serie si svolgesse al di fuori della continuity del personaggio rese il progetto ancora pi\u00f9 interessante agli occhi di Morrison, che non si vedeva costretto da nessun vincolo narrativo. Egli afferm\u00f2 che, tutto sommato, fu un bene che la serie non si fosse concretizzata all'epoca della sua originale ideazione perch\u00e9 non era uno scrittore abbastanza maturo e non le avrebbe reso giustizia.\nMentre la serie si stava avviando verso la conclusione, in un cambio di rotta che la fece diventare, da serie aperta a interpretazioni fuori continuity di svariati autori, mini-serie autoconclusiva e chiusa in s\u00e9, Grant Morrison ide\u00f2 degli speciali one shot, ognuno dedicato ad un aspetto della Golden Age di Superman, dai team World's Finest Comics, composto da Superman Secundus, il \"figlio\" lasciato in eredit\u00e0 a Leo Quintum, e dal figlio di Batman (una citazione dal ciclo di storie degli anni settanta dedicato alla prole dei due supereroi), all'arrivo di Kal a Metropolis, fino al Superman del DCCCLIII secolo. Questi speciali fuori serie non videro mai la luce, in quanto l'autore prefer\u00ec mantenere l'unit\u00e0 dell'opera senza ulteriori strascichi o seguiti.\nTematiche.\nSuperman come divinit\u00e0.\nRiprendendo le tematiche proposte in \"One Million\", Morrison propone un Superman simile a un dio, consapevole di ci\u00f2 e compassionevole verso il genere umano. Proprio come il fan incontrato nel 1999, il Superman di Morrison mostra una forte fiducia in s\u00e9 stesso e non ha bisogno di dare dimostrazione della sua forza, distaccandosi dalle precedenti interpretazioni del mito che vedevano in Clark la parte preponderante dell'eroe e in Superman la maschera (come il Superman di \"Man of Steel\"). Nonostante la sconfinata forza fisica di Kal-El, l'autore scozzese riusc\u00ec a mantenere l'immagine divina ancorata ai valori umani, non distanziando il personaggio dai i lettori, ma creando con loro un rapporto di empatia. Tra i modelli ispiratori, Morrison cit\u00f2 le immagini propagandistiche del Costruttivismo, la mitologia di William Blake, quella cristiana, la svastica buddista e Leonardo da Vinci, tanto che l'ultima tavola ritraente Superman al lavoro nel sole, che condensa tutti questi aspetti, venne definita dall'autore \u00abLa versione pop dell'uomo vitruviano\u00bb. L'autore fuse inoltre nella storia echi alle teorie dell'Illuminismo e dell'Umanesimo con l'idea del supereroe lavoratore, dell'eterna, amorevole e instancabile divinit\u00e0.\nMorrison inser\u00ec anche giudizi sulla condizione umana, esprimendosi a favore di una chiara ammissione della propria natura: \u00abPossiamo continuare a raccontare a noi stessi e ai nostri figli che la specie a cui apparteniamo \u00e8 un cancro virale adatto solo all'estinzione e vedere dove ci porta. Oppure possiamo arrenderci all'evidenza scientifica di essere tutti fisicamente connessi ad un singolo organismo gigante e immaginare modi migliori di vivere e crescere\u00bb.\nCollegato al ruolo di divinit\u00e0 c'\u00e8, inoltre, l'uso della forza. Se nell'unica altra opera che vede Superman come un dio, \"Il ritorno del Cavaliere Oscuro\", la supremazia sta nella forza fisica inarrestabile, in \"All Star Superman\" il concetto si sviluppa a livello spirituale. L'eroe, infatti, combatte raramente (nemmeno per intraprendere le dodici fatiche ricorre all'uso della forza) e quando lo fa non \u00e8 mai fine a s\u00e9 stesso, ma prende delle pieghe interpretative diverse, come quella comica del braccio di ferro con Sansone e Atlas o quella pi\u00f9 critica, nell'episodio dedicato all'adolescenza di Clark.\nMorte e ruolo del tempo.\nAl concetto di essere immortale e divino, Morrison lega il tema della morte e dell'eredit\u00e0 del supereroe. Rispetto alle precedenti storie sul decesso del personaggio, \"All Star Superman\" inizia con la notizia della morte imminente dell'eroe, che ha dunque il tempo di riflettere e prendere delle decisioni in merito.\nLa mortalit\u00e0 ebbe un aspetto fondamentale nella costruzione della trama in quanto, oltre ad umanizzare il protagonista, lo porta a sciogliere tutte le questioni irrisolte e lasciate in sospeso nella sua vita: dalle dodici fatiche a Kandor, dal suo rapporto con Lois Lane fino ai salvataggi quotidiani di aspiranti suicidi e visite ai bambini in ospedale. La morte, infatti, lo porta ad essere all'altezza dei suoi ideali. Importante nell'ideazione di questo aspetto fu l'opera \"Oratio de hominis dignitate\" (\"Discorso sulla dignit\u00e0 dell'uomo\") di Giovanni Pico della Mirandola, che costituisce il manifesto dell'Umanesimo e afferma che l'uomo ha la distintiva abilit\u00e0 - quasi una responsabilit\u00e0 - di vivere secondo i propri ideali e le aspettative da essi create. Se per un cane \u00e8 inusuale aspirare ad essere un uccello, l'uomo pu\u00f2 creare una macchina che gli permetta il volo, ha cio\u00e8 il dono di tendere all'imitazione e alla modificazione di s\u00e9. Come ebbe modo di dire Morrison: \u00ab\u00c8 la terribile simmetria, l'immagine del genio e del nostro bisogno di creare, come forma di imitazione divina\u00bb.\nAspetti simbolici nella morte sono disseminati in tutta l'opera: la tavola finale del quinto numero, in cui Clark \u00e8 traghettato fuori dalla prigione dalla nipote di Lex, attraverso dei sotterranei sulfurei, dando vita ad un'immagine dantesca, il funerale di Pa Kent, l'haiku di Luthor nell'ultimo albo e l'intero decimo numero, \"Senza fine\", che pi\u00f9 rappresenta la tematica della morte, insieme ad una riflessione sul tempo e sul concetto di infinito. Definito dallo stesso Morrison \u00abUna delle migliori cose io abbia scritto, se non la migliore\u00bb, l'albo descrive la giornata tipica di Superman, fatta di azioni pi\u00f9 o meno eclatanti. Egli arriva addirittura a creare una terra senza Superman per vedere se i suoi abitanti siano in grado di cavarsela anche senza di lui.\nIl pianeta costruito da Superman si riveler\u00e0 poi essere il nostro e l'albo mostra l'evoluzione dell'uomo proteso a raggiungere il Super-uomo, dagli aborigeni a Nietzsche, fino all'ultima vignetta, ritraente Joe Shuster intento a disegnare proprio Kal-El, dando vita ad un ciclo senza fine (il titolo dell'albo \u00e8 appunto \"Neverending\", \"Senza fine\") in cui Superman crea l'uomo, che crea Superman, sottolineando la potenza del personaggio, che arriva a superare la morte non solo attraverso l'ascesa al sole, ma anche perpetrando la sua memoria attraverso l'uomo, il suo erede. Il ruolo del tempo \u00e8 evidente anche nel sesto numero, in cui un giovane Superman si perde gli ultimi istanti di vita del padre perch\u00e9 impegnato a combattere con il Chronovore, il divoratore di tempo. Riuscir\u00e0 a parlargli soltanto anni dopo, una volta diventato il capitano dello squadrone dei Superman del futuro, giunto in aiuto del Clark ragazzo per combattere il mostro.\nMorrison parl\u00f2 anche del finale ritenendolo \u00abhollywoodiano\u00bb nella misura in cui lascia aperte le porte per un eventuale seguito, ma aggiungendo che, in realt\u00e0, rinforza il tema dell'eternit\u00e0 e riprende, chiudendo un ciclo continuo, la prima pagina dell'opera in cui \u00e8 esposta la \"formula\" delle origini dell'eroe.\nLe dodici fatiche.\nUna delle sotto-trame di \"All Star Superman\" vede Superman compiere una serie di imprese prima di morire, create per collegarsi al mito delle dodici fatiche di Eracle. Sansone, nel secondo numero, ne indica soltanto quattro. Nel resto della storia non vi sono pi\u00f9 apparenti riferimenti a queste sfide. L'espediente venne usato dall'autore per non rendere ogni numero della collana come un livello di un videogioco e per non focalizzare l'attenzione del lettore su un aspetto marginale dell'opera. Per questo motivo, Morrison non ricalc\u00f2 fedelmente le dodici fatiche di Eracle, ma piuttosto le differenzi\u00f2 per rappresentare il viaggio archetipo dell'eroe. Egli intendeva mostrare come fosse soltanto la rilettura degli eventi attraverso la patina del passato a conferire loro narrativa, struttura, significato e rilevanza:\nLe dodici imprese furono in seguito elencate da Morrison in un'intervista con il sito Newsarama.\nDistribuzione.\nLa serie \"All Star Superman\" consiste in dodici numeri, pubblicati tra il gennaio 2006 e l'ottobre 2008. Il primo numero venne pubblicato nel gennaio 2006, ma le pre-ordinazioni vennero effettuate gi\u00e0 dal novembre dell'anno precedente e il fumetto fu il secondo pi\u00f9 ordinato del mese, in tutto il mercato americano, dietro soltanto a \"Crisi infinita\" n. 2, mentre il secondo ottenne un numero di pre-ordinazioni di 124.328 copie.\nLa serie, terminata con il dodicesimo numero nell'ottobre 2008, sub\u00ec frequenti ritardi, causati principalmente dalla lentezza di Quietly nel consegnare le tavole. Il disegnatore, oltre, a comporre delle immagini ricche di dettagli e ambienti cittadini, quindi pi\u00f9 laboriose, \u00e8 sempre stato noto per la scarsa rapidit\u00e0 di lavoro. Molti critici notarono infatti come, negli ultimi numeri della serie, l'artista presentasse un tratto \u00abTirato via\u00bb e povero di dettagli, per fare fronte alle scadenze imposte della casa editrice. \"All Star Superman\" usc\u00ec regolarmente per i primi due numeri, da quel momento in poi, la serie venne pubblicata a singhiozzo, lasciando passare fino a sei mesi tra la distribuzione di un numero e il successivo.\nLa serie fu raccolta in due volumi, ognuno contenente sei episodi, distribuiti nel 2007 e nel 2009. Nel 2010 venne messa in vendita l'edizione \"Absolute\", con copertina rigida, in grande formato e con una serie di apparati supplementari contenenti schizzi, disegni preparatori e interviste. In Italia, la Planeta DeAgostini distribu\u00ec, a partire dal luglio del 2009, la serie in un unico volume, simile alla versione \"Absolute\" americana, senza per\u00f2 alcun apparato extra. L'edizione italiana della versione \"Absolute\" venne pubblicata nel giugno 2013 per i tipi di RW Edizioni.\nAccoglienza e riconoscimenti.\n\"All Star Superman\" ricevette il plauso unanime della critica, che applaud\u00ec la visione di Morrison del personaggio, libero da ogni limite imposto dalla continuity e dal coordinamento editoriale delle varie testate, arrivando ad ottenere tre Eisner Award, uno come miglior serie nuova nel 2006, e due per la miglior serie regolare nel 2007 e nel 2009, due Harvey Awards per miglior artista e miglior albo singolo nel 2008 e tre Eagle Award: miglior nuova serie e miglior copertina nel 2006 e miglior fumetto a colori statunitense nel 2007.\nFantascienza.com pubblic\u00f2 una recensione entusiasta dell'opera di Morrison, apprezzando i richiami alla fantascienza degli anni quaranta, uniti alle pi\u00f9 difficili aspettative di un pubblico moderno e affermando che: \u00abGrant Morrison ci mette di fronte a cosa \u00e8 Superman, cosa \u00e8 stato e cosa potrebbe essere, contemporaneamente aprendoci gli occhi sul perch\u00e9, nonostante siano passati pi\u00f9 di sette decenni, non pu\u00f2 lasciarci indifferenti. Ci troviamo di fronte ad uno splendido fumetto, a un'alchimia di storia e disegni nello stesso tempo toccante, commovente e divertente\u00bb. Francesco Vanagolli, su \"FumettidiCarta.it\", elogi\u00f2 l'opera per la capacit\u00e0 di coniugare le diverse versioni del personaggio, con una certa predominanza per le tematiche della Silver Age, rielaborate con un gusto moderno, lamentandosi tuttavia del finale, giudicato troppo \u00abSantino\u00bb, e dei ritardi della pubblicazione, concludendo che \u00ab\"All Star\" ha tutto quello che serve per ricordarmi come mai mi piacciono i fumetti di Superman.\u00bb.\nNicholas Labarre scrisse che \"All-Star Superman\" era riuscito nell'intento di sfruttare a pieno l'onnipotenza del personaggio come mai nessun'altra storia di Superman, mentre \"PopImage.com\" valut\u00f2 positivamente l'operato di Morrison, in grado di \u00abRimodellare quel tanto che basta parti e passaggi della storia del personaggio per far diventare fresche e nuove anche le idee pi\u00f9 vecchie\u00bb. Jeremy Estes, su \"PopMatters.com\", approv\u00f2 l'idea di una serie fuori continuity, in grado di permettere allo scrittore pi\u00f9 libert\u00e0 creativa. La recensione, tuttavia, accenn\u00f2 al fatto che l'etichetta \"All Star\" avrebbe corso il rischio di diventare una copia dell'universo Ultimate, con gli stessi problemi di continuity e difficolt\u00e0 creative, auspicando che i titoli sotto questa collana sarebbero dovuti rimanere delle piccoli storie indipendenti in grado di catturare l'immaginazione di vecchi e nuovi lettori. Danny Graydon, sul settimanale di attualit\u00e0 \"The First Post\", afferm\u00f2 che la storia di Morrison \u00ab\u00c8 la pi\u00f9 vigorosa e divertente versione dell'Uomo d'Acciaio da decenni\u00bb. Allo stesso modo Chris Roberson, nel saggio \"The Man from Krypton: A Closer Look at Superman\", scrisse che Morrison era riuscito a superare anche Jerry Siegel e Joe Shuster condensando le origini dell'eroe in quattro brevi didascalie.\nNonostante gli iniziali dubbi sulla sua scelta, i disegni di Quietly vennero unanimemente celebrati per il loro taglio pacato, in grado di coniugare atmosfere e atteggiamenti del passato con un gusto e uno stile moderno, ipertrofico e monolitico, arrivando ad essere definito \u00abIl lavoro pi\u00f9 elegante che abbia mai visto finora\u00bb. Alcuni recensori, notando delle somiglianze grafiche tra il personaggio di Lex Luthor e Cassandra Nova, scrissero che Quietly si era dimostrato abile nel maneggiare sia le scene d'azione pi\u00f9 intense, sia i momenti pi\u00f9 comici e leggeri della storia.\nLev Grossman, su \"TIME\", inser\u00ec la serie al terzo posto nella lista delle migliori dieci graphic novel del 2007, ascrivendo come motivazione il fatto che l'autore sia riuscito a infondere nuova linfa ad un personaggio dalla forza morale cos\u00ec imponente, per il quale \u00e8 difficile scrivere. Anni dopo la sua pubblicazione, Andrea Fiamma su \"Fumettologica\" scrisse che \u00ab\"All Star\" rimane un paragone con cui confrontarsi nonch\u00e9 un generatore di momenti iconici, citazioni e riferimenti pi\u00f9 o meno dichiarati\u00bb.\nAltri media.\nLa serie venne adattata in un lungometraggio animato omonimo, che si inserisce nella serie DC Universe Animated Original Movies e segue fedelmente l'arco narrativo ideato da Morrison e Quitely.\n\"All Star Superman\" venne distribuito direct-to-video in DVD e Blu-ray esclusivamente sul mercato americano, a partire dal 22 febbraio 2011, ottenendo il riscontro positivo dello stesso Morrison, che dichiar\u00f2: \u00abC'\u00e8 voluta una sola visione affinch\u00e9 \"All Star Superman\" diventasse uno dei miei film tratti da un fumetto preferiti. L'adattamento di Bruce, Dwayne [McDuffie] e il resto del team \u00e8 arguto, epico e mozzafiato, non credo di aver mai visto niente del genere. Un trionfo, come si dice!\u00bb.\nScritto da Dwayne McDuffie, prodotto da Bruce Timm e diretto da Sam Liu, la pellicola vanta come doppiatori originali James Denton nel ruolo di Superman, Christina Hendricks come Lois Lane, Anthony LaPaglia in quello di Lex Luthor, Edward Asner come Perry White, Linda Cardellini come Nasthalthia \"Nasty\" Luthor, Frances Conroy nel ruolo di Martha Kent, Alexis Denisof come Leo Quintum, Matthew Gray Gubler nel ruolo di Jimmy Olsen, Finola Hughes in quello di Lilo, Kevin Michael Richardson come Steve Lombard e Arnold Vosloo nei panni di Bar-El."}
{"id": "897167", "revid": "287204", "url": "https://it.wikipedia.org/wiki?curid=897167", "title": "377 (disambigua)", "text": ""}
{"id": "897170", "revid": "287204", "url": "https://it.wikipedia.org/wiki?curid=897170", "title": "378 (disambigua)", "text": ""}
{"id": "897176", "revid": "287204", "url": "https://it.wikipedia.org/wiki?curid=897176", "title": "379 (disambigua)", "text": ""}
{"id": "897178", "revid": "287204", "url": "https://it.wikipedia.org/wiki?curid=897178", "title": "380 (disambigua)", "text": ""}
{"id": "897179", "revid": "54666", "url": "https://it.wikipedia.org/wiki?curid=897179", "title": "Kaiserlich-k\u00f6nigliche Landwehr", "text": "La k.k. Landwehr (in italiano \"Milizia imperiale regia di difesa nazionale austriaca\") era una delle quattro forze armate (\"Bewaffnete Macht\" o \"Wehrmacht\") dell'Impero austro-ungarico insieme con l'esercito comune (\"Gemeinsame Armee\"), la Milizia reale di difesa nazionale ungherese, colloquialmente chiamata Honv\u00e9d (in ungherese \"Magyar kir\u00e1lyi honv\u00e9ds\u00e9g\" in tedesco \"k\u00f6nigliche ungarische Landwehr\") e la marina imperial-regia (\"k.u.k. Kriegsmarine\"). Non va scambiato con il k.k. Landsturm, la leva di massa reclutata solo in caso di mobilitazione.\nStoria.\nLa Landwehr fu costituita in seguito al cosiddetto Ausgleich del 1867 che trasform\u00f2 l'Impero austriaco in una \"duplice monarchia\". Questa suddivisione fu il presupposto per la creazione di due forze armate per la difesa nazionale, una per la Transleitania e una per la Cisleitania che dovevano affiancare l'esercito comune. Il comandante supremo di tutte le forze armate rimaneva l'imperatore, come erano unificati anche l'organizzazione militare e la conduzione bellica. La legislazione per la difesa nazionale, che comprendeva le regole per il reclutamento, la durata della leva, la locazione e l'approvvigionamento delle truppe per i due eserciti nazionali, fu invece assegnato ai parlamenti dei due regni.\nIl 30 dicembre 1867 fu costituito il ministero della Difesa austriaca (\"k.k. Ministerium f\u00fcr Landesverteidigung\") con sede a Vienna. L'omonimo ministero ungherese nacque gi\u00e0 nel febbraio 1867 insieme con la nomina del governo ungherese. Nei primi messi del 1868 una commissione generale elabor\u00f2 una bozza legislativa per la difesa per entrambi i regni cos\u00ec come uno statuto per le due forze armate e la milizia territoriale, il Landsturm. Il 5 dicembre 1868 Francesco Giuseppe sanc\u00ec con la sua firma le due leggi per la difesa nazionale.\nLa k.k. Landwehr nacque ufficialmente con apposita legge, il \"Landwehrgesetz\", pubblicata sulla Gazzetta ufficiale austriaca, il \"Reichsgesetzblatt\" n. 68 del 13 maggio 1869.\nAveva principalmente il compito di affiancare l'esercito comune e di difendere il territorio della cosiddetta Cisleitania. In tempo di pace poteva inoltre svolgere compiti di ordine pubblico. Per essere impegnata al di fuori del territorio nazionale era necessaria l'approvazione del parlamento che in caso di urgenza poteva essere richiesta anche in forma posteriore.\nCome primo comandante superiore della k.k. Landwehr (\"Landwehroberkommandant\") fu nominato l'Arciduca Gugliemo. All'inizio le truppe destinate alla Landwehr restavano sotto le armi solo per un periodo di addestramento ristretto di pochi mesi e dovevano svolgere annualmente delle manovre militari. In principio si tratt\u00f2 di una milizia territoriale di richiamati da impegnare in seconda e terza linea. Questo comport\u00f2 che i progetti per la costituzione di una milizia territoriale propria, il Landsturm, furono accantonati. Ma anche per la Landwehr l'interesse del parlamento cisleitano era scarso all'inizio. Questo ero dovuto soprattutto al fatto che a differenza della Honv\u00e9d la Landwehr non era e non poteva essere un esercito con un forte richiamo nazionale come fu il caso della Honv\u00e9d nella parte ungherese della duplice monarchia. La Cisleitania a differenza della Transleitania era infatti un conglomerati di regni di nazionalit\u00e0 diverse, riuniti solo dalla monarchia asburgica in cui un esercito a richiamo nazionale avrebbe minato l'esistenza di questa stessa unit\u00e0 sovranazionale. Le richieste avanzate per la costituzione di altri eserciti nazionali come per la Boemia e la Moravia ancora nel 1868 o pi\u00f9 tardi da parte dei Polacchi furono infatti negati per questi motivi.\nLe conseguenze di questo disinteresse furono che la formazione della Landwehr stent\u00f2 a partire, i fondi inizialmente destinati vennero ulteriormente tagliati e il periodo di addestramento ridotto a 6 settimane. Un cambio di rotta avviene dopo la Guerra franco-prussiana nel 1871 quando ci si rese conto che un successo militare dipendeva molto dalla velocit\u00e0 di mobilitazione delle truppe. Fu il successore dell'Arciduca Guglielmo come comandante superiore, l'Arciduca Ranieri, a trasformare la Landwehr da una milizia territoriale a una forza armata propria. Una notevole spinta nella trasformazione avviene di nuovo in seguito ai cambiamenti nei contesti internazionali soprattutto dopo la crisi nei Balcani e il rafforzamento dell'Impero russo ai confini della duplice monarchia. Tra il 1883 e il 1889 furono approvate tre riforme legislative che riguardavano la difesa nazionale. In seguito alla riforma del 1889 le unit\u00e0 della Landwehr diventarono unit\u00e0 di prima linea l'anno successivo e con la riforma del 1893 fu adottata la ferma biennale e cancellata anche formalmente la limitazione dell'utilizzo delle truppe solo entro i confini nazionali. Tra il 1898 e il 1901 il numero dei reggimenti sal\u00ec da 23 a 36. Nel 1906 fu affidata alla Landwehr il compito di costituire le truppe da montagna, le k.k. Gebirgstruppe, della duplice monarchia. In seguito, il comando della Landwehr era passato nel 1906 all'Arciduca Federico, fu ulteriormente aumentato il numero di soldati da reclutare annualmente portandolo a quasi 20.000 uomini. Questo aumento serv\u00ec anche per aumentare le unit\u00e0 d'artiglieria della Landwehr. Con l'ultima riforma legislativa del 5 luglio 1912 prima della Prima guerra mondiale, il reclutamento, l'organizzazione, la formazione e l'impegno militare della Landwehr furono completamente adeguati a quelli dell'esercito comune.\nAll'inizio della Prima guerra mondiale la Landwehr era composta da:\nPrima della mobilitazione parziale del 25 luglio 1914 la k. k. Landwehr contava quasi 25.000 effettivi. Con l'inizio della guerra anche il k.k. Landsturm pass\u00f2 sotto il comando della k. k. Landwehr.\nOrdinamento a fine giugno 1914.\nLa k.k. Landwehr era composta prima della mobilitazione nel luglio 1914 da 8 divisioni di fanteria (\"k.k. Landwehrinfantrietruppendivisionen\"). La numerazione delle divisioni delle forze armate austro-ungariche era unica e progressiva per tutti i tre eserciti senza distinzione fra esercito comune, Landwehr, Honv\u00e9d o i due Landsturm. Fino all'inizio della Prima guerra mondiale esistevano in totale 49 divisioni di fanteria. In tempo di pace non tutte le unit\u00e0 o reparti, come la cavalleria, erano aggregati alle divisioni. Altri come i telegrafisti, le truppe di sanit\u00e0 e le truppe logistiche si sarebbero trasferiti solo in stato di guerra dall'esercito comune alla Landwehr.\nOrdinamento durante la Prima guerra mondiale.\nDurante la Grande Guerra furono costituiti ulteriori tre divisioni. Una di questi, la \"k.k. Landessch\u00fctzen-Division\", composta dalla 88\u00aa e 98\u00aa brigata Landessch\u00fctzen fu formata nel marzo 1916 appositamente per l'offensiva di primavera del 1916, la cosiddetta \"Strafexpedition\" e sciolta nell'autunno dello stesso anno. Nell'aprile 1917 le \"k.k. Landwehr-Infanterie-Truppendivisionen\" cambiarono nome in \"k.k. Sch\u00fctzen-Divisionen\" lasciando invariata la numerazione precedente.\nFanteria.\nNel 1869 furono costituiti 79 battaglioni di fanteria, ognuno composto con un organico di una decina di uomini. I reparti dovevano formarsi a ranghi pieni in caso di mobilitazione e la presenza dei richiamati si limit\u00f2 all'inizio a un corso di formazione della durata di 8 settimane e alla partecipazione a delle manovre militari per 14 giorni all'anno. Questi battaglioni riportarono il nome di \"Landwehrinfanterie-Bataillone\" per quelli stanzionati a nord del Danubio e \"Landwehrsch\u00fctzen-Bataillone\" per quelli a sud del fiume. Lo scarso interesse dello stato e i fondi ristretti furono le principali cause per lo scarso equipaggiamento della Landwehr nei primi anni. Nel 1872 furono introdotti dei piccoli contingenti fissi per ogni battaglione portando l'organico fisso a una trentina di uomini. Nello stesso periodo furono costituiti altri due battaglioni nella Dalmazia arrivando cos\u00ec a 82 battaglioni.\nIn Tirolo e Vorarlberg dove vigeva un regolamento di difesa territoriale precedente a quello introdotto nel Cisleitania nel 1869, furono invece formati nel 1870 altri 10 battaglioni di fanteria, di cui 9 in Tirolo e uno in Vorarlberg con il nome di Landessch\u00fctzen.\nNel 1884 i 23 battaglioni \"Landwehrsch\u00fctzen\" e 59 battaglioni \"Landwehrinfanterie\" furono raggruppati in 5 reggimenti \"Landwehrsch\u00fctzen\" e 17 reggimenti \"Landwehrinfanterie\". I 10 battaglioni Landessch\u00fctzen del Tirolo e Vorarlberg e quelli della Dalmazia, che nel 1882 furono aumentati a 4, rimasero indipendenti. Nel 1889 i 22 reggimenti furono equipaggiati con fucili a ripetizione sostituendo gli antiquati fucili modello Werndl.\nTra il 1898 e il 1901 il numero dei reggimenti fu portato a 36 tutti con la denominazione Landwehrinfanterie-Regiment, eliminando cos\u00ec la precedente differenza. Inoltre furono trasformati 23 battaglioni di riserva in altrettanti battaglioni attivi. Essi furono raggruppati in 16 brigate e 8 divisioni. Il 23\u00ba Reggimento stanziato in Dalmazia fu suddiviso in due reggimenti e l'organico utilizzato per la sorveglianza dei porti per far fronte a un eventuale caso bellico con il Regno d'Italia.\nNel maggio 1906 furono impiegati i due reggimenti dei Landessch\u00fctzen Tirolesi, il terzo reggimento fu sciolto nel 1901, e il reggimento di fanteria Landwehr n. 4 per la sorveglianza dei confini montani con l'Italia e trasformati per l'impegno in montagna. Questo comport\u00f2 in pratica la nascita delle truppe da montagna austriache. Per ogni reggimento fu formato un reparto di mitraglieri da montagna (\"Gebirgs-Maschinengewehrabteilung\") con 4 mitragliatrici. Nel 1908 ricevettero l'equipaggiamento per la guerra in montagna e nel 1910 furono aggregati il reggimento di fanteria Landwehr n. 27 e il ricostituito III Reggimento Landessch\u00fctzen formando cos\u00ec le truppe da montagna della Landwehr (\"Landwehr Gebirgstruppe\").\nTra 1908 e il 1910 furono costituiti dei reparti di mitraglieri anche per i restanti battaglioni della Landwehr. A differenza dei reparti mitraglieri dei Landessch\u00fctzen erano dotati di solo 2 mitragliatrici. L'equipaggiamento della fanteria Landwehr, a parte le truppe da montagna, era identico a quella della fanteria dell'esercito comune. L'arma principale della fanteria era il fucile a ripetizione Steyr-Mannlicher M1895. Gli ufficiali erano armati con la Repetierpistole M.7 o con il modello Steyr M12 e con una sciabola. La mitragliatrice in dotazione ai reparti mitraglieri era il Schwarzlose M.07/12.\nOrdinamento a fine giugno 1914.\nI reggimenti di fanteria Landwehr erano raggruppati in 15 brigate (\"k.k. Landwehrinfanteriebrigaden\") pi\u00f9 una per i \"Landessch\u00fctzen\". A parte i due reggimenti di fanteria n. 23 e 37 che erano composti di solo due battaglioni, tutti gli altri disponevano di 3 battaglioni con 4 compagnie per battaglione e di un battaglione di complemento. A ogni battaglione era assegnato inoltre un reparto mitraglieri con 4 mitragliatrici. Le compagnie avevano un organico in tempo di pace di 69 uomini.\nOrdinamento durante la Prima guerra mondiale.\nDurante la Prima guerra mondiale furono costituiti altre 5 brigate di fanteria con l'utilizzo di truppe del k.k. Landsturm o trasformando unit\u00e0 dell'esercito comune. Il numero dei reggimenti invece non cambi\u00f2. I reggimenti 19 e 35 catturati dall'esercito russo durante la conquista di Przemy\u015bl nel marzo 1915 furono ricostituiti. Ogni reggimento formava inoltre nei primi due anni di guerra mensilmente un battaglione di marcia (\"Marschbataillon\") composto da richiamati delle riserva, nuove reclute e militari rientrati da lunghe convalescenze. Questi battaglioni, numerati con cifre romane a partire da settembre 1914, erano destinati normalmente a rimpiazzare le perdite del reggimento. Con la truppa in eccesso erano formati qualche volta dei battaglioni di complemento (\"Ersatzbataillone\") aggregati anche a reparti diversi. Dal 1916 si fece sempre di pi\u00f9 sentire la mancanza di uomini e non fu pi\u00f9 possibile inviare mensilmente i rimpiazzi. Dalla seconda met\u00e0 del 1916 l'invio divent\u00f2 irregolare.\nNell'aprile 1917 su proposta del ministro della difesa della Cisleitania, il \"k.k. Minister f\u00fcr Landesverteidigung\" Friedrich von Georgi, i reparti di fanteria cambiarono nome e la parola Landwehr fu sostituita con la parola Sch\u00fctzen. Per esempio il k. k. Landwehrinfanterieregiment n. 3 divent\u00f2 il \"Sch\u00fctzenregiment n. 3.\" I tre reggimenti Landessch\u00fctzen avevano gi\u00e0 cambiato nome il 16 gennaio 1917 su decreto dell'imperatore Carlo in \"Kaisersch\u00fctzenregimenter\". I reggimenti n. 4 e 27 diventarono \"Gebirgssch\u00fctzenregiment n. 1\" e \"Gebirgssch\u00fctzenregiment n. 2\". I reggimenti 4 e 27 non furono pi\u00f9 ricostituiti.\nCavalleria.\nI primi reparti di cavalleria della Landwehr furono costituiti insieme con la fanteria nel 1869. All'inizio furono previsti solo uno o due squadroni per ogni zona di reclutamento con un organico molto ridotto che fu in seguito gradualmente ampliato come successe per la fanteria. Le prime unit\u00e0 furono chiamati ulani per i reparti provenienti dalla Galizia e Bucovina e Dragoni per tutte le altre zone. Nel 1872 fu creato un'unit\u00e0 di cavalleria per la Dalmazia, i cosiddetti fucilieri a cavallo della Dalmazia (\"berittene Sch\u00fctzen von Dalmatien\") che disponevano gi\u00e0 dall'inizio un organico fisso, come il reparto omonimo tirolese i \"berittene Tiroler Landessch\u00fctzen\" formatosi un anno prima nel 1871. Quest'ultimi si componevano di due compagnie di Landessch\u00fctzen a cavallo destinati per servizi di ordinanza e per la trasmissione di ordini.\nL'ordinamento per la mobilitazione del 1876 prevedeva poi la costituzione di 12 squadroni di dragoni e 13 squadroni di ulani. Nel settembre 1883 l'imperatore ordin\u00f2 la formazione di 3 reggimenti di dragoni e 3 reggimenti di ulani con 4 squadroni per ogni reggimento e un'unit\u00e0 di riserva. Finch\u00e9 non furono formati dei reparti con un organico fisso i cavalli furono utilizzati solo durante i manovri militari e noleggiati a privati per i periodi restanti. I reggimenti si componevano di reparti fissi solo per l'addestramento dei cavalli, per l'ufficio informazioni e per le manovre militari e i cavalli furono noleggiati a persone private per i periodi in cui non furono utilizzati.\nCon la nuova legge per la difesa nazionale del 1889 i reparti dei dragoni cambiarono nome e assunsero anch'essi la denominazione ulani. In caso di mobilitazione era previsto che ogni reggimento contenesse quadro squadroni e uno di riserva, la cavalleria dalmata e tirolese invece un solo squadrone e uno di riserva. Nel 1890 la cavalleria della Landwehr fu assegnata alle divisioni di fanteria della Landwehr con il compito di esplorazione e di collegamento nonch\u00e9 per la trasmissione di ordini. L'ennesimo riordino della Landwehr nel 1893 riguard\u00f2 anche la cavalleria con un ulteriore aumento dell'organico. Ogni reggimento disponeva ora anche in tempo di pace di uno stato maggiore, di un reparto di pionieri, di due squadroni e uno di riserva, la cavalleria dalmata di uno squadrone e i Landessch\u00fctzen tirolesi a cavallo di due squadroni e uno di riserva. Nel 1907 furono costituiti due brigade di cavalleria con sede a Vienna e Olomouc in Moravia. Nel 1911 fu aggiunto una terza brigada con sede a Leopoli. Dopo l'ultima modifica della legge per la difesa nazionale prima dello scoppio della Prima guerra mondiale nel 1912 il servizio militare nella cavalleria della Landwehr fu portato a tre anni. I soldati della cavalleria erano armati con il carabina Steyr-Mannlicher M1895 e con una sciabola di cavalleria. I sottufficiali erano dotati inoltre di una rivoltella.\nOrdinamento a fine giugno 1914.\nNel 1914 ogni reggimento di cavalleria della k.k. Landwehr ero composto da due gruppi squadroni con tre squadroni ognuno come nell'esercito comune. In tempo di pace l'organico di uno squadrone era ridotto a 90 uomini tra ufficiali e truppa e 77 cavalli da sella. Facevano parte di ogni reggimento anche un plotone di pionieri, una pattuglia di telegrafisti e una per i collegamenti ottici (\"Fernsignalpatrouille\"). In caso di guerra le pattuglie di telegrafisti e quella per i collegamenti ottici si raddoppiarono. A differenza della cavalleria dell'esercito comune, la cavalleria della Landwehr non disponeva n\u00e9 di reparti di mitragliatrici n\u00e9 di pontieri. I 6 reggimenti ulani formarono tre brigate di cavalleria.\nOrdinamento durante la Prima guerra mondiale.\nCon la mobilitazione anche i reparti di cavalleria furono integrati con i contingenti dei richiamati portando l'organico di uno squadrone a 150 soldati a cavallo. All'inizio della guerra gli squadroni di cavalleria della Landwehr furono aggregati alle divisioni di fanteria, sia a quelli dell'esercito comune sia a quelli della Landwehr, costituendo cos\u00ec la cavalleria di divisione (\"Divisionskavallerie\"). Quest'ultima era composta da due squadroni dello stesso reggimento di cavalleria di origine. Le nuove unit\u00e0 costituite riportarono a differenza dei vecchi reggimenti smembrati nessuna numerazione. Lo smembramento riguardava anche le due unit\u00e0 dalmate e tirolesi. Dall'autunno 1914 si fece sentire la mancanza di cavalli nei reparti questo comport\u00f2 insieme con l'evoluzione degli armamenti e ai cambiamenti nella tattica combattiva al graduale appiedamento della cavalleria. L'ultima battaglia della cavalleria austro-ungarica fu combattuta il 21 agosto 1914 presso Jaroslawice a est di Zolo\u010div alla quale partecip\u00f2 anche il \"k.k. Landwehrulanenregiment n. 6\". In seguito la cavalleria fu utilizzata soprattutto per servizi di collegamento e i reparti in buona parte trasformati in reparti di fanteria chiamandoli dal 1915 squadroni fucilieri (\"Sch\u00fctzeneskadronen\").\nDal 1917 i \"k.k. Landwehrulanenregimenter\" cambiarono nome in \"Reitende Sch\u00fctzenregimenter\", la \"Reitende Tiroler Landessch\u00fctzendivision\" divent\u00f2 \"Reitende Tiroler Kaisersch\u00fctzendivision\" e la \"Reitende Dalmatiner Landessch\u00fctzendivision\" fu rinominata \"Reitende Dalmatiner Sch\u00fctzendivision\". Nel 1917 fu inoltre costituita la \"reitende Sch\u00fctzendivision n. 12\" che fu l'unica unit\u00e0 di cavalleria della Landwehr formata durante la guerra.\nArtiglieria.\nL'artiglieria della Landwehr fu costituita relativamente tardi. All'inizio le due forze territoriali non furono dotati di reparti d'artiglieria per evitare che questi si rendessero indipendenti. Pericolo che fu pi\u00f9 accentuato nella Transleitania che nella Cisleitania. Solo dopo la crisi istituzionale nel Regno d'Ungheria nel 1905 fu predisposto la costituzione di reparti di artiglieria nella k.k. Landwehr. Le prime reclute nel 1906 furono ancora mandati nell'esercito comune per la formazione. Nel maggio 1907 fu costituita la prima batteria della Landwehr e nel 1908 furono eseguiti le prime manovre militari con la partecipazione dell'artiglieria della Landwehr.\nAll'inizio fu costituita un gruppo d'artiglieria per ogni divisione di fanteria. I piani per un ulteriore ampliamento fallirono per la resistenza dell'Ungheria di costituire a sua volta una artiglieria honved. Dopo le esperienze positive con gli obici nella Guerra russo-giapponese l'artiglieria della Landwehr fu equipaggiata con l'obice campale M. 99 da 10 cm. Ogni batteria disponeva di due obici di questo modello. Nel febbraio 1909 furono formati dai reparti gi\u00e0 esistenti otto gruppi di obici campali (\"Landwehr-Feldhaubitzdivisionen\"). Ogni gruppo era composto di 4 batterie, un reparto munizioni e uno di riserva.\nNell'aprile 1912 furono emanati nuove direttive per l'artiglieria della Landwehr. Queste prevedevano la costituzione di 8 brigate di cannoni campali (\"Feldartillerie-Brigade\") composte ciascuna di un reggimento con due gruppi a due batterie di cannoni campali nonch\u00e9 un gruppo di obici campali ai quali si aggiungeva lo stato maggiore e i reparti munizioni e complemento. Erano programmati quattro anni per il completamento del progetto. Nel gennaio 1913 fu costituito il primo reggimento di cannoni campali dopo un'accelerazione del progetto e nell'ottobre dello stesso anno esistevano gi\u00e0 8 gruppi di cannoni campali (\"Landwehr-Feldkanonendivisionen\").\nNel marzo 1914 fu aumentato il numero delle reclute per l'artiglieria della Landwehr. Nonostante ci\u00f2 allo scoppio della Prima guerra mondiale l'artiglieria della Landwehr era sottodimensionata.\nOrdinamento a fine giugno 1914.\nNel 1914 l'artiglieria della Landwehr era composta da 8 gruppi di cannoni campali (\"k.k. Landwehrfeldkanonendivision\") e altrettanti di obici campali (\"k.k. Landwehrfeldhaubitzdivision\"). Ogni gruppo possedeva 2 batterie con 6 pezzi d'artiglieria per ciascuna batteria in stato di guerra. In totale erano 32 batterie. Inoltre ogni gruppo disponeva di una batteria di complemento. I gruppi di cannoni campali era attrezzati con il cannone campale M. 5 da 8 cm, i gruppi di obici campali con l'obice campale M. 99 da 10 cm. I gruppi d'artiglieria erano assegnati alle divisioni di fanteria della Landwehr. In caso di mobilitazione ogni \"Landwehrinfanterietruppendivision\" aveva alle dipendenze un comando d'artiglieria, un reggimento di cannoni campali dell'esercito comune (\"k.u.k. Feldkanoneregiment\") con 4 batterie, un gruppo di cannoni campali della Landwehr e un gruppo di obici campali della Landwehr. La numerazione dei gruppi d'artiglieria corrispondeva alla numerazione delle divisioni di fanteria Landwehr ai quali erano assegnati.\nOrdinamento durante la Prima guerra mondiale.\nDurante la guerra l'artiglieria della Landwehr fu notevolmente ampliata. Con la mobilitazione i \"k.u.k. Feldkanonenregimenter\" n. 2, 4, 7, 23, 26, 28, 32 e 40 passarono alle dipendenze della Landwehr come prevedevano i piani di mobilitazione. In tal modo ogni divisione della Landwehr aveva a disposizione un reggimento cannoni campali dell'esercito comune con 24 cannoni, una divisione di cannoni campali della Landwehr con 12 cannoni e una divisione di obici campali con 12 obici in totale 48 pezzi d'artiglieria formando cos\u00ec una brigata di artiglieria da campagna (\"k.k. Landwehr-Feldartilleriebrigade\"). In totale furono costituiti cos\u00ec 8 brigate di artiglieria da campagna che riportarono lo stesso numero della divisione di fanteria alla quale erano assegnati. All'inizio furono aumentati gli organici e con il trasferimento di batterie dall'esercito comune alla Landwehr fu possibile trasformare nel 1916 le divisioni in reggimenti. Quest'ultimi riportarono la stessa numerazione e distinzione tra cannoni e obici campali come nel 1914 (\"k.k. Landwehr-Feldkanonenregiment\" e \"k.k. Landwehr-Feldhaubitzregiment\"). Ogni reggimento di cannoni campali disponeva allora di 4 batterie di cannoni campali, una batteria di cannoni contraerei e una batteria di lanciamine. I reggimenti di obici campali, nel frattempo equipaggiati con il pi\u00f9 moderno obice M. 14 da 10 cm furono invece portati a 6 batterie. Nel 1917 fu cancellata il nome Landwehr dal nome dei reparti lasciando invariato la numerazione dei \"k.k. Feldkanonenregimenter\" e \"k.k. Feldhaubitzregimenter\". Nel corso del 1917 furono inoltre formati 8 nuovi reggimenti di riserva, 4 di obici campali e altrettanti di cannoni campali con la stessa composizione come i reggimenti gi\u00e0 in campo. Con la riorganizzazione dell'artiglieria nel 1918 quattro di questi di reggimenti di riserva passarono alle dipendenze dell'esercito comune. Inoltre i \"k.k. Feldkanonenregimenter\" e k.k. \"Feldhaubitzregimenter\" furono trasformati in \"k.k. Feldartillerieregimenter\" con una composizione mista con cannoni, cannoni contraerei, obici e lanciamine come i reggimenti di artiglieria dell'esercito comune.\nInoltre durante la guerra fu costituita nel 1917 una divisione di artiglieria a cavallo (\"k.k. Reitende Artilleriedivision n. 12\") con 4 batterie con 4 cannone campali M. 5 da 8 cm per batteria. Nello stesso anno cambi\u00f2 nome in \"k.k. Reitende Artillerieabteilung n. 12\" e le batterie furono portate a 6. Nel 1918 fu rinominata in \"k.k. Feldartillerieregiment n. 12 K\".\nLa Landwehr entr\u00f2 in guerra senza artiglieria pesante. Solo nel 1916 le furono assegnato dall'esercito comune e dall'artigleria da fortezza delle batterie per formare 8 reggimenti d'artiglieria pesante campale (\"k.k. Schwere Landwehr Feldartillerieregimenter\"). Nel 1917 cambiarono nome in \"Schwere Feldartillerieregimenter\" mantenendo la stessa numerazione. Tra il 1916 e il 1917 furono costituiti 4 reggimenti di riserva (\"k.k. Schwere Reserve Feldartillerieregimenter\"). Con la riorganizzazione dell'artiglieria nel 1918 due di questi reggimenti di riserva passarono alle dipendenze dell'esercito comune. Era programmato di portare i reggimenti d'artiglieria pesante campale a 6 batterie. Fino alla fine della guerra esistevano per\u00f2 reggimenti anche con 4 o 5 batterie.\nNel 1917 la Landwehr fu equipaggiata anche con l'artiglieria da montagna in parte trasferita dall'esercito comune in parte costituita da nuovi reparti. Nello stesso anno i 4 reggimenti (\"k.k. Landwehr Gebirgsartillerieregimenter\") costituiti cambiarono nome (\"k.k. Gebirgsartillerieregimenter\") e numerazione. Nel 1918 due reggimenti furono assegnati all'esercito comune e dai due restanti reggimenti furono formati 10 reparti di artiglieria da montagna (\"Gebirgsartillerieabteilungen\"). L'equipaggiamento di quest'ultimi era identico ai reparti omonimi dell'esercito comune. Nel 1918 ogni divisione Sch\u00fctzen disponeva come le divisioni di fanteria dell'esercito comune due reggimenti d'artiglieria campale, un reggimento d'artiglieria pesante campale e un reparto d'artiglieria da montagna."}
{"id": "897180", "revid": "44939", "url": "https://it.wikipedia.org/wiki?curid=897180", "title": "Protoncogene", "text": ""}
{"id": "897181", "revid": "287204", "url": "https://it.wikipedia.org/wiki?curid=897181", "title": "381 (disambigua)", "text": ""}
{"id": "897183", "revid": "287204", "url": "https://it.wikipedia.org/wiki?curid=897183", "title": "382 (disambigua)", "text": ""}
{"id": "897185", "revid": "287204", "url": "https://it.wikipedia.org/wiki?curid=897185", "title": "383 (disambigua)", "text": ""}
{"id": "897187", "revid": "1372005", "url": "https://it.wikipedia.org/wiki?curid=897187", "title": "Ernst Weiss", "text": "Biografia.\nErnst Weiss nacque a Brno, in Moravia (allora una provincia dell'Impero austro-ungarico, attualmente parte della Repubblica Ceca), il 22 agosto del 1882 da un'abbiente famiglia ebraica. Orfano del padre a soli quattro anni d'et\u00e0, fu avviato agli studi di medicina dalla madre, Berta Weinberg, concludendo un primo percorso di studi a Brno e successivamente a Praga, e laureandosi infine a Vienna nel 1908. L\u00ec ebbe la ventura di curare un allora sconosciuto Adolf Hitler da una cecit\u00e0 isterica. Tale circostanza fu raccontata anni dopo, con molta costernazione, nel suo racconto forse pi\u00f9 celebre, \"Il testimone oculare\".\nPort\u00f2 avanti l'attivit\u00e0 di chirurgo lavorando anche a Berna e a Berlino fino al 1912, quando, malato di tubercolosi, si trasfer\u00ec per qualche mese in India e Giappone. Tornato in Europa l'anno successivo, Weiss fece incontri molto importanti per la sua vita privata e l'attivit\u00e0 di scrittore: Rahel Sanzara, ballerina e attrice, in seguito sua compagna fino alla morte per tumore nel 1936; e Franz Kafka, del quale divenne amico intimo. Lo stesso scrittore praghese annot\u00f2 nel suo diario un appunto su Weiss, in data 2 gennaio 1914: \"Un po' di tempo ben speso con il dottor Weiss\".\nTornato a Vienna, inizi\u00f2 la carriera militare combattendo durante la prima guerra mondiale sul fronte orientale e guadagnandosi una croce d'oro al valore. Dal 1921 visse a Berlino, dove scrisse buona parte dei suoi romanzi pi\u00f9 celebri. Tornato a Praga nel 1933 per assistere la madre morente, si rec\u00f2 poi a Parigi nel 1934, vivendo in povert\u00e0 e dipendendo dagli aiuti di altri autori, fra cui Thomas Mann e Stefan Zweig.\nIl 15 giugno 1940, un giorno dopo l'invasione nazista della capitale francese, Weiss si tolse la vita nella sua camera di albergo. Una sua opera pubblicata postuma e trovata proprio nella sua stanza, \"Jarmila\", \u00e8 l'ultimo suo racconto, denso di malinconia e senso di colpa, fatalit\u00e0 e tristezza."}
{"id": "897188", "revid": "287204", "url": "https://it.wikipedia.org/wiki?curid=897188", "title": "384 (disambigua)", "text": ""}
{"id": "897191", "revid": "1310658", "url": "https://it.wikipedia.org/wiki?curid=897191", "title": "Sciarborasca", "text": "Sciarborasca \u00e8 una frazione di 1.635 abitanti del comune di Cogoleto, da cui dista circa 4\u00a0km, ed \u00e8 situata ad un'altitudine di 213\u00a0m s.l.m.\nChiamata anticamente \"Ciarborasca\" e situata ai piedi del massiccio del monte Beigua, \u00e8 un rinomato punto di partenza per le escursioni lungo l'Alta Via dei Monti Liguri (AVML), l'itinerario escursionistico che va da Ceparana (Bolano) a Ventimiglia lungo lo spartiacque che delimita il versante costiero ligure.\nLa localit\u00e0 in passato \u00e8 stato un luogo di transito per il trasporto del legname proveniente dall'alta valle del torrente Orba diretto ai cantieri navali siti in riviera.\nLa frazione \u00e8 formata dalle localit\u00e0 di Schiv\u00e0, Piano, Ponte Arma, Bricco Fal\u00f2, Centro (Sib\u00e0, Piazza, Borgo), Tuccio, Persico, Nascio (Pian del Nascio), Prato Rotondo, Pricone, Pineta e Piani di Sciarborasca.\nGeografia fisica.\nI monti principali di Sciarborasca sono il monte Sciguelo e il monte Rama, sormontati dal monte Beigua. \nIl torrente Rumaro attraversa Sciarborasca in localit\u00e0 Ponte Arma.\nStoria.\nLa strada romana che percorreva le alture di Cogoleto, passava per Lerca e per Sciarborasca.\nMonumenti e luoghi d'interesse.\nArchitetture religiose.\nLa chiesa parrocchiale, intitolata a sant'Ermete, fu gravemente danneggiata durante la seconda guerra mondiale e venne completamente ricostruita negli anni sessanta per opera del defunto parroco don Francesco Pastorino grazie al contributo dei compaesani emigrati in America.\nCultura.\nIstruzione.\nMusei.\nA Sciarborasca \u00e8 visitabile \"la tipica casa contadina ligure\", museo della civilt\u00e0 contadina, una costruzione rurale che \u00e8 stata completamente ristrutturata per illustrare gli ambienti di vita dei contadini liguri di un tempo. Sorge vicino al museo contadino di Sciarborasca l'ecomuseo, percorso-museo pedonale, che fu allestito dalla comunit\u00e0 montana Argentea con pannelli esplicativi per scoprire gli antichi mestieri contadini.\nEventi.\nIn occasione della festa patronale di sant'Ermete, che cade il 28 agosto, si svolge per le vie del paese la tipica processione con i crocifissi lignei delle varie confraternite. Sono presenti anche bancarelle e uno spettacolo pirotecnico come accade a Cogoleto per la festivit\u00e0 di san Lorenzo. La domenica precedente la festa patronale ha luogo la mostra zootecnica annuale.\nVicino al Rifugio Prato Rotondo e precisamente in localit\u00e0 Terrin sull'Alta Via dei Monti Liguri, presso la Casa della Miniera, si svolge ogni anno alla terza domenica di luglio, la festa del Gruppo Alpini di Cogoleto.\nOgni anno nei primi 15 giorni di luglio si tiene la \"Festa Sociale\" della locale pubblica assistenza Croce d'Oro, sagra ormai famosa in tutta la Liguria grazie ai suoi ottimi piatti ed alle presenze di personaggi popolari del mondo dello spettacolo (tra le partecipazioni pi\u00f9 popolari si ricordano comici provenienti da \"Colorado Caf\u00e8\" e \"Zelig\", quali Enrique Balbontin e Maurizio Lastrico, spettacolo della Notte delle Chitarre con la presenza dei migliori chitarristi italiani, Maurizio Solieri e Claudio Golinelli rispettivamente chitarrista e bassista di Vasco Rossi, e partecipazione delle migliori orchestre italiane, tra cui la Mirko Casadei).\nInfrastrutture e trasporti.\nStrade.\nSciarborasca \u00e8 facilmente raggiungibile da Cogoleto tramite la strada provinciale 66 di Sciarborasca e la strada provinciale 78 di Lerca.\nMobilit\u00e0 urbana.\nSciarborasca \u00e8 servita, con partenze da Cogoleto, da un regolare servizio di autobus gestito dalla societ\u00e0 AMT Genova."}
{"id": "897192", "revid": "287204", "url": "https://it.wikipedia.org/wiki?curid=897192", "title": "385 (disambigua)", "text": ""}
{"id": "897194", "revid": "6923", "url": "https://it.wikipedia.org/wiki?curid=897194", "title": "Nogometni klub Istra 1961", "text": "Il Nogometni klub Istra 1961, noto come Istra 1961 e in italiano come Istria 1961, \u00e8 una societ\u00e0 calcistica croata di Pola. Milita in Prva hrvatska nogometna liga, la massima serie del campionato croato di calcio.\nFondato nel 1948 con il nome di \"NK Uljanik Pula\", nel 2003 il club assunse la denominazione di \"NK Pula 1856\", in quanto il 1856 fu l'anno in cui l'Impero austriaco fece di Pola il proprio arsenale principale sul Mar Adriatico.\nNell'estate del 2007, dopo la retrocessione nella seconda serie croata, cambi\u00f2 nome e colori sociali (da bianco-azzurro a giallo-verde), assumendo la denominazione attuale, in quanto il 1961 fu l'anno che vide la fusione tra la NK Pula e la NK Istra.\nNel 2003 raggiunse la finale della Coppa di Croazia, venendo sconfitta dall'. Si ripet\u00e9 nell'edizione 2020-2021, questa volta venendo superata dalla .\nLo Stadio Aldo Drosina (sito nell'omonimo quartiere), che ospita le partite interne del club, ha una capacit\u00e0 di 8 923 spettatori \u00e8 stato ristrutturato nel 2010.\nStatistiche e record.\nStatistiche individuali.\n\"Aggiornate al 24 febbraio 2022\"\nOrganico.\nRosa 2021-2022.\n\"Aggiornata al 7 febbraio 2022.\"\nNK Istra 1961 II.\nNella stagione 2014-15 \u00e8 stata istituita la seconda squadra dell'Istra conosciuta come Istra 1961 II a sostituire la formazione under 19. Al pari delle seconde squadre della , Rijeka e Hajduk \u00e8 stata in inserita in Terza Divisione e non poteva partecipare alla Coppa Nazionale ne' essere promossa nella stessa categoria della \"Prima Squadra\". Era composta da giocatori fra i 18 e i 21 anni, nelle partite ufficiali potevano giocare solo 5 \"fuori quota\".\nIl 23 giugno 2015 il direttivo del club annuncia il ritiro della seconda squadra per mancanza di infrastrutture e di staff tecnico."}
{"id": "897195", "revid": "287204", "url": "https://it.wikipedia.org/wiki?curid=897195", "title": "386 (disambigua)", "text": ""}
{"id": "897196", "revid": "729019", "url": "https://it.wikipedia.org/wiki?curid=897196", "title": "Gole della Biaschina", "text": "Le Gole della Biaschina sono il primo ostacolo naturale che si incontra salendo la Valle Leventina. Esse si estendono tra i comuni di Giornico a valle e Faido a monte. Il fiume Ticino si \u00e8 scavato nel tempo uno stretto pertugio tra le granitiche rocce scavate in epoca glaciale sulla sponda sinistra e i detriti di un immenso scoscendimento che ha ostruito la valle in epoca postglaciale posto sulla sponda destra.\nL'uomo ha nel tempo cercato di superare questo ostacolo in vari modi. In epoca romana si privilegiava risalire la Valle di Blenio \nutilizzando i fianchi pi\u00f9 dolci di questa vallata, si portava in Leventina attraverso il passo del Nara, posto oltre i 2000 metri, da qui poi scendeva verso Airolo evitando sia la Biaschina che le Gole del Piottino. In epoca medioevale invece venne aperta una via carrabile che da Giornico raggiungeva Chironico sulla sponda destra del fiume, sui fianchi di buon materiale e non troppo scoscesi.\nAgli inizi dell'Ottocento si costru\u00ec la prima strada verso il Passo del San Gottardo, essa aveva lo stesso tracciato dell'attuale strada cantonale. Fu poi la volta della ferrovia che alla fine del XIX secolo con due gallerie elicoidali super\u00f2 l'ostacolo. L'autostrada, negli anni ottanta del ventesimo secolo, a sua volta dovette affrontare l'ostacolo naturale, che venne superato con la costruzione del viadotto della Biaschina, uno tra i pi\u00f9 alti in Svizzera."}
{"id": "897198", "revid": "287204", "url": "https://it.wikipedia.org/wiki?curid=897198", "title": "387 (disambigua)", "text": ""}
{"id": "897199", "revid": "287204", "url": "https://it.wikipedia.org/wiki?curid=897199", "title": "388 (disambigua)", "text": ""}
{"id": "897200", "revid": "767487", "url": "https://it.wikipedia.org/wiki?curid=897200", "title": "Se sei vivo spara", "text": "Se sei vivo spara \u00e8 un film del 1967, diretto da Giulio Questi e scritto con Franco Arcalli.\n. , ed \u00e8 pieno di immagini violente e scioccanti come lo scotennamento di un indiano, il ventre di un uomo scuoiato per recuperare una pallottola d'oro e un gruppo di cavalli sventrati da una bomba.\nLe immagini estremamente violente sono, a detta del regista, un rimando alle reali violenze vissute durante l'esperienza fatta nella Resistenza italiana.\nTrama.\nUna banda eterogenea di statunitensi e messicani compie una rapina ai danni di alcuni soldati dell'esercito. Gli statunitensi per\u00f2, decidono di non stare ai patti e, per non dividere con i messicani, li fucilano tutti. Nell'esecuzione sommaria, uno dei messicani per\u00f2 viene soltanto ferito, e viene salvato da due indiani che si trovavano a passare di l\u00ec poco dopo. Gli indiani pensano che il bandito sia risorto, e lo seguono per farsi raccontare dei verdi pascoli da cui \u00e8 tornato. Con l'oro che il bandito aveva con s\u00e9, forgiano delle pallottole, dicendogli che per lui che ha visto la morte, ora l'oro pu\u00f2 servirgli solo per la vendetta.\nI banditi statunitensi, intanto, giungono in una cittadina semi-deserta e fortemente bigotta. Qui, i cittadini, appena capiscono che i banditi hanno molto oro con s\u00e9, facendo appello alla loro rettitudine morale e alle leggi divine, iniziano un linciaggio collettivo. Solo Oaks, uno dei banditi, riesce a barricarsi in una casa, ma proprio in quel momento il bandito messicano, chiamato Hermano dagli indiani, arriva in citt\u00e0. Oaks, non credendo ai propri occhi, ha un attimo di esitazione, e Hermano riesce a ferirlo.\nMentre i cittadini stanno per impiccare anche l'ultimo dei banditi, arriva in citt\u00e0 Sorrow, un ricco proprietario terriero che era stato messo al corrente dell'arrivo dei ricchi banditi in citt\u00e0. Ma dell'oro non c'\u00e8 pi\u00f9 nessuna traccia, perci\u00f2 Sorrow cerca di salvare l'ultimo dei banditi per avere informazioni da lui. Ma durante l'intervento per rimuovere i proiettili di Hermano, il medico trova l'ogiva d'oro, e tutti gli uomini che stavano reggendo il corpo del bandito infilano le mani nelle ferite aperte per tirare fuori il prezioso metallo. Oaks muore tra atroci sofferenze, e Sorrow non pu\u00f2 pi\u00f9 sapere chi ha preso l'oro della rapina. Ma Sorrow \u00e8 sicuro che sia Templer, l'oste, ad avere l'oro dei banditi, perci\u00f2 rapisce Evan, suo figlio. In realt\u00e0 l'oste ha diviso l'oro con Hagerman, uno degli uomini pi\u00f9 bigotti e in vista del paese, e Hagerman non ne vuol sapere di ridare la sua parte indietro. Cos\u00ec Templer decide di bluffare, e manda a dire a Sorrow che lui non ne sa niente dell'oro. Sorrow vuole uccidere il ragazzo ma Hermano lo convince a graziarlo. Nella notte per\u00f2, Evan viene violentato dai pistoleri di Sorrow, e la mattina dopo si toglie la vita. Hermano allora, riporta il cadavere a Templer, spronandolo a consegnargli l'oro, ma Templer continua a negare. Quando gli uomini di Sorrow gli mettono a soqquadro la casa per trovare l'oro, lui lo nasconde nella bara del figlio. Durante il funerale, Hagerman va a casa di Templer per rubargli l'oro, e l\u00ec trova i cuscini della bara.\nCapisce cos\u00ec che l'oro \u00e8 nella tomba, non essendoci altri motivi per togliere i cuscini di riempimento alla bara. Intanto Hagerman ospita a casa sua Hermano. Hagerman tiene chiusa in camera sua moglie, dicendo che \u00e8 pazza. In realt\u00e0 fa uscire la moglie dalla sua cella in modo da farla parlare con Hermano. Questi promette di portarla in salvo, e giace con lei. Approfittando del sonno di Hermano, Hagerman gli ruba la pistola, e la usa per uccidere Templer. La donna di Templer per\u00f2, assiste alla scena, e avvisa Hermano dell'accaduto, rivelandogli il nascondiglio dell'oro in cambio di protezione. In citt\u00e0 per\u00f2 scoppia una vera e propria caccia all'uomo, un indiano viene scalpato, la donna di Templer uccisa, ma Hermano viene rapito dagli uomini di Sorrow. Accusato di doppiogiochismo Sorrow tortura Hermano fino a farsi dire dov'\u00e8 l'oro. Alla fine Hermano cede, ma in realt\u00e0 la tomba del ragazzo \u00e8 stata gi\u00e0 depredata da Hagerman.\nI cowboy, irati di non aver trovato l'oro distruggono le croci del cimitero e disseppelliscono tutti i cadaveri per vedere se l'oro \u00e8 in qualche altra tomba. Intanto l'altro indiano sfuggito al linciaggio, penetra nella magione di Sorrow e libera Hermano, che ammazza Sorrow. Intanto in citt\u00e0, la moglie di Hagerman d\u00e0 fuoco alla casa. Hagerman prima di scappare cerca di riprendere l'oro che aveva nascosto in un mobile sopraelevato, ma non appena apre lo sportello l'oro fuso dal caldo gli piove addosso, ustionandolo completamente. Tutti gli altri cittadini assistono all'incendio ma nessuno di loro interviene adducendo scuse, ma in realt\u00e0 \u00e8 perch\u00e9 sono tutti debitori di Hagerman. Hermano arriva in citt\u00e0 ma \u00e8 troppo tardi per liberare la moglie di Hagerman, bruciata viva anche lei nell'incendio. Ora che non ha pi\u00f9 nulla che lo lega alla citt\u00e0, Hermano parte via.\nProduzione.\nL'aiuto regista \u00e8 Gianni Amelio, in seguito regista di film come \"Il ladro di bambini\".\nCensura.\n. (Associare come fonte Alberto Crespi, Storia dell'Italia in 15 Film, p.\u00a091)\nNel 2004 \u00e8 uscito in DVD, finalmente nella versione director's cut, col commento del regista. In seguito questa versione \u00e8 stata trasmessa anche su Sky.\nCollegamenti ad altre pellicole.\nSlogan pubblicitario.\n\"La critica entusiasta, il pubblico allibito, la censura in allarme! Il film \u00e8 severamente vietato ai minori di 18 anni, perch\u00e9 trattasi di esperimento allucinante ai limiti del proibito. Dato il crudele realismo delle scene se ne sconsiglia la visione alle persone facilmente impressionabili\"\".\nTitoli esteri.\nIl film usc\u00ec negli Stati Uniti come \"Django, Kill... If You Live, Shoot!\", in Germania Ovest come \"T\u00f6te, Django\", in Finlandia come \"Django - tappaja\", in Francia come \"Tire encore si tu peux\" e in Spagna come \"Oro maldito\"."}
{"id": "897202", "revid": "124247919", "url": "https://it.wikipedia.org/wiki?curid=897202", "title": "L.D. 50", "text": "L.D. 50 \u00e8 il primo album in studio del gruppo musicale statunitense Mudvayne, pubblicato il 22 agosto 2000 dalla Epic Records.\nProduzione.\n\"L.D. 50\" \u00e8 stato prodotto da Garth \"GGGarth\" Richardson mentre della produzione esecutiva se ne sono occupati Steve Richards e il percussionista degli Slipknot Shawn \"Clown\" Crahan. La Epic Records era all'inizio intenzionata a promuovere la band senza focalizzare sulla sua immagine, e i primi materiali promozionali spesso vedevano la presenza di un logo sulle copertine piuttosto che le fotografie del gruppo. Tuttavia, l'apparenza del gruppo, insieme ad altrettanti videoclip, contribuirono ad aumentare il seguito dell'album.\nStando alle dichiarazioni della band, la produzione dell'album \u00e8 stata particolarmente intensa e movimentata. Il batterista Matt McDonough disse: \u00abAbbiamo lavorato in fretta e in furia, e alcuni degli ingegneri del suono che sono stati con noi non hanno dormito per giorni. \u00c8 stato tutto portato avanti a ritmi molto, ma molto intensivi. Non abbiamo neanche festeggiato. Eravamo a Vancouver per registrare e non abbiamo avuto la possibilit\u00e0 di visitare la citt\u00e0; siamo stati li e abbiamo solamente lavorato. \u00c8 stato tutto veramente intenso, e Garth ha preso le redini della situazione.\u00bb. mentre il cantante Chad Gray afferm\u00f2: \u00abRealizzare quest'album \u00e8 stata una follia. Solamente lavoro e basta! C'erano anche delle canzoni che avevo tralasciato, sulle quali non mi ci sono pi\u00f9 concentrato sopra fino a quando siamo arrivati in studio, il che non \u00e8 stata una grande idea, considerando il fatto che il tempo e le risorse economiche a nostra disposizione erano molto limitati. Ho scritto 'Pharmaecopia' e 'Nothing to Gein' nell'ultima sera in studio, prima che i nastri venissero spediti a New York per essere mixati. La pressione era davvero incredibile.\u00bb.\nMusica e testi.\n\"L.D. 50\" pu\u00f2 essere considerato un disco rappresentante di quello stile musicale chiamato \"math metal\". La musica dei Mudvayne presenta influenze death metal, hardcore punk, fusion jazz, world, rap e speed metal. Lo stile musicale di \"L.D. 50\" \u00e8 stato definito come heavy metal, alternative metal e nu metal. La rivista Spin ha presentato invece la musica dell'album come \"future-prog\".\nDurante il processo di scrittura, i membri della band hanno accoppiato i riff con i testi, stando a quello che Matt McDonough ha presentato come un \"simbolismo numerico\". Secondo quanto riportato da McDonough, quando lui e Chad Gray scrissero il testo di \"Nothing to Gein\", Greg Tribbett suon\u00f2 un riff alternato a barre di 4 e 5. Il motivo \u00e8 che il numero 9 \u00e8 un numero lunare, e McDonough sent\u00ec che il riff sarebbe stato ideale per il testo della canzone, che parla del serial killer e profanatore di tombe Ed Gein, le cui azioni vennero associate da McDonough al concetto dell'attivit\u00e0 notturna. La storia di Gein attir\u00f2 l'attenzione di McDonough e Gray mentre questi stavano sfogliando un libro di criminologia. Riguardo a Gein, McDonough disse \"Sembr\u00f2 cos\u00ec impossibile [per Gein] fare un salto nel mainstream. Lo trovo cos\u00ec emozionante dal dover vedere un'umanit\u00e0 in lui\".\nIl titolo dell'album fa riferimento al termine medico usato dai chimici per riferirsi alla dose richiesta per uccidere la met\u00e0 degli esseri viventi di una popolazione campione presa in esame. Un collage sonoro intitolato \"L.D. 50\", composto e registrato da MjDawn, appare nell'album sotto forma di una sequenza di interludi. La traccia completa \u00e8 presente come bonus track dell'album \"The Beginning of All Things to End\", ripubblicazione del 2001 dalla Epic Records dell'EP autoprodotto \"Kill, I Oughtta\" del 1997. L'album include anche spezzoni audio distorti a cui ha dato voce il filosofo statunitense Terence Mckenna, che mor\u00ec durante il periodo di realizzazione dell'album.\nInfluenze.\nI Mudvayne sono stati influenzati da artisti heavy metal, metal estremo, industrial e progressive rock come Tool, Obituary, Devin Townsend, Faith No More, Emperor, Pantera, Alice in Chains, Voivod, Skinny Puppy, King Crimson, Porcupine Tree e primi Metallica. La prima traccia dell'album, \"Monolith\", si riferisce al film di Stanley Kubrick \"\". La band ha dichiarato di essere stata influenzata dalla visione di questo film durante la realizzazione di \"L.D. 50\". Il cantante Chad Gray guard\u00f2 il film ben 30 volte nell'arco di tre mesi. Riguardo al film, Gray disse \"A un certo punto arrivai a guardarlo per 4 giorni di seguito. Non riuscii a dire mai basta. Ce l'ho in DVD, l'ho messo in riproduzione con le cuffie inserite nel mio computer, e ho solamente ascoltato il film visualizzandolo nella mia testa.\""}
{"id": "897203", "revid": "287204", "url": "https://it.wikipedia.org/wiki?curid=897203", "title": "389 (disambigua)", "text": ""}
{"id": "897204", "revid": "287204", "url": "https://it.wikipedia.org/wiki?curid=897204", "title": "390 (disambigua)", "text": ""}
{"id": "897206", "revid": "114177844", "url": "https://it.wikipedia.org/wiki?curid=897206", "title": "Gigi d'Agostino", "text": ""}
{"id": "897209", "revid": "547034", "url": "https://it.wikipedia.org/wiki?curid=897209", "title": "Fronte della Giovent\u00f9", "text": "Il Fronte della Giovent\u00f9 (FdG) \u00e8 stata l'organizzazione giovanile del Movimento Sociale Italiano - Destra Nazionale.\nNacque nel settembre 1971 dalla fusione dell'organizzazione studentesca Giovane Italia con il Raggruppamento giovanile studenti e lavoratori del MSI.\nSebbene ufficialmente correlata con il MSI, il Fronte della Giovent\u00f9 costitu\u00ec un laboratorio politico autonomo con un dibattito interno sempre molto acceso; testimonianza di ci\u00f2 furono le numerose volte in cui fu criticata la linea politica del Movimento Sociale Italiano. I suoi iscritti inoltre non erano automaticamente iscritti anche al partito.\nL'orientamento politico del FdG \u00e8 stato definito post-fascista o di destra radicale, mentre lo stesso si autodefiniva \"nazional rivoluzionario\". Da altri \u00e8 stato considerato neofascista.\nAll'indomani della nascita di Alleanza Nazionale con il congresso di Fiuggi del 1995, si trasform\u00f2 pochi mesi dopo in Azione Giovani.\nStoria.\nLa fusione tra Giovane Italia e Raggruppamento Giovanile.\nNel tentativo di superare tale impasse e creare una organizzazione dei giovani di destra pi\u00f9 forte e articolata, all'inizio degli anni settanta Massimo Anderson e Pietro Cerullo, fecero confluire i principali movimenti giovanili di destra del tempo, ossia la \"Giovane Italia\" e il \"Raggruppamento Giovanile degli studenti e lavoratori\" del MSI, in un nuovo soggetto politico chiamato \u201cFronte della Giovent\u00f9\u201d, con Anderson segretario e Cerullo presidente. La giunta nazionale del FdG si insedi\u00f2 il 6 settembre 1971. Nell ottobre 1971 si tenne a Montesilvano il primo corso nazionale di aggiornamento per dirigenti del FdG.\nL'unione avvenne contestualmente alla nascita del MSI-DN, (Movimento Sociale Italiano Destra Nazionale), il partito che vide l'unione tra il Movimento Sociale Italiano, da sempre legato all'esperienza della Repubblica Sociale Italiana, e il Partito Democratico Italiano di Unit\u00e0 Monarchica, partito conservatore filo monarchico. Una quota minoritaria degli scritti del PDIUM rifiut\u00f2 di riconoscersi in una piattaforma comune con gli eredi del fascismo e si scisse fondando Alleanza Monarchica. La maggioranza del PDIUM conflu\u00ec nel nuovo MSI-DN.\nA livello giovanile, vista l'impronta ideologica e la composizione dell'organizzazione, il Fronte della Giovent\u00f9 pu\u00f2 essere considerato come la pi\u00f9 consistente organizzazione giovanile di carattere neofascista nell'Italia della Prima Repubblica.\nNel 1972 anche i giovani monarchici e associazioni minori come il Comitato Tricolore entrarono nel Fronte della Giovent\u00f9. Nel 1975 quest'ultimo, vista la non risolta divergenza con la dirigenza missina sul modo di fare politica, si ricostitu\u00ec in formazione autonoma.\nLa violenza politica.\nCome per molte altre organizzazioni del tempo che non avevano una linea politica improntata al solo ambito istituzionale, il Fronte della Giovent\u00f9 si misur\u00f2 con la violenza politica che segn\u00f2 i cosiddetti anni di piombo.\nLa dimensione violenta dello scontro politico che coinvolse i militanti del FdG con le forze politiche avverse, in particolare quelle della Sinistra extraparlamentare, caus\u00f2 la morte di tanti attivisti di destra e di sinistra, fra i quali i militanti del Fronte della Giovent\u00f9 Sergio Ramelli, Francesco Cecchin e Paolo Di Nella.\nAlcuni militanti del Fronte della Giovent\u00f9 confluirono, negli anni '70, in diversi gruppi neofascisti tra i quali Ordine Nuovo, Terza Posizione e Lotta Popolare. Alcuni militanti romani passarono al cosiddetto \"spontaneismo armato\", e crearono i Nuclei Armati Rivoluzionari, una delle principali organizzazioni terroristiche dell'estrema destra italiana, in cui militarono anche Valerio Fioravanti e Francesca Mambro.\nGli anni '80.\nNonostante le numerose difficolt\u00e0, il Fronte della Giovent\u00f9 continu\u00f2 ad attirare un notevole numero di giovani, colpendo l'attenzione di molti osservatori politici.\nNel 1977 l'autonomia del FdG rispetto al MSI fu seriamente compromessa: in seguito ad una scissione interna al partito e all'abbandono dello stesso da parte di Massimo Anderson il 3 giugno 1977, il 5 giugno si tiene l'Assemblea nazionale del FdG e viene eletta la nuova segreteria composta da: Marco Tarchi (vice), Biagio Cacciola, Stefania Patern\u00f2, Claudio Caparvi, Gianfranco Fini, Fabio Fatuzzo e Guido Virz\u00ec.\nGiorgio Almirante l'8 giugno nomin\u00f2 come nuovo segretario dell'organizzazione Gianfranco Fini, allora venticinquenne. Il 15 ottobre 1977 usc\u00ec il primo numero di \"Dissenso\", la rivista ufficiale del Fronte.\nNello stesso anno nacque il fenomeno, ispirato dall'ambiente giovanile rautiano, dei Campi Hobbit e della cosiddetta Nuova Destra.\nFu la stagione in cui anche a destra esplose il fenomeno delle radio libere e in cui nell'ambiente del Fdg nacquero giornali di \"fuoriuscita\" dalla destra istituzionale, quali Dissenso e il foglio satirico La voce della fogna. Nel medesimo ambiente di destra cominciarono a diffondersi le musicassette di gruppi di musica alternativa quali La Compagnia dell'anello, gli ZPM, gli Amici del Vento e di vari cantautori di area, fra cui Leo Valeriano, Fabrizio Marzi, Michele di Fi\u00f2, Massimo Morsello e altri ancora.\nNacquero i movimenti ambientalisti Gruppi Ricerca Ecologica e, alcuni anni dopo, Fare Verde che fu guidato da Paolo Colli; a partire da met\u00e0 degli anni ottanta gli studenti del FdG vennero organizzati nell'organizzazione Fare Fronte per il contropotere studentesco, che in diverse citt\u00e0 italiana diede vita a cortei e occupazioni di istituti superiori.\nAll'interno del movimento, intanto, lo scontro fra finiani (Gasparri, La Russa, Pasetto, Sospiri) e rautiani (guidati da Gianni Alemanno, Marco Valle, Antonello Ferdinandi, Flavia Perina, Riccardo Andriani, Paola Frassinetti, Fabio Granata e Andrea Augello) continuava particolarmente acceso. Fini rimase in carica sino al 1988, quando pass\u00f2 ad occuparsi esclusivamente del partito, e al suo posto fu eletto Alemanno. Anche la componente giovanile legata a Segnali di Vita di Beppe Niccolai (che annoverava tra gli altri Pietrangelo Buttafuoco, Adolfo Urso, Umberto Croppi e Beppe Nanni) entro' nella gestione del Fronte della Gioventu' di Alemanno e un suo componente, Enzo Raisi, divenne suo vice segretario nazionale \nLa Segreteria di Gianni Alemanno, che faceva capo alla componente rautiana (minoritaria nel MSI-DN, ma maggioritaria in quegli anni nel Fronte) si caratterizz\u00f2 rispetto alla gestione Fini per una pi\u00f9 spiccata linea movimentista e per la ripresa di tematiche antiamericane ed antioccidentali: a questo proposito va ricordata la manifestazione di protesta compiuta nel 1989 durante la visita di George H. W. Bush al cimitero americano di Nettuno, che culmin\u00f2 con l'arresto di 11 militanti del Fronte tra i quali l'allora segretario Gianni Alemanno e il dirigente nazionale Fabio Rampelli.\nPrimi anni '90 e scioglimento.\nIn quegli anni venne creata la figura del presidente del Fronte della Giovent\u00f9 e ne venne nominato Maurizio Gasparri, facente capo alla componente finiana, creando cos\u00ec di fatto una diarchia interna, che aveva lo scopo di evitare tensioni correntizie e di consentire un parziale controllo dell'organizzazione giovanile da parte maggioranza interna dell'MSI-DN.\nNel settembre 1990, alla festa nazionale del Fronte della Giovent\u00f9 a Siracusa, intervenne il magistrato Paolo Borsellino, insieme al parlamentare regionale del MSI Giuseppe Tricoli, Gianni Alemanno, Maurizio Gasparri e all'allora vicesegretario del FdG Fabio Granata.\nL'anno seguente, specie a Roma, gran parte dei quadri dirigenti e dei militanti di area rautiana, tra cui Ugo Cassone, Stefano Filetti, Stefano Schiavi, fuoriuscirono creando il gruppo extraparlamentare \"Meridiano Zero\".\nSi susseguirono poi alla guida del Fronte della Giovent\u00f9 il romano Riccardo Andriani, il calabrese Giuseppe Scopelliti e il siciliano Basilio Catanoso, che la traghett\u00f2 in Azione Giovani.\nInfatti, dopo la svolta di Fiuggi del gennaio 1995 con la nascita di Alleanza Nazionale, nel luglio 1996 fu organizzato a Rieti un congresso nazionale giovanile a cui presero parte i rappresentanti delle organizzazioni giovanili storiche del Movimento Sociale Italiano (Fronte della Giovent\u00f9, e Fronte Universitario d'Azione Nazionale) e dell'associazione studentesca \"Fare Fronte\", che si sciolsero nella nuova organizzazione giovanile di An Azione Giovani.\nPolitici, giornalisti e intellettuali.\nSono stati dirigenti del Fronte della Giovent\u00f9 molti esponenti di primo piano di Alleanza Nazionale. Oltre a Gianfranco Fini, Maurizio Gasparri, Gianni Alemanno, e Ignazio La Russa, vi hanno militato tra gli altri Teodoro Buontempo, Ugo Martinat, Agostino Ghiglia, Luciano Buonocore, Roberto Menia, Carlo Ciccioli, Italo Bocchino, Adolfo Urso, Mario Landolfi, Salvatore Tatarella, Riccardo De Corato, Alberto Arrighi, Alessio Butti, Fabio Granata, Enzo Raisi, Nicola Pasetto, Stefano Saglia, Viviana Beccalossi, Guido Virz\u00ec, Stefania Patern\u00f2, Giampiero Rubei, Riccardo Andriani, Marco Valle, Raffaele Zanon, Biagio Cacciola, Flavia Perina, Giorgia Meloni, Paola Frassinetti, Giuseppe Scopelliti, Fabio Fatuzzo, Francesco Lollobrigida.\nE poi diversi giornalisti, scrittori e intellettuali come Fausto Biloslavo, Pietrangelo Buttafuoco, Maurizio Cabona, Umberto Croppi, Aldo Di Lello, Alessandro Di Pietro, Almerigo Grilz, Felice Giuffr\u00e8, Luciano Lanna, Angelo Mellone, Gian Micalessin, Beppe Nanni, Vito Orlando, Nicola Rao, Isabella Rauti, Filippo Rossi, Alberto Samon\u00e0, Gennaro Sangiuliano, Stefano Schiavi, Generoso Simeone, Stenio Solinas, Marco Tarchi, Annalisa Terranova, Marcello Veneziani, Nicol\u00f2 Zanon e altri ancora.\nOrganizzazione.\nL'iscrizione al Fronte della Giovent\u00f9 era aperta ai giovani che avevano compiuto il 14\u00ba anno di et\u00e0 e non superato il 26\u00b0 (o il 28\u00b0 se si trattava di dirigenti).\nLe iscrizioni non erano \u201cautomatiche\u201d, ma venivano accettate solo dopo un certo periodo di frequenza e di militanza e dopo aver seguito riunioni e corsi di formazione; ci\u00f2 al fine di far aderire solo persone con una certa preparazione politica e con cognizione di causa. Inoltre per entrare a far parte del Fronte della Giovent\u00f9 bisognava essere presentati da un altro militante; nessuno poteva iscriversi senza conoscere un esponente del Fronte che lo presentasse agli altri militanti.\nL'iscrizione al Fronte della Giovent\u00f9 era distinta ed autonoma rispetto all'iscrizione al Movimento Sociale Italiano; ci\u00f2 a testimonianza di una certa autonomia del movimento giovanile rispetto al partito di riferimento.\nProprio per questo motivo gli associati venivano suddivisi in \"militanti\" e \"aderenti\": i militanti erano i giovani che risultavano contemporaneamente iscritti sia al MSI che al FdG, gli aderenti invece erano i giovani che risultavano iscritti soltanto al FdG.\nI quadri.\nIl Fronte della Giovent\u00f9 si articolava in due settori: la \"corporazione studentesca\" e le \"formazioni giovanili nel lavoro\", ognuna delle quali aveva un suo \"Consiglio Nazionale\" e in tutte le province e i comuni d'Italia i propri quadri corrispondenti. C'erano poi il settore \"stampa e propaganda\" e il settore \"attivisti\".\nIl segretario del FdG nominava poi una \"direzione nazionale\" di una ventina di componenti, cui faceva parte di diritto il presidente del FUAN.\nA livello provinciale il Fronte della Giovent\u00f9 era organizzato tramite un segretario provinciale (che faceva parte di diritto della giunta provinciale del MSI) coadiuvato da un direttivo; negli istituti scolastici, in cui l'organizzazione era presente, era nominato un responsabile (detto \"fiduciario\"). I dirigenti nazionali e i segretari provinciali eletti (che erano iscritti al MSI), partecipavano di diritto ai congressi nazionali del partito."}
{"id": "897210", "revid": "287204", "url": "https://it.wikipedia.org/wiki?curid=897210", "title": "391 (disambigua)", "text": ""}
{"id": "897211", "revid": "7410251", "url": "https://it.wikipedia.org/wiki?curid=897211", "title": "Biaschina", "text": ""}
{"id": "897212", "revid": "71433", "url": "https://it.wikipedia.org/wiki?curid=897212", "title": "Michael Terry Weiss", "text": ""}
{"id": "897213", "revid": "7410270", "url": "https://it.wikipedia.org/wiki?curid=897213", "title": "Gola della Biaschina", "text": ""}
{"id": "897214", "revid": "287204", "url": "https://it.wikipedia.org/wiki?curid=897214", "title": "392 (disambigua)", "text": ""}
{"id": "897215", "revid": "858648", "url": "https://it.wikipedia.org/wiki?curid=897215", "title": "I Socialisti", "text": ""}
{"id": "897217", "revid": "287204", "url": "https://it.wikipedia.org/wiki?curid=897217", "title": "393 (disambigua)", "text": ""}
{"id": "897221", "revid": "287204", "url": "https://it.wikipedia.org/wiki?curid=897221", "title": "394 (disambigua)", "text": ""}
{"id": "897222", "revid": "287204", "url": "https://it.wikipedia.org/wiki?curid=897222", "title": "395 (disambigua)", "text": ""}
{"id": "897224", "revid": "1543377", "url": "https://it.wikipedia.org/wiki?curid=897224", "title": "Scandalo dell'Informazione", "text": "Lo Scandalo dell'Informazione fu un famoso scandalo politico sudafricano.\nNella seconda met\u00e0 degli anni settanta il Sudafrica fu scosso da un grosso scandalo che coinvolse il Dipartimento dell'Informazione, consistente in una presunta appropriazione indebita di fondi pubblici destinati a progetti segreti fra i quali il tentativo di influenzare l'opinione pubblica interna e internazionale a favore del governo dell'apartheid.\nEsso \u00e8 ricordato anche come Scandalo Muldergate (dal nome del dott. Connie Mulder, Ministro dell'Informazione del governo di B.J. Vorster, indicato a succedergli nella carica di Capo del Governo e personaggio principale della vicenda) o Infogate o Rhoodiegate (dal nome di un altro protagonista della vicenda, Eschel Rhoodie). Questa vicenda fece cadere il governo di B.J. Vorster e rovin\u00f2 la sua carriera politica e quella di molti altri, fra i quali i gi\u00e0 menzionati Mulder e Rhoodie.\nI personaggi chiave della vicenda oltre a Connie Mulder furono: il generale Hendrick van der Bergh, capo del famigerato Boreau of State Security (BOSS), il gi\u00e0 menzionato dott. Eschel Rhoodie, un funzionario di vecchia data del Dipartimento dell'Informazione e gi\u00e0 autore del libro \"The Paper Courtain\" opera che pose le fondamenta della cosiddetta \"Guerra di Propaganda\", il Ministro delle finanze dott. Nico Diederichs e l'allora capo del governo, il Primo Ministro John Vorster. Lo Scandalo dell'Informazione cost\u00f2 a tutti loro la carriera politica.\nLo scandalo inizi\u00f2 all'inizio degli anni settanta, quando il Ministro dell'Informazione Connie Mulder tent\u00f2 di migliorare l'immagine del Sudafrica e del suo governo razzista all'estero attraverso mezzi moderni, cio\u00e8 cercando di convincere o comprare il consenso dei media occidentali e di diversi gruppi di pressione. Mulder, insieme con il Primo Ministro Vorster e il Segretario del Dipartimento dell'Informazione Eschel Rhoodie prepararono progetti sostenuti da risorse finanziarie pubbliche per combattere una Guerra di Propaganda a favore del governo dell'apartheid. Nel 1973 il Primo Ministro approv\u00f2 il piano di Mulder di trasferire circa 64 milioni di Rand dal bilancio del Ministero della Difesa da impegnare in una serie di progetti di propaganda. Questo disegno comprendeva l'elargizione di tangenti ad agenzie di stampa internazionali e addirittura l'acquisto del giornale americano Washinghton Star. Crediti segreti furono concessi da Vorster a Mulder e Rhoodie. Lo stesso Primo Ministro fu implicato nell'uso segreto di fondi neri destinati alla fondazione e al finanziamento del quotidiano \"The Citizen\", l'unico giornale di una certa rilevanza in lingua inglese favorevole al governo e al National Party cos\u00ec come fu coinvolto in altre attivit\u00e0 di propaganda destinate all'estero.\nMa il tenore di vita esageratamente alto di alcuni personaggi come Eschel Rhoodie fin\u00ec per attirare l'attenzione in particolare dei rivali di Mulder, fra i quali c'era il Ministro della Difesa Pieter Willem Botha. Lo scandalo scoppi\u00f2 nel 1978, obbligando Vorster a dimettersi e ad accettare, come scappatoia, la carica onorifica di Presidente Statale del Sudafrica. Ma una commissione d'inchiesta istituita poco dopo, la Commissione Erasmus, accert\u00f2, nel 1979, le malversazioni di Vorster, concludendo, nella relazione finale che il Primo Ministro sapeva tutto riguardo tale caso di corruzione e aveva tollerato tutto: a giugno dello stesso anno Vorster fu costretto a dimettersi in disgrazia anche dalla carica di Capo dello Stato. Sempre nel 1979 Connie Mulder fu costretto a dimettersi da Ministro dell'Informazione ma anche da parlamentare e da membro del National Party.\nAntefatti.\nUno degli attori principali di questo dramma pittoresco fu Eschel Rhoodie; la sua vicenda inizia otto anni prima dello scoppio vero e proprio dello scandalo. Siamo all'inizio del 1971 ed Eschel Rhoodie \u00e8 l'addetto stampa dell'Ambasciata del Sudafrica a L'Aia. In tale veste egli negozi\u00f2 un accordo segreto con un editore olandese di nome Hubert Jussen, secondo il quale quest'ultimo acconsentiva a prestare il suo aiuto per la fondazione di un nuovo periodico chiamato \"To the Point\". Quest'ultimo giornale era segretamente finanziato dal governo sudafricano ed era destinato a contrastare la sfavorevole copertura di stampa che il Sudafrica riceveva all'estero. Tale piano segreto ebbe l'approvazione del Primo Ministro John Vorster, del Capo dei Servizi d'Intelligence Generale Hendrick van den Bergh, del Ministro dell'Informazione dott. Connie Mulder e di Gerald Barrie, l'allora capo del Dipartimento dell'Informazione. Il periodico \"To the Point\" fu lanciato prima della fine dell'anno. Nel luglio 1972 Eschel Rhoodie fu nominato Segretario del Dipartimento dell'Informazione. Egli era giovane, dinamico, intraprendente ma soprattutto impaziente.\nPoco tempo dopo questa nomina a capo di quel Dipartimento degli \"Sporchi Inganni\" come dopo sar\u00e0 chiamato il Dipartimento dell'Informazione, Rhoodie nomin\u00f2 come suoi vice Les de Villiers e suo fratello Denyes. All'inizio To The Point fu l'unico progetto segreto di tutta l'operazione ma il Boreau of State Security (BOSS) aveva in programma un alto numero di intrighi, supportati da spie e agenti segreti che all'occorrenza potevano essere utili a superare eventuali ostacoli. Non pass\u00f2 molto tempo che fu istituito un nuovo progetto: questa volta riguard\u00f2 la creazione di una organizzazione destinata ad opporsi all'esclusione del Sudafrica da tutte le competizioni sportive internazionali e cio\u00e8 un fantomatico Comitato per la Lealt\u00e0 nello Sport. Poi fu la volta di un altro piano che coinvolse un gruppo di influenti uomini d'affari stranieri: il Club dei Dieci, come venne chiamato il gruppo, ebbe l'arduo compito di contrastare i media, le Nazioni Unite ed altre istituzioni, individui e nazioni che, secondo il loro punto di vista, per la loro doppiezza e ipocrisia, esprimevano e diffondevano opinioni e giudizi negativi sul Sudafrica. Non era certo un compito facile. Cos\u00ec un insieme di individui molto influenti operavano in modo subdolo per migliorare l'immagine del paese all'estero.\nDal 1973 in avanti, cio\u00e8 dal periodo in cui Rhoodie lavorava in stretta cooperazione con il \"potere dietro il trono\" cio\u00e8 con il Generale Hendrick van den Bergh, capo del Boreau of State Security (BOSS) altri progetti furono creati. Essi erano tutti gestiti e controllati dal Dipartimento dell'Informazione di Eschel Rhoodie ed erano tutti finanziati da denaro pubblico. Data la delicatezza della situazione i soldi erano consegnati in contanti e senza ricevuta.\nLa guerra di propaganda.\nNel febbraio 1974 Vorster dette l'approvazione ufficiale all'azione segreta durante un incontro a Citt\u00e0 del Capo in cui erano presenti Rhoodie, Mulder e il Ministro delle finanze Nico Diederichs. Sin da allora era chiaro che i metodi convenzionali usati dal governo per esprimere le sue opinioni, e cio\u00e8 film, opuscoli e volantini, non avevano un'efficacia a lungo termine: per questo motivo durante questo incontro si decise che era necessario intraprendere un duro attacco psicologico all'opinione pubblica internazionale. Sarebbero state applicate nuove regole e nuovi sistemi. L'unica cosa che contava era raggiungere gli obiettivi prefissati secondo il motto il \"fine giustifica i mezzi\" .\nIl governo era preoccupato che la locale stampa in lingua inglese fosse interessata a diffondere notizie negative sul Sudafrica e ad alterare quelle positive. Il governo era convinto che fosse in corso una crociata di odio contro il Sudafrica. Per questo motivo, verso la fine del 1975, fu ideato il progetto \"Annemarie\", dal nome della figlia adolescente di Rhoodie: tale progetto prevedeva la fondazione di un giornale in lingua inglese per contrastare gli attacchi che il governo riceveva dalla stampa anglofona, in particolare dal Rand Daily Mail, un quotidiano molto influente nella formazione dell'opinione pubblica della popolazione anglofona sudafricana (il governo credeva che anche questo giornale partecipasse alla crociata di odio contro il Sudafrica). L'uomo scelto per fronteggiare questa operazione fu il dott. Louis Luyt, miliardario dei fertilizzanti.\nIl primo tentativo di quella che sar\u00e0 chiamata una guerra di propaganda fu il tentativo di Luyt di rastrellare azioni della SAAN (South African Associated Newspaper). Al fine di dare credibilit\u00e0 a questo tentativo di scalata egli si present\u00f2 in televisione per spiegare il suo nuovo interesse per l'editoria, cogliendo anche l'occasione di annunciare che aveva alle spalle due importanti colossi dell'editoria stranieri che sostenevano questa sua offerta alla SAAN. Ma nonostante le proposte di trattative da parte di alcuni dei maggiori azionisti della SAAN, il suo tentativo di scalata fu bloccato. Luyt allora annunci\u00f2 la sua intenzione di creare un suo proprio giornale indipendente che sarebbe arrivato nelle edicole nella seconda met\u00e0 del 1976. Il nome di questo quotidiano era The Citizen. Il costo per la conduzione del The Citizen si valut\u00f2 essere intorno ai 130.000 Rand al mese, ma ci si aspettava che il quotidiano sarebbe stato in grado di autofinanziarsi col passare del tempo.\nIntanto al Rand Daily Mail la notizia che un nuovo rilevante giornale in lingua inglese stava arrivando sulle scene fu salutata con scetticismo. Lo stesso Rand Daily Mail stava perdendo molto denaro e sarebbe fallito senza l'apporto del Sunday Times. Tuttavia Luis Luyt fu preso sul serio, dal momento che non aveva mai fatto, nella sua vita, tentativi a vuoto. I proprietari del Rand Daily Mail sapevano bene, con molta perspicacia, che circa un quarto dei loro lettori non aveva un legame molto stretto con il giornale e poteva essere convinto facilmente a cambiare a favore di un altro quotidiano in lingua inglese, come poteva essere il nascituro The Citizen. Era una vera e propria lotta per la sopravvivenza.\nNel frattempo un prestito di 12 milioni di Rand fu messo da parte per finanziare il progetto \"Annemarie\" alla condizione che una volta che il giornale fosse diventato autosufficiente dal punto di vista finanziario, questa somma sarebbe tornata nella casse dello Stato.\nOltre al Citizen, la guerra di propaganda si rivolse anche all'estero in un tentativo di comprare, con tangenti, acquisti e finanziamenti, l'opinione di influenti quotidiani internazionali come il Washinghton Post negli Stati Uniti e altri importanti media europei. Inoltre la guerra di propaganda implic\u00f2 il riciclaggio di denaro sudafricano in barba alle norme sul Cambio Estero e utilizzando le immense risorse delle miniere d'oro sudafricane per depositare ingenti somme in conti segreti presso banche svizzere. Per non bastare il governo us\u00f2 conti dai fondi speciali della Difesa che erano protetti dal controllo pubblico in base alla legge sui Conti Speciali della Difesa.\nSfortunatamente, il programma della guerra di propaganda fu costellato da problemi. Fin dai primi numeri del giornale, uscito il 7 settembre 1976, Luyt, Rhoodie e i loro compari erano stati costretti a superare un gran numero di crisi. Anche dopo che la produzione del giornale entr\u00f2 a pieno regime, le cose non andarono meglio. A partire dal marzo 1977 la situazione divenne seria. La crescita del Citizen non corrispondeva alle aspettative e le relazioni fra Luyt e Rhoodie cominciarono a deteriorarsi, quasi a giungere all'aperta ostilit\u00e0.\nIntanto all'inizio del 1976 era opinione generale sia nel governo, sia nell'opposizione, che il Dipartimento dell'Informazione stava facendo un buon lavoro. Ma i guai erano dietro l'angolo.\nIl denaro usato dal Ministero dell'Informazione nei progetti segreti su citati provenivano, come gi\u00e0 accennato, dal Ministero della Difesa, dal momento che si presumeva che difficilmente ci si sarebbe accorti dello spostamento di pochi milioni di Rand in un budget, quello del Ministero della Difesa, che superava il miliardo di Rand. Ma il Ministero della Difesa dimentic\u00f2 di aggiungere soldi al Ministero dell'Informazione alla somma richiesta dal Tesoro. Dal momento in cui si scopr\u00ec l'errore, non c'erano pi\u00f9 fondi disponibili. A rendere le cose ancora pi\u00f9 gravi, il Ministro della Difesa Pieter Willem Botha non era d'accordo che il suo dicastero finanziasse un progetto segreto: stavano affiorando i primi indizi di malcontento all'interno del governo.\nNel luglio 1977 voci e speculazioni riguardo azioni finanziarie illecite all'interno del Ministero dell'Informazione divennero cos\u00ec serie che fu ordinata una verifica ai registri del ministero. Giravano anche pettegolezzi di legami fra il Ministero dell'informazione e The Citizen. Ci\u00f2 port\u00f2, alla fine del 1977, Luyt a ritirarsi dal giornale (la propriet\u00e0 del Citizen fu trasferita ufficialmente a nuovi editori, Jussen e Van Zyl Alberts).\nScoppia lo scandalo.\nLo Scandalo dell'Informazione divenne pubblico grazie a due giornalisti del Rand Daily Mail, Mervyn Rees e Chris Day, che comunicarono le prime indiscrezioni riguardo la guerra di propaganda. Le notizie giunsero dapprima da una fonte sconosciuta che sperava che i due giornalisti volessero proteggere la sua identit\u00e0 e volessero seguire la vicenda in modo serio e onesto. Ma dopo che la notizia venne pubblicata, molte fonti si fecero avanti rivelando tutti i pi\u00f9 reconditi segreti ai media.\nIn conseguenza di ci\u00f2, nel novembre 1977 Les de Villiers, uno dei vice di Rhoodie, si dimise dal Ministero, posto che aveva tenuto per 17 anni e si un\u00ec ad una societ\u00e0 di pubbliche relazioni, la Sidney Baron di New York. Alla fine, di fronte alle crescenti critiche, nel maggio 1978, Connie Mulder dovette rispondere di fronte al Parlamento delle attivit\u00e0 del suo ministero. In risposta alle questioni poste dalla Camera, egli dichiar\u00f2 categoricamente che il Citizen non era finanziato da denaro pubblico (qualche tempo dopo fu a causa di questa bugia che alla fine cadde in disgrazia e perse ogni carica politica).\nNell'autunno del 1978 lo scandalo raggiunse livelli di crisi. In conseguenza delle rivelazioni giornalistiche il Ministro delle Finanze Owen Horwood apr\u00ec un'inchiesta sotto gli auspici del Giudice Anton Mostert per indagare sulle presunte violazioni alle norme sul Cambio estero. Inoltre il Parlamento istitu\u00ec una Commissione d'Inchiesta sui Conti Pubblici allo scopo di indagare sulle relazioni finanziarie del Ministero dell'Informazione. Poco dopo l'Auditore Generale, una sorta di revisore dei conti, present\u00f2 un rapporto che accusava il Ministero di Mulder di serie irregolarit\u00e0 finanziarie e di uso di fondi senza la ratifica del Ministero del Tesoro come previsto dalla legge. Infine la relazione della Commissione d'Inchiesta costrinse il Primo Ministro John Vorster alle dimissioni per assumere, poco tempo pi\u00f9 tardi, l'incarico di Presidente Statale del Sudafrica, carica poco pi\u00f9 che onorifica.\nIl 2 novembre 1978, nonostante le dichiarazioni del nuovo Premier Botha e del Ministro Horwood, il giudice Mostert convoc\u00f2 una conferenza stampa per far conoscere i dettagli dello scandalo. Mercoled\u00ec 3 novembre sotto il titolo \" \u00c8 tutto vero\" il Rand Daily Mail scriveva:\n\"La pi\u00f9 grande notizia bomba del Sudafrica \u00e8 scoppiata quando il Giudice Anton Mostert ha reso pubbliche le prove sbalorditive che hanno confermato le voci riportate dal nostro giornale e dal Sunday Express riguardo abusi di denaro pubblico attraverso fondi segreti del Ministero dell'Informazione. Il Giudice Mostert ha mostrato prove che dimostrano, al di l\u00e0 di ogni dubbio, che il Citizen era finanziato con denaro pubblico. Come prova il giudice ha dichiarato che, sotto giuramento, Louis Luyt aveva fatto i nomi dell'ex Primo Ministro John Vorster, del dott. Connie Mulder e dell'ex capo del BOSS Hendrik van den Bergh, definendole figure chiave del progetto segreto del finanziamento del giornale.\"\nLa Commissione Erasmus.\nLo stesso mese di novembre il Primo Ministro Botha istitu\u00ec una Commissione Giudiziaria d'inchiesta sull'intera faccenda sotto la presidenza del giudice Reolof Erasmus (detta, per questo, Commissione Erasmus). A differenza della precedente Commissione d'Inchiesta sui Conti Pubblici, alla Commissione Erasmus fu concesso un mandato pi\u00f9 ampio ma un periodo pi\u00f9 breve per condurre le indagini sullo scandalo. Tale commissione fu, in realt\u00e0, una manovra di Botha per offuscare le carriere politiche dei suoi avversari politici. Il principale di questi era Connie Mulder che nel frattempo era continuamente attaccato dai media. Egli fu dapprima privato della sua carica di ministro, poi della sua carica di leader del National Party nel Transvaal e alla fine fu costretto a dimettersi anche dalla sua carica da parlamentare. In modo simile anche il Presidente Vorster fu costretto a dimettersi in disgrazia dopo essere stato pesantemente censurato dalla Commissione Erasmus: infatti nel suo rapporto provvisorio, la Commissione accus\u00f2 Rhoodie di appropriazione indebita di fondi dello Stato mentre P.W. Botha ed un numero di altre principali figure di uomini di governo furono completamente scagionati in merito ad un qualsiasi coinvolgimento nei progetti segreti dello Scandalo dell'Informazione. Il rapporto finale della Commissione fu pubblicato nel giugno 1979, rapporto che capovolse il verdetto della Commissione d'Inchiesta sui Conti Pubblici: in tale documento Vorster e Mulder erano implicati in modo molto pi\u00f9 profondo nella vicenda. La Commissione concluse che Vorster sapeva tutto sull'abuso di denaro pubblico ed era d'accordo su tutto.\nSebbene agli occhi del pubblico il Citizen era ormai ampiamente discreditato, Johnny Johnson, il nuovo editore, neg\u00f2 con forza l'accusa che il giornale fosse poco pi\u00f9 che un organo del National Party. Nel suo editoriale del 6 dicembre 1978 scrisse: \"Il Citizen \u00e8 stato fondato e poi finanziato da fondi governativi. Questo \u00e8 stato accertato dalla Commissione Erasmus. Ma il governo non ha affatto diretto la politica editoriale del giornale. Questa \u00e8 l'assicurazione che io ho gi\u00e0 dato come editore in capo della pubblicazione, e questa \u00e8 una assicurazione che io ribadisco oggi, quando il giornale \u00e8 al centro di una nuova tempesta di polemiche. Il Citizen - e non mi stancher\u00f2 mai abbastanza di sottolinearlo - non era e non \u00e8 un mezzo di propaganda governativo o del National Party\".\nFuga, arresto e processo di Rhoodie.\nRhoodie intanto aveva fatto perdere le sue tracce. Nel febbraio 1979 secondo alcuni giornalisti veniva segnalato in Ecuador. In quel periodo egli era l'uomo pi\u00f9 ricercato del Sudafrica e il governo aveva iniziato un procedimento giudiziario contro di lui. Nel marzo 1979 si trasfer\u00ec in Gran Bretagna dove cerc\u00f2 di ottenere, ma senza successo, asilo politico. In una intervista alla BBC al giornalista David Dimbley il 21 marzo 1979 egli neg\u00f2 in modo deciso le accuse fatte contro di lui, ripetendo continuamente che era stato usato come capro espiatorio dell'intera vicenda e per di pi\u00f9 sostenne che importanti figure di governo, incluse il Primo Ministro Botha non solo erano a conoscenza ma approvavano i progetti segreti che egli aveva diretto come Segretario del Dipartimento dell'Informazione. Poco tempo dopo Rhoodie si trasfer\u00ec in Francia dove alla fine fu arrestato dalle autorit\u00e0 francesi e pass\u00f2 in prigione 88 giorni in attesa dell'estradizione verso il suo paese.\nIl processo a suo carico inizi\u00f2 il 22 settembre 1979 presso la Corte Suprema di Pretoria. Doveva rispondere di sette capi d'accusa riguardanti i reati di truffa, malversazione e furto implicanti un totale di 63.205.000 Rand, tutto denaro pubblico. Nonostante il fatto si fosse dimostrato durante il processo che lo stesso Rhoodie controllasse una serie di fondi neri in Svizzera, Paesi Bassi e Gran Bretagna per finanziare i progetti segreti del Ministero - una somma che oscillava fra i 18 e i 20 milioni di Rand dei quali \"nemmeno un centesimo venne smarrito\" - l'8 ottobre egli fu trovato colpevole di cinque capi di accusa riguardanti il solo reato di frode subendo una condanna a 6 anni di prigione tutti da scontare. Il giorno seguente gli fu concessa la libert\u00e0 provvisoria sulla parola grazie ad una cauzione di 90.000 Rand in attesa dell'appello.\nUn anno dopo, nell'ottobre 1980 Eschel Rhoodie fu prosciolto da tutti i capi d'accusa riguardanti l'abuso di denaro pubblico dopo una sentenza della Corte di Appello di Bloemfontein. Il giorno seguente convoc\u00f2 una conferenza stampa e rese pubblica una relazione di 10 pagine nella quale esprimeva la sua ripugnanza e sdegno per il trattamento ricevuto da parte delle autorit\u00e0 sudafricane. Fra le altre cose Rhoodie dichiar\u00f2: \"Ho sempre sostenuto di essere innocente e che il processo contro di me \u00e8 stato un processo esclusivamente politico. \u00c8 per questo che mi sono strenuamente opposto agli sforzi che il governo sudafricano ha fatto per estradarmi dalla Francia. Un gruppo di potenti uomini politici hanno usato gli apparati dello Stato, senza contare un'enorme somma di denaro dei contribuenti, per distruggere me e la mia famiglia dal punto di vista politico sociale e finanziario. \u00c8 vero che ci sono anche state altre vittime al di fuori di me e della mia famiglia, ma gli altri possono parlare per loro stessi. Questo gruppo di politici hanno attuato una vendetta contro la famiglia Rhoodie in un tenace sforzo di annientarci, in primo luogo allo scopo di nascondere il loro proprio coinvolgimento nei progetti governativi di guerra di propaganda segreta fra il 1971 e il 1978. Io rifiuto totalmente il mascheramento di questi ministri fatto dalla Commissione Erasmus\". \u00c8 stato valutato che il governo sudafricano spese 500.000 Rand per far s\u00ec che Eschel Rhoodie fosse riconosciuto innocente dalle accuse di frode mosse contro di lui.\nConseguenze.\nLo Scandalo Muldergate forn\u00ec l'opportunit\u00e0 al Ministro della Difesa Pieter Willem Botha di succedere a Vorster nella carica di Primo Ministro. Botha utilizz\u00f2 lo scandalo per perseguire le sue ambizioni politiche: egli us\u00f2 la vicenda per costringere Vorster e il suo successore designato Mulder a dimettersi, per migliorare la propria immagine di uomo integro dal punto di vista morale e preoccupato della cattiva immagine che il governo riceveva dopo lo scandalo.\nSoprattutto le dimissioni di Vorster furono un duro colpo per i sostenitori dell'ex Primo Ministro che in lui ponevano le speranze per il mantenimento del potere e dei privilegi dei bianchi. A peggiorare le cose era il fatto che anche il potenziale successore di Vorster, il suo delfino e Ministro dell'Informazione, dott. Connie Mulder, era coinvolto nella vicenda. Pi\u00f9 di ogni altra cosa, fu quest'ultimo particolare che permise a Botha la vittoria nella corsa alla leadership del National Party e quindi del governo. Tale vittoria all'interno del partito fu per\u00f2 di stretta misura, il che dimostrava che egli non godeva di un grande sostegno da parte del partito. Lo Scandalo Muldergate fu lo specchio delle contraddizioni e delle differenze all'interno del partito sul futuro dell'apartheid.\nRhoodie nel marzo 1982 insieme alla moglie Katie si trasfer\u00ec negli USA. Il suo libro \"The Real Information Scandal\", pubblicato nell'ottobre 1983, conteneva numerose e indiscriminate accuse, non supportate da prove, riguardanti il coinvolgimento di grossi nomi nei progetti segreti. Inoltre nello stesso libro egli sosteneva che dozzine di funzionari governativi erano a conoscenza dei piani segreti che il suo ministero aveva perseguito in modo energico e che per finanziare questi programmi erano stati distribuiti in un periodo di cinque anni 75 milioni di Rand. Le sue accuse coinvolsero anche la politica estera del Sudafrica, soprattutto le alleanze militari con Israele e addirittura le elezioni presidenziali americane del 1980 che portarono alla vittoria di Ronald Reagan.\nRhoodie visse negli USA fino alla sua morte avvenuta il 17 luglio 1993 all'et\u00e0 di 60 anni."}
{"id": "897225", "revid": "287204", "url": "https://it.wikipedia.org/wiki?curid=897225", "title": "396 (disambigua)", "text": ""}
{"id": "897232", "revid": "287204", "url": "https://it.wikipedia.org/wiki?curid=897232", "title": "397 (disambigua)", "text": ""}
{"id": "897239", "revid": "287204", "url": "https://it.wikipedia.org/wiki?curid=897239", "title": "398 (disambigua)", "text": ""}
{"id": "897245", "revid": "287204", "url": "https://it.wikipedia.org/wiki?curid=897245", "title": "399 (disambigua)", "text": ""}
{"id": "897255", "revid": "1233442", "url": "https://it.wikipedia.org/wiki?curid=897255", "title": "Banca Lombarda", "text": "La Banca Lombarda SpA era un istituto di credito fondato nel 1998 dalla fusione per incorporazione della \"Banca San Paolo di Brescia\" nel \"Credito Agrario Bresciano\" (CAB). Entrambi gli istituti sono nati e cresciuti a Brescia, rispettivamente nel 1888 e nel 1883.\nL'anno successivo gli sportelli della Banca Lombarda furono trasferiti alla controllata \"Banco di Brescia\".\nStoria.\nDel gruppo, nel quale nel 2000 sono confluite la \"Banca Regionale Europea\" e la \"Cassa di Risparmio di Tortona\", facevano gi\u00e0 parte, sin dal 1998 la \"Banca di Valle Camonica\" e il \"Banco di San Giorgio\". Con l'ingresso delle storiche banche del Piemonte, c'\u00e8 stato conseguentemente il cambio di ragione sociale della societ\u00e0 capogruppo in \"Banca Lombarda e Piemontese S.p.A.\" (anche se nella pratica era generalmente sempre chiamata Banca Lombarda).\nIl 1\u00ba aprile 2007 \u00e8 avvenuta la fusione per incorporazione di Banca Lombarda e Piemontese in BPU Banca, dando vita a UBI Banca (Unione di Banche Italiane), quarto polo del credito in Italia. Verso la clientela il gruppo ha mantenuto fino al 2017 l'articolazione delle banche operative preesistenti, cos\u00ec che gli sportelli ex \"Banco di Brescia\" sono rimasti marchiati per dieci anni \"UBI Banco di Brescia\", ed in modo similare per le altre societ\u00e0 operative.\nIl gruppo.\nLa Capogruppo accentrava le funzioni di governo, mentre le altre attivit\u00e0 erano svolte dalle altre banche e societ\u00e0 appartenenti al Gruppo:"}
{"id": "897256", "revid": "88740", "url": "https://it.wikipedia.org/wiki?curid=897256", "title": "Tiburtino III", "text": "Tiburtino III \u00e8 un'area urbana del IV Municipio di Roma Capitale, ex borgata conosciuta anche con il nome di Santa Maria del Soccorso, compresa tra via Tiburtina, via Grotta di Gregna e il Forte Tiburtina.\nSi estende sul quartiere Q. XXII Collatino (fino al 1961 suburbio S. III Tiburtino), corrispondente alla zona urbanistica 5D Tiburtino Sud, in prossimit\u00e0 di Colli Aniene e Pietralata.\nStoria.\nNasce come una delle borgate ufficiali di Roma, ad opera dell'allora Istituto fascista autonomo delle case popolari, sul terreno della famiglia Nardi.\nInizialmente chiamata Pietralata II, i primi lotti furono iniziati nel 1935 per 488 alloggi, nel 1937 si avviarono i lavori dei lotti dal 3 all\u20198 per oltre 550 alloggi, nel 1939 si realizz\u00f2 il lotto 9 di 45 alloggi, e infine i lotti dal 10 al 16 per circa 350 alloggi nel 1940. Tra via del Badile e via del Frantoio venne costruito un complesso assistenziale che comprendeva scuola elementare, refettorio, palestra e casa del fascio, e successivamente la scuola di avviamento professionale e il nido materno gestito dall'ONMI.\nNel 1936 iniziarono le assegnazioni delle case, destinate - come gran parte delle altre borgate - soprattutto a famiglie che vivevano in baracche in altre parti della citt\u00e0 (in particolare da Porta Metronia, con 331 assegnazioni su 1242), oltre a nuclei provenienti da strutture provvisorie e dormitori (157) e dagli sventramenti nel centro storico (127, di cui 65 famiglie provenivano da via Bocca della Verit\u00e0, 14 dai Borghi e 13 da Trastevere).\nNel 1944 la popolana Caterina Martinelli fu uccisa durante una manifestazione davanti ai forni per protestare contro la riduzione della razione di pane a causa dell'occupazione nazista, ricordata con una lapide in via dell'Erpice.\nLa costruzione prosegu\u00ec nel secondo dopoguerra ad opera del gruppo APAO, composto da giovani architetti organici capitanati da Bruno Zevi, tra cui Ludovico Quaroni e Piero Maria Lugli.\nLa zona \u00e8 stata oggetto di una drastica ristrutturazione urbanistica avvenuta tra il 1974 e il 1990. Della vecchia borgata non resta che qualche edificio esemplare, mentre quasi tutti i lotti popolari di color giallino pallido che disegnavano l'ambiente extraurbano (citato in alcuni passi di \"Ragazzi di vita\" di Pasolini) sono stati abbattuti e sostituiti con edifici in linea di colore grigio, alti 4-7 piani, costruiti in cemento armato e pannelli prefabbricati. Il nido materno \u00e8 divenuto asilo nido comunale, mentre la casa del fascio \u00e8 diventata la caserma dei carabinieri. Gli edifici pi\u00f9 vecchi sono i sei palazzi di cinque piani disposti in linea, tra via Venafro, via Pescina e via Arsoli.\nAttualmente il quartiere \u00e8 inglobato nel tessuto urbano circostante, e ha perduto quei caratteri di riconoscibilit\u00e0 morfologica che sono propri delle altre borgate ufficiali dello stesso periodo storico; in compenso la qualit\u00e0 degli alloggi \u00e8 decisamente migliorata, in linea con lo standard contemporaneo.\nInsieme alla borgata fu costruita, tra il 1937 e il 1938, la chiesa di Santa Maria del Soccorso, su progetto dell'architetto Tullio Rossi. Il 23 settembre 1938 fu eretta la parrocchia, con il decreto \"Ad viam Tiburtinam\" del cardinale vicario Francesco Marchetti Selvaggiani. La chiesa \u00e8 stata visitata dai papi Giovanni XXIII nel 1960 e Giovanni Paolo II nel 1995.\nOdonimia.\nLe strade hanno nomi derivanti da musicisti stranieri, attrezzi agricoli e comuni di Abruzzo, Lazio e Molise.\nCinema.\nSono stati girati in parte a Tiburtino III:"}
{"id": "897257", "revid": "1941228", "url": "https://it.wikipedia.org/wiki?curid=897257", "title": "Sistema di classificazione anatomico, terapeutico e chimico", "text": "Il sistema di classificazione anatomico, terapeutico e chimico, sigla ATC dall'inglese Anatomical Therapeutic Chemical classification system, viene usato per la classificazione sistematica dei farmaci ed \u00e8 controllato dall'Organizzazione mondiale della sanit\u00e0.\nL'ATC \u00e8 un sistema di classificazione di tipo alfanumerico che suddivide i farmaci in base a uno schema costituito da 5 livelli gerarchici.\nPrimo livello.\nIl primo livello contiene il gruppo anatomico principale (contraddistinto da una lettera dell'alfabeto). In totale ve ne sono 14:\nSecondo livello.\nIl secondo livello contiene il gruppo terapeutico principale (contraddistinto da un numero di due cifre). Comprende 92 gruppi terapeutici principali.\nTerzo livello.\nIl terzo livello contiene il sottogruppo terapeutico farmacologico (contraddistinto da una lettera dell'alfabeto). Comprende, con il quarto livello, 560 sottogruppi.\nQuarto livello.\nIl quarto livello contiene il gruppo chimico (contraddistinto da una lettera dell'alfabeto).\nQuinto livello.\nIl quinto livello contiene il sottogruppo chimico (contraddistinto da un numero di due cifre) ed \u00e8 specifico per ogni singola sostanza chimica.\nEsempio.\nNella classificazione ATC il diazepam \u00e8 contraddistinto dal codice: N05BA01; il lorazepam dal codice: N05BA06 \nCodici ATCvet.\nIl \"sistema di classificazione anatomico, terapeutico e chimico per i medicinali veterinari\" (ATCvet)) \u00e8 utilizzato per classificare i farmaci veterinari. Codici ATCvet possono essere creati ponendo la lettera Q davanti al codice ATC della maggior parte dei farmaci umani. Ad esempio, la furosemide per uso veterinario ha il codice QC03CA01. Alcuni codici sono utilizzati esclusivamente per farmaci veterinari, come QI \"prodotti\" \"immunologic\"i, QJ51 \"antibatterici per uso intramammario\" e il QN05AX90 amperozide"}
{"id": "897258", "revid": "72396", "url": "https://it.wikipedia.org/wiki?curid=897258", "title": "Ivan", "text": "Origine e diffusione.\n\u00c8 una ripresa diretta di \"Ivan\" (in cirillico: \u0418\u0432\u0430\u043d), la forma slava del nome Giovanni trasmessa attraverso il greco biblico \u0399\u03c9\u03b1\u03bd\u03bd\u03b7\u03c2 (\"Ioannes\") e lo slavo antico \u0406\u0461\u0430\u043d\u043d\u044a (\"Ioannu\").\nLa sua diffusione in Italia \u00e8 stata promossa dall'influsso di romanzi, opere teatrali e cinematografiche come \"Ivan il Terribile\" di \u0116jzen\u0161tejn. \u00c8 usato principalmente in Italia settentrionale, soprattutto in Emilia-Romagna e Toscana; in Friuli Venezia Giulia viene inoltre utilizzato dai residenti di lingua madre slovena.\nOltre all'italiano, si \u00e8 diffuso anche in altre lingue dell'Europa occidentale, quali l'inglese (dal tardo XIX secolo), lo spagnolo (come \"Iv\u00e1n\") e il catalano.\nOnomastico.\nEssendo una variante di Giovanni, l'onomastico si pu\u00f2 festeggiare il suo stesso giorno, in memoria di santi quali Giovanni Battista, Giovanni apostolo ed evangelista e Giovanni Bosco. Esistono comunque numerosi religiosi ed ecclesiastici che avevano nome proprio \"Ivan\", originari dell'Europa dell'Est, fra i quali:"}
{"id": "897259", "revid": "35707", "url": "https://it.wikipedia.org/wiki?curid=897259", "title": "Scandalo Muldergate", "text": ""}
{"id": "897264", "revid": "46291", "url": "https://it.wikipedia.org/wiki?curid=897264", "title": "Bromelia", "text": "Bromelia \u00e8 un genere di piante tropicali appartenenti alla famiglia delle Bromeliaceae.\nTassonomia.\nIl genere comprende circa 60 specie tra cui:"}
{"id": "897266", "revid": "125935", "url": "https://it.wikipedia.org/wiki?curid=897266", "title": "Lemina", "text": " \nIl Lemina [\"l\u00e8-mi-na\"] (\"L\u00ebmna\" in piemontese) \u00e8 un torrente tributario in destra idrografica del Chisola, nel quale si getta poco prima della confluenza di quest'ultimo nel Po.\nNel suo tratto montano bagna l'omonima Val Lemina mentre in pianura corre fra i torrenti Chisone (a sud) e Chisola (a nord) e cambia il proprio nome prima in Ramata e poi in Oitana. Il perimetro del suo bacino \u00e8 97\u00a0km.\nPercorso.\nIl Lemina nasce dalle pendici meridionali del Monte Faj\u00e8 (1.382 ), nei pressi del Monte Freidour e al confine tra i comuni di Pinerolo e di San Pietro Val Lemina. Dirigendosi verso sud scava la stretta e boscosa Val Lemina e continua a segnare il confine tra i comuni di San Pietro e Pinerolo, al quale appartiene la frazione Talucco. In corrispondenza col capoluogo di San Pietro la valle si allarga mentre il torrente, sempre con andamento verso sud, passa tra Abbadia Alpina e il centro di Pinerolo. Raggiunta la pianura cambia bruscamente direzione e punta verso est, sfiorando a sud il centro di questa cittadina.\nIl suo corso prosegue nelle campagne di Buriasco, Cercenasco e Virle, paese dove prende il nome di \"Torrente Ramata\" e a valle del quale riceve da sinistra il contributo del Rio Ologna. Raggiunta la frazione Oitana (Castagnole Piemonte) il corso d'acqua cambia ancora nome e diventa il \"Torrente Oitana\". Il suo corso poggia ora verso nord-est e passa nei pressi di Piobesi e Vinovo prima di gettarsi nel Chisola al confine di quest'ultimo comune con quello di La Loggia. La confluenza avviene a quota 225 .\nDurante il suo lungo percorso nella pianura pinerolese e torinese il torrente interseca numerose rogge e canali irrigui che a seconda della stagione ne possono alterare sensibilmente la portata.\nIl Lemina rappresenta un'eccezione alla consuetudine per la quale gli affluenti sono generalmente pi\u00f9 brevi del corso d'acqua principale nel quale sboccano. Alla confluenza con il Chisola la lunghezza del torrente (che in quel tratto si chiama \"Oitana\") \u00e8 infatti di 46,1\u00a0km, mentre il Chisola ha percorso \"appena\" 36,6\u00a0km. La portata media del Chisola alla confluenza risulta per\u00f2 molto maggiore, circa 6\u00a0m\u00b3/s contro i 3,2 dell'Oitana.,\nIl canale di Abbadia.\nNel territorio comunale di Pinerolo il Lemina riceve in destra idrografica il contributo idrico del \"Canale di Abbadia\". Si tratta di un canale artificiale che prende origine dal torrente Chisone in comune di Porte e che, dopo un percorso di 8,2\u00a0km, si getta nel Lemina. Alla confluenza la sua portata, per contratto, non deve essere inferiore agli 850 litri/secondo.\nIl canale fu costruito nel medioevo a servizio dell'Abbazia di Santa Maria del Verano.\nLungo il canale sono tuttora presenti alcuni lavatoi pubblici e privati e varie prese idriche. In passato esso fu utilizzato, oltre che per l'irrigazione, anche per fornire la forza motrice a vari mulini ed opifici presenti in zona.\nIl canale \u00e8 gestito dal \"Consorzio irriguo del canale di Abbadia\"."}
{"id": "897278", "revid": "125154260", "url": "https://it.wikipedia.org/wiki?curid=897278", "title": "Colin Firth", "text": "Ha recitato in numerosi film di successo quali \"La fidanzata ideale\", \"Il diario di Bridget Jones\", \"La ragazza con l'orecchino di perla\", \"Love Actually - L'amore davvero\", \"L'importanza di chiamarsi Ernest\", \"A Single Man\", \"Mamma Mia!, Orgoglio e Pregiudizio, Un matrimonio all'inglese\" e \"Il discorso del re\".\nAttore versatile e pluripremiato, vince nel 2009 la Coppa Volpi per la migliore interpretazione maschile alla Mostra internazionale d'arte cinematografica di Venezia e il Premio BAFTA al miglior attore per \"A Single Man\" di Tom Ford, ricevendo la sua prima candidatura all'Oscar al miglior attore. Nel 2011, grazie all'interpretazione di Giorgio VI del Regno Unito ne \"Il discorso del re\" di Tom Hooper vince il Premio Oscar come miglior attore protagonista, il Golden Globe per il miglior attore in un film drammatico, il Premio BAFTA e due Screen Actors Guild.\nBiografia.\nNasce a Grayshott, nello Hampshire, in Gran Bretagna, da due professori universitari: la madre, Shirley Jean, insegna religioni comparate al King Alfred's College Winchester e alla University of Winchester, il padre, David Norman Lewis Firth, \u00e8 insegnante di storia e responsabile dell'educazione per il governo nigeriano.\nHa una sorella, Kate, e un fratello minore, Jonathan, anch'egli attore. I suoi genitori sono cresciuti in India, poich\u00e9 la nonna materna e il nonno paterno, prete anglicano, erano coinvolti in attivit\u00e0 di missionari all'estero. Firth trascorre parte dell'infanzia in Nigeria, dove insegnava il padre, e all'et\u00e0 di 11 anni si trasferisce con la famiglia a St. Louis, in Missouri.\nCarriera.\nPrimi anni.\nNel 1983 interpreta Guy Bennett nella pluripremiata produzione teatrale londinese di \"Another Country\" e, nel 1984, debutta sul grande schermo proprio con l'adattamento cinematografico di quest'ultima nel ruolo di Tommy Judd, a fianco di Rupert Everett nel ruolo di Bennett. Nel 1986 partecipa all'adattamento televisivo di un romanzo di J. B. Priestley, \"Lost Empires\" e nel 1987 appare a fianco di Kenneth Branagh nella versione cinematografica di \"Un mese in campagna\" di J. L. Carr. Nel 1989 recita da protagonista nel film \"Valmont\" e co-protagonista in \"Apartment Zero\". In questo periodo, Firth e altre giovani promesse del cinema britannico come Gary Oldman, Tim Roth, Daniel Day-Lewis, Bruce Payne e Paul McGann vengono etichettati come il \"Brit Pack\".\nIl successo internazionale.\nNel 1995, grazie all'adattamento televisivo della BBC di \"Orgoglio e pregiudizio\" di Jane Austen, Firth ottiene grande successo anche a livello internazionale e la sua performance, nei panni di Mr. Darcy, gli regala la candidatura per un premio BAFTA. Dopo aver ottenuto un ruolo di supporto ne \"Il paziente inglese\", recita sia in produzioni americane che britanniche, ottenendo parti da protagonista o co-protagonista in film come \"Shakespeare in Love\", \"Il diario di Bridget Jones\", \"Four Play\", \"L'importanza di chiamarsi Ernest\", \"La ragazza con l'orecchino di perla\", \"Love Actually - L'amore davvero\", \"Nanny McPhee - Tata Matilda\", \"L'ultima legione\" con Aishwarya Rai, l'adattamento cinematografico del musical \"Mamma Mia!\", \"Un matrimonio all'inglese\", film proiettato al Festival Internazionale del Film di Roma che ha ottenuto recensioni eccellenti, e \"Genova - Un luogo per ricominciare\". Nel 2009 ha interpretato Fred, il nipote ottimista di Scrooge, in \"A Christmas Carol\", romanzo di Charles Dickens, a fianco di Jim Carrey, oltre ad aver partecipato a \"St.Trinian's 2 - La leggenda del tesoro segreto\".\nOltre ai ruoli sul grande schermo, \u00e8 apparso in numerose produzioni televisive tra cui \"Donovan Quick\", una versione aggiornata del Don Chisciotte e, nel 2001, riceve una nomination agli Emmy per la sua interpretazione in \"Conspiracy - Soluzione finale\". \u00c8 sempre impegnato anche a teatro e, tra il 1983 e il 2000, recita in numerose opere tra cui \"Three Days of Rain\" nei panni del protagonista Ned/Walker, \"The Caretaker\", \"Desire Under the Elms\" e \"Chatsky\". Nel 2007 lavora come produttore esecutivo per il documentario \"In Prison My Whole Life\" prodotto dalla moglie Livia Giuggioli. Il film mette in dubbio le operazioni processuali messe in atto contro l'attivista politico Mumia Abu-Jamal, accusato nel 1981 di aver ucciso Daniel Faulkner, poliziotto di Filadelfia e condannato a morte.\nI grandi riconoscimenti dal 2009.\nNel 2009, alla 66\u00aa Mostra internazionale d'arte cinematografica di Venezia viene premiato con la Coppa Volpi per la sua interpretazione nel film di debutto di Tom Ford \"A Single Man\", nei panni di un professore universitario che lotta contro il senso di solitudine manifestatosi dopo la morte del suo partner. Questa sua interpretazione riceve ottime recensioni e viene premiato con un premio BAFTA, oltre a ricevere numerose nomination in premi di prestigio come Academy Award, Golden Globe, Screen Actors Guild e BFCA.\nNel 2010 \u00e8 protagonista del film \"Il discorso del re\" che viene accolto dal Toronto International Film Festival con una standing ovation. Per questa sua performance vince, nel 2011, un Golden Globe come miglior attore in un film drammatico e un Academy Award (Oscar) come migliore attore protagonista. Nel giugno 2011 \u00e8 stato nominato commendatore dell'Ordine dell'Impero Britannico dalla regina Elisabetta II del Regno Unito.\nDal 13 gennaio 2011 \u00e8 la 2429\u00aa personalit\u00e0 ad avere una stella sulla Hollywood Walk of Fame.\nNel 2011 ha recitato nel film di spionaggio \"La talpa\" di Tomas Alfredson, tratto dal romanzo omonimo di John le Carr\u00e9, al fianco di Gary Oldman, Mark Strong e Tom Hardy. Nel 2013 \u00e8 protagonista del thriller \"Devil's Knot - Fino a prova contraria\", in cui interpreta un investigatore che indaga sulla morte di tre bambini di otto anni insieme alla madre di uno di questi interpretata da Reese Witherspoon. Nel 2014 e protagonista accanto ad Emma Stone nel nuovo film di Woody Allen, \"Magic in the Moonlight\" e nel 2015 recita insieme a Samuel L. Jackson a Taron Egerton e a Michael Caine nel film di spionaggio \"Kingsman - Secret Service\", che si rivela essere un grande successo, incassando 400 milioni di dollari..\nNel 2016 prende parte al terzo capitolo del franchise su Bridget Jones, dal titolo \"Bridget Jones's Baby\", accanto a Ren\u00e9e Zellweger e Patrick Dempsey.\nNel 2018 recita nel film \"Il ritorno di Mary Poppins\", diretto da Rob Marshall, sequel del celebre film Mary Poppins, che vede Emily Blunt nel panni della celebre tata.\nScrittore.\nNel 2000, debutta da scrittore con \"The Department of Nothing\", una storia inserita nella raccolta \"Speaking with the Angel\" edita da Nick Hornby, che aveva incontrato durante le riprese di \"Febbre a 90\u00ba\", e pubblicata per raccogliere fondi per l'associazione TreeHouse Trust che aiuta i bambini autistici. Nel 2009 contribuisce alla scrittura del libro \"We Are One: A Celebration of Tribal Peoples\" che esplora le diverse culture dei popoli e ne descrive le differenze e uguaglianze. Questo libro pu\u00f2 contare su contributi di Laurens van der Post, Noam Chomsky, Claude L\u00e9vi-Strauss e indigeni come Davi Kopenawa Yanomami e Roy Sesana.\nPubblicazioni scientifiche.\nNel 2011, collabora con Ryota Kanai, Tom Feilden e Geraint Rees alla stesura dell'articolo scientifico \"Political Orientations Are Correlated with Brain Structure in Young Adults\", apparso su \"Current Biology\". L'articolo dimostra, attraverso tecniche quali la risonanza magnetica strutturale e la morfometria basata sui voxel, una correlazione positiva tra il volume di materia grigia nella corteccia cingolata anteriore e un orientamento politico tendente al conservatorismo e una correlazione positiva tra il volume di materia grigia nell'amigdala di destra e un orientamento politico pi\u00f9 tendente al liberalismo.\nVita privata.\nPassione per il calcio.\nCome il personaggio che interpreta nel film \"Febbre a 90\u00b0\", basato sull'omonimo romanzo del britannico Nick Hornby, Colin Firth ha una grande passione per il calcio e in particolare proprio per la squadra dell'Arsenal.\nFamiglia.\nDopo una relazione con l'attrice Meg Tilly (dal 1989 al 1994), conosciuta sul set di \"Valmont\" di Milo\u0161 Forman, dalla quale ha avuto un figlio, William \"Will\" Joseph Firth, nato nel 1990, ha avuto una relazione con l'attrice Jennifer Ehle conosciuta sul set di \"Orgoglio e pregiudizio\" (1995).\nNel 1997 si \u00e8 sposato con la produttrice e regista italiana Livia Giuggioli, dalla quale ha avuto due figli: Luca, nato nel marzo del 2001 e Matteo, nato nel luglio del 2003. Parla correntemente italiano e vive dividendosi tra Londra e Citt\u00e0 della Pieve. Nel 2017 ha ricevuto la cittadinanza italiana, dopo averla richiesta, essendo sposato da 20 anni con la Giuggioli. Nel dicembre del 2019 i due si sono per\u00f2 separati. L'attore si \u00e8 dichiarato molto critico sulla Brexit.\nAttivismo.\n\u00c8 stato coinvolto in una campagna per fermare la deportazione di alcuni individui in cerca di asilo politico, poich\u00e9 riteneva potessero essere uccisi durante il loro ritorno in Congo ed \u00e8 riuscito ad ottenere una revoca di deportazione per un'infermiera congolese.\nSostiene Survival International, il movimento mondiale per i diritti dei popoli indigeni, ed \u00e8 il testimonial della campagna lanciata nell'aprile 2012 in difesa degli Aw\u00e1, la \"trib\u00f9 pi\u00f9 minacciata del mondo\".\n\u00c8 coinvolto anche nella campagna globale di Oxfam \"Make Trade Fair\", insieme a numerose altre celebrit\u00e0, e ha aperto, con alcuni collaboratori, un negozio di prodotti di commercio equo e solidale nella West London. Il 19 ottobre del 2007 ha ricevuto una laurea ad honorem dalla University of Winchester.\nNell'ottobre del 2009, al London Film Festival, ha lanciato un sito di attivismo politico, Brightwide.com, insieme alla moglie Livia e ad una squadra capitanata da Paola De Leo.\n\u00c8 sostenitore dei diritti gay e favorevole al matrimonio tra persone dello stesso sesso. In occasione dell'approvazione della Proposition 8, che proponeva l'abolizione del riconoscimento delle unioni omosessuali, dichiara:\nColin Firth denuncia inoltre il trattamento discriminatorio che l'industria cinematografica continua a riservare nei confronti di attori e attrici omosessuali.\nFirth \u00e8 repubblicano e sostiene l'abolizione della monarchia britannica.\nPremi e candidature.\n1989 British Academy Film Awards (BAFTA Film Award):\n1989 Royal Television Society, UK (RTS Television Award):\n1996 British Academy Film Awards (BAFTA Film Award):\n1996 Broadcasting Press Guild Awards:\n1996 National Television Awards, UK:\n1997 Screen Actors Guild Awards:\n1999 Screen Actors Guild Awards:\n2001 Emmy Awards:\n2001 European Film Awards:\n2002 British Academy Film Awards (BAFTA Film Award):\n2002 MTV Movie Awards:\n2002 Satellite Awards:\n2004 European Film Awards:\n2004 Phoenix Film Critics Society Awards (PFCS Award):\n2007 British Independent Film Awards:\n2008 National Movie Awards, UK:\n2009 Austin Film Critics Association:\n2009 People's Choice Awards, USA:\n2009 San Diego Film Critics Society Awards (SDFCS Award):\n2009 San Francisco Film Critics Circle (SFFCC Award):\n2009 Satellite Awards:\n2009 Festival di Venezia (Volpi Cup):\n2009 Washington DC Area Film Critics Association Awards (WAFCA Award):\n2010 Academy Awards, USA:\n2010 British Academy Film Awards (BAFTA Film Award):\n2010 British Independent Film Awards:\n2010 Critics' Choice Movie Awards:\n2010 Chlotrudis Awards:\n2010 Golden Globe:\n2010 Independent Spirit Awards:\n2010 London Critics Circle Film Awards (ALFS Award):\n2010 Santa Barbara International Film Festival (Outstanding Performance Award):\n2010 Satellite Awards:\n2010 Screen Actors Guild Awards:\n2010 Vancouver Film Critics Circle (VFCC Award):\n2010 Washington DC Area Film Critics Association Awards (WAFCA Award):\n2010 Los Angeles Film Critics Association Award\n2010 New York Film Critics Circle Awards\n2011 Critics' Choice Movie Awards:\n2011 Golden Globe:\n2011 London Critics Circle Film Awards (ALFS Award):\n2011 Screen Actors Guild Awards:\n2011 British Academy Film Awards (BAFTA Film Award):\n2011 Academy Awards, USA:\n2011 Kansan City Film Critics Circle Award:\nDoppiatori italiani.\nNelle versioni in italiano delle opere in cui ha recitato, Colin Firth \u00e8 stato doppiato da:\nDa doppiatore \u00e8 stato sostituito da:"}
{"id": "897282", "revid": "1719883", "url": "https://it.wikipedia.org/wiki?curid=897282", "title": "Aristocle di Messene", "text": "Biografia.\nNon abbiamo informazioni sulla sua vita, ma dovrebbe essere vissuto al pi\u00f9 presto nel I secolo a.C. e al pi\u00f9 tardi nel III secolo d.C.\nA partire dal XVI secolo fu identificato con Aristotele di Mitilene e ritenuto maestro di Alessandro d'Afrodisia, ma Paul Moraux nel 1967 ha confutato quest'equivoco.\nOpere.\nSecondo la Suda scrisse varie opere: \u03a0\u03cc\u03c4\u03b5\u03c1\u03bf\u03bd \u03c3\u03c0\u03bf\u03c5\u03b4\u03b1\u03b9\u03cc\u03c4\u03b5\u03c1\u03bf\u03c2 \u1f4d\u03bc\u03b7\u03c1\u03bf\u03c2 \u1f22 \u03a0\u03bb\u03ac\u03c4\u03c9\u03bd (\"Se \u00e9 pi\u00f9 attendibile Omero o Platone\"), \u03a4\u03ad\u03c7\u03bd\u03b1\u03b9 \u1fe5\u03b7\u03c4\u03bf\u03c1\u03b9\u03ba\u03b1\u03af (\"Arti Retoriche\"), \"Su Serapide\", \"Etica\", in 9 libri, \"Sulla Filosofia\", in 10 libri.\nQuest'ultima opera sembra fosse di tipo dossografico, come appare dagli ampi frammenti preservati in Eusebio di Cesarea., che trasmette brani dei libri VII e VIII, nei quali Aristocle trattava della dottrina dello scettico Pirrone di Elide."}
{"id": "897284", "revid": "729019", "url": "https://it.wikipedia.org/wiki?curid=897284", "title": "Tocco appoggiato", "text": "Il tocco appoggiato (o semplicemente l\"'Appoggiato\") \u00e8 una tecnica chitarristica che consiste nel pizzicare una corda facendo terminare il movimento del dito della mano destra (o, nel caso in cui il chitarrista sia mancino, della mano sinistra) sulla corda immediatamente pi\u00f9 grave.\nRispetto all'esecuzione con tocco volante, il suono ottenibile appoggiando \u00e8 generalmente pi\u00f9 intenso, ma soprattutto di timbro pi\u00f9 scuro e gradevole. I chitarristi classici fanno abitualmente uso di entrambe le tecniche, riservando in particolare l'appoggiato alle parti monodiche o alla sezione melodica di un brano polifonico."}
{"id": "897299", "revid": "72396", "url": "https://it.wikipedia.org/wiki?curid=897299", "title": "Vini Corvo", "text": ""}
{"id": "897301", "revid": "124503993", "url": "https://it.wikipedia.org/wiki?curid=897301", "title": "Repubblica Popolare di Serbia", "text": ""}
{"id": "897302", "revid": "20090", "url": "https://it.wikipedia.org/wiki?curid=897302", "title": "Repubblica Popolare di Croazia", "text": ""}
{"id": "897306", "revid": "20090", "url": "https://it.wikipedia.org/wiki?curid=897306", "title": "Repubblica Popolare di Macedonia", "text": ""}
{"id": "897307", "revid": "20090", "url": "https://it.wikipedia.org/wiki?curid=897307", "title": "Repubblica Popolare di Montenegro", "text": ""}
{"id": "897308", "revid": "767487", "url": "https://it.wikipedia.org/wiki?curid=897308", "title": "Another Country - La scelta", "text": "Another Country - La scelta (\"Another Country\") \u00e8 un film del 1984 diretto da Marek Kanievska.\nLa pellicola \u00e8 la trasposizione dell'omonima pi\u00e8ce teatrale di Julian Mitchell, ispirata alla vita collegiale di Guy Burgess, spia britannica al servizio dell'Unione Sovietica. Gli attori Rupert Everett e Colin Firth avevano gi\u00e0 partecipato alla rappresentazione dell'opera a teatro, Everett nell'originale del 1981, Firth nel 1983.\nIl film \u00e8 stato presentato in concorso al 37\u00ba Festival di Cannes.\nTrama.\nNei primi anni ottanta in Russia, un anziano Guy Bennett viene intervistato e racconta della sua adolescenza nel prestigioso e rigido college di Eton negli anni trenta.\nIl giovane Bennett, omosessuale disinibito, \u00e8 amico di Tommy Judd, marxista, e sogna di diventare un diplomatico, magari ambasciatore a Parigi. Un loro compagno, Martineau, viene scoperto da un insegnante a masturbarsi con un amico, e in seguito si suicida: questo \"scandalo\" contribuisce all'odio nei confronti di Bennett da parte di Fowler, studente pi\u00f9 anziano e coordinatore della loro casa comune. A Judd viene offerta l'occasione di diventare un prefetto, cosa che avrebbe aiutato Bennett, ma non sarebbe stata coerente con il suo odio per un simile \"sistema di oppressione\". Quando finalmente Judd accetta, Fowler riesce ad impedirlo. Quest'ultimo, quando intercetta una lettera d'amore di Bennett indirizzata ad un altro ragazzo, James Harcourt, punisce duramente Bennett, il quale vede cos\u00ec svanire i suoi sogni di diventare uno dei pupilli della scuola, una base necessaria per intraprendere la carriera diplomatica.\nL'anziano Bennett racconta infine di come lui sia fuggito in Russia, e Judd sia morto durante la guerra civile spagnola.\nCollegamenti con altre opere.\nFu la visione di questo film che fece decidere al fumettista Tiziano Sclavi, stando alle sue stesse dichiarazioni, di prendere Rupert Everett a modello per definire le fattezze del personaggio di Dylan Dog."}
{"id": "897313", "revid": "20090", "url": "https://it.wikipedia.org/wiki?curid=897313", "title": "Repubblica Popolare di Slovenia", "text": ""}
{"id": "897338", "revid": "93436", "url": "https://it.wikipedia.org/wiki?curid=897338", "title": "Les Anges dans nos campagnes", "text": "Les Anges dans nos campagnes (conosciuta in italiano anche come Gli angeli nelle campagne o impropriamente Gloria in excelsis Deo e in inglese come Angels We Have Heard On High) \u00e8 un canto di Natale tradizionale francese, di autore ignoto, che fu composto nel XVIII secolo.\nQuesto canto si ispira ad antichi inni e cantici del Medioevo che celebravano la nascita di Ges\u00f9 Cristo e rappresenta il coro gioioso che gli angeli, assieme ai pastori, intonano per celebrare l'evento.\nTesto della canzone.\nLes anges dans nos campagnes\nont entonn\u00e9 l'hymne des cieux;\net l'echo de nos montagnes\nredit ce chant melodieux.\nGloria in excelsis Deo!\nGloria in excelsis Deo!\nBergers, pour qui cette f\u00eate?\nQuel est l'objet de tous ces chants?\nQuel vainqueur, quelle conqu\u00eate\nm\u00e9rite ces cris triomphants?\nGloria in excelsis Deo!\nGloria in excelsis Deo!\nIls annoncent la naissance\ndu lib\u00e9rateur d'Isra\u00ebl;\net pleins de reconnaissance\nchantent en ce jour solemnel.\nGloria in excelsis Deo!\nGloria in excelsis Deo!\nVersione italiana.\nGli angeli nelle campagne\ncantano l'inno \"Gloria in ciel\"!\nE l'eco delle montagne\nripete il canto dei fedel:\nGloria in Excelsis Deo!\nGloria in Excelsis Deo!\nOh pastori che cantate\ndite il perch\u00e9 di tanto onor!\nQual Signore, qual profeta\nmerita questo gran splendor?\nGloria in Excelsis Deo!\nGloria in Excelsis Deo!\nOggi \u00e8 nato in una stalla\nnella notturna oscurit\u00e0.\nEgli, il Verbo, s'\u00e8 incarnato\ne venne in questa povert\u00e0.\nGloria in Excelsis Deo!\nGloria in Excelsis Deo...\nin excelsis deo.\nVersione italiana in uso nelle chiese protestanti\nPer i campi suona un canto:\nsono gli angeli dal ciel!\nLieto vibra al coro santo\ndella notte l'ampio vel:\nGloria negli eccelsi a Dio,\nGloria negli eccelsi a Dio.\nPerch\u00e9 mai si gran fervore\ndesta il coro celestial,\nchi mai sorge vincitore\nper il canto trionfal?\nGloria negli eccelsi a Dio,\nGloria negli eccelsi a Dio.\n\u00c8 l'annunzio del Natale:\nvien nel mondo il Salvator!\nGrati a chi sconfigge il male\ninnalziam gioiosi il cuor:\nGloria negli eccelsi a Dio,\nGloria negli eccelsi a Dio.\nNoel francese (testo in italiano).\nEcco al fin che tra il fulgore\ndella schiera celestial,\nS\u2019ode un cantico d\u2019amore,\nsu nel cielo risuonar.\nGloria, gloria, gloria, gloria,\nin excelsis Deo.\nGloria, gloria, gloria, gloria,\nin excelsis Deo.\nCantan gli angeli volando\nSu nel vago ciel seren,\nCantan essi ed echeggiando,\nlor risponde li monte il mar.\nGloria, gloria, gloria, gloria,\nin excelsis Deo.\nGloria, gloria, gloria, gloria,\nin excelsis Deo.\nVersione inglese (\"Angels We Have Heard On High\").\nIl brano \u00e8 stato adattato in lingua inglese nel 1862 da James Chadwick con il titolo \"Angels We Have Heard On High\".\nAngels we have heard on high\nSweetly singing o'er the plains\nAnd the mountains in reply\nEchoing their joyous strains.\nGloria, in excelsis Deo!\nGloria, in excelsis Deo!\nCome to Bethlehem and see\nHim Whose birth the angels sing;\nCome, adore on bended knee,\nChrist the Lord, the newborn King.\nGloria, in excelsis Deo!\nGloria, in excelsis Deo!\nSee Him in a manger laid\nWhom the angels praise above;\nMary, Joseph, lend your aid,\nWhile we raise our hearts in love.\nGloria, in excelsis Deo!\nGloria, in excelsis Deo!\nShepherds, why this jubilee?\nWhy your joyous strains prolong?\nWhat the gladsome tidings be\nWhich inspire your heavenly song?"}
{"id": "897339", "revid": "80339", "url": "https://it.wikipedia.org/wiki?curid=897339", "title": "Staraya Ladoga", "text": ""}
{"id": "897340", "revid": "38120", "url": "https://it.wikipedia.org/wiki?curid=897340", "title": "Pantera Nera", "text": ""}
{"id": "897344", "revid": "228587", "url": "https://it.wikipedia.org/wiki?curid=897344", "title": "Ordine di San Giacomo", "text": ""}
{"id": "897345", "revid": "6066", "url": "https://it.wikipedia.org/wiki?curid=897345", "title": "Rifrattometro di abbe", "text": ""}
{"id": "897366", "revid": "52076", "url": "https://it.wikipedia.org/wiki?curid=897366", "title": "Museo civico archeologico (Canosa)", "text": ""}
{"id": "897371", "revid": "289247", "url": "https://it.wikipedia.org/wiki?curid=897371", "title": "Parma Rugby", "text": ""}
{"id": "897373", "revid": "486946", "url": "https://it.wikipedia.org/wiki?curid=897373", "title": "Muj\u0101hid al-'\u0100mir\u012b", "text": ""}
{"id": "897374", "revid": "1654832", "url": "https://it.wikipedia.org/wiki?curid=897374", "title": "L'ispettore anticrimine", "text": "L'ispettore anticrimine \u00e8 una miniserie televisiva italiana trasmessa su Rai 2 nel 1993.\nTrama.\nPuglia 1992.\nSi tratta della storia di un Ispettore della Criminalpol (Maurizio Donadoni) che deve indagare sui traffici della Sacra Corona Unita, la mafia della Puglia.\nLe indagini lo portano a scoprire speculazioni sul sangue infetto, traffici d'armi coi proiettili al mercurio ed anche legami che le bande della Sacra Corona hanno con quelle siciliane.\nLa squadra dell'ispettore \u00e8 composta da donne e uomini della Polizia di Stato in modo tale da dimostrare sia una sorta di pari condizioni lavorative sia un impegno da parte du corpo armato dello Stato italiano\nScoprir\u00e0 che uno dei boss \u00e8 suo fratello un losco e ricco affarista.\nDurante le indagini, incontra e si fa aiutare da una prostituta (Corinne Cl\u00e9ry)."}
{"id": "897375", "revid": "52076", "url": "https://it.wikipedia.org/wiki?curid=897375", "title": "Palazzo Sinesi", "text": ""}
{"id": "897377", "revid": "78273", "url": "https://it.wikipedia.org/wiki?curid=897377", "title": "Nikolai Rimsky-Korsakav", "text": ""}
{"id": "897379", "revid": "1543377", "url": "https://it.wikipedia.org/wiki?curid=897379", "title": "Kissy", "text": "Kissy \u00e8 un sobborgo povero alla periferia est di Freetown, capitale della Sierra Leone.\nVi si trovano numerosi associazioni umanitarie, tra cui i Giuseppini del Murialdo e Medici senza Frontiere, centri sanitari, tra cui uno gestito dalle Chiese metodiste unite, e un centro di salute mentale.\nUn tempo nella zona trovava posto un campo di rifugiati chiamato \"Waterloo\". Terminata la guerra civile, il campo profughi \u00e8 stato chiuso e smantellato.\nNel 2003 il quartiere ospitava ancora cinquecento profughi provenienti dalla Liberia."}
{"id": "897380", "revid": "52076", "url": "https://it.wikipedia.org/wiki?curid=897380", "title": "Palazzo Iliceto", "text": ""}
{"id": "897383", "revid": "1888309", "url": "https://it.wikipedia.org/wiki?curid=897383", "title": "Mura di Como", "text": "Le mura di Como, che circondano su tre lati il centro storico cittadino, sono ancora ben conservate per il 70% del perimetro originario e risalgono al periodo medievale.\nVennero costruite per la prima volta su iniziativa di Giulio Cesare, nella prima met\u00e0 del I secolo a.C. circa 20 metri all'interno delle strutture oggi visibili. Questi presidi facevano parte di una complessa struttura difensiva intesa a coprire gli accessi a Milano ed alla pianura padana dalle Alpi centrali, che comprendeva, fra gli altri, il Castel Baradello, le fortificazioni dell'Isola Comacina, le strutture del Buco del piombo e le primitive fortezze di Bellinzona.\nL'evo antico.\nStruttura difensiva pre-romana.\nLa citt\u00e0 risaliva ad un precedente insediamento fondato dagli Orobi, un'antica popolazione di probabile origine ligure. Esso venne assoggettato, nel V secolo a.C., dai Galli Insubri che vi fondarono un \"oppidum\" fortificato.\nEsso occupava, probabilmente, la zona detta di 'Zezio', ai margini orientali della vasta piana alluvionale posta al confine meridionale del lago, oggi la citt\u00e0 vera e propria. Tale piana era divisa da sud a nord dal corso di un grande torrente, che raccoglieva le acque di tutte le vallette limitrofe e, probabilmente, si impaludava gi\u00e0 nell'area della attuale cattedrale. Ai margini opposti della piana, e verso le antistanti colline, sorgeva una area sepolcrale.\nA fronte delle ricche tracce sepolcrali, scarse sono le indicazioni relative al centro urbano, bench\u00e9 esso dovesse mostrarsi munito, in quanto centro di un sistema di comunit\u00e0 di \"castelli\" che facevano riferimento al \"Comum oppidum\". Si tratta degli stessi \"28 castelli\" che Tito Livio narra essersi arresi nel 196 a.C. a Marco Claudio Marcello (nipote dell'omonimo conquistatore di Milano, circa 26 anni prima) a seguito di una significativa operazione militare, riportata da Livio e testimoniata da una lapide rinvenuta in Roma e dedicata al trionfo \"De Comensibus et Insubribus\" (sui Comensi e sugli Insubri).\nPrimi anni dell'occupazione romana.\nDopodich\u00e9, narra Strabone, la citt\u00e0 non si svilupp\u00f2 ulteriormente, rimanendo sicuramente sul sito del precedente insediamento. Quali che fossero le antiche opere di difesa, esse dovettero decadere assai negli anni, ovvero furono disarmate, all'uso romano ben testimoniato durante la conquista della Gallia, onde evitare ulteriori sfide all'autorit\u00e0 occupante. Sicuramente la citt\u00e0 non ospit\u00f2 alcuno stabile insediamento romano e, quindi, nessuna nuova struttura difensiva.\nTutto ci\u00f2 facilit\u00f2, nel 90 a.C. il successo di una incursione dei Reti, calati da nord (Strabone li descriveva come i popoli \"sopra Como e Verona\"), i quali saccheggiarono e distrussero la citt\u00e0.\nI vicini confini alpini, infatti, non erano stati messi in sicurezza dai Romani che consideravano, anzi, la provincia Cisalpina quale un antemurale a protezione della penisola italica. Una strategia, peraltro, che, appena 12 anni prima, aveva permesso a Gaio Mario il vitale trionfo sui Cimbri ai Campi Raudii.\nTrasformazione della struttura difensiva in epoca repubblicana.\nL'esito di quella prima invasione germanica determin\u00f2 un generale mutamento nella considerazione della strategia difensiva della penisola, tale da convincere la Repubblica romana al rafforzamento della colonizzazione della Cisalpina. Un mutamento di tale spessore da indurre (legge Pompea dell'89 a.C., al termine della Guerra sociale), la concessione dello statuto di colonia latina a talune circoscrizioni urbane della Cisalpina, in parallelo con la estensione della cittadinanza romana agli Italici (Lex Plautia Papiria).\nIn quello stesso 89 a.C. le due esigenze dovettero fondersi per spingere lo stesso Pompeo major all'adduzione di una prima colonia italica, che recava con s\u00e9 lo status di colonia latina, narrata da Strabone. Segu\u00ec, nel 77 a.C., Gaio Scipione con l'adduzione di una seconda, grande adduzione di 3.000 coloni.\nAl momento attuale non \u00e8 possibile ipotizzare, in assenza di fonti letterarie, archeologiche ed architettoniche, la dislocazione di questi innumerevoli coloni, non si pu\u00f2 per\u00f2 escludere uno stanziamento in piccoli centri sulle pendici pi\u00f9 solatie della convalle, come Borgovico, San Rocco o Coloniola, toponimo alquanto significativo.\nUn cos\u00ec massiccio insediamento non poteva prescindere da un ambizioso programma di riqualificazione urbana. A questi anni \u00e8, quindi, da far risalire l'inizio della bonifica della convalle, che richiesero lo scavo di un canale di gronda, che raccogliesse tutti i torrenti confluenti nella convalle, incanalati verso il lago in due punti agli estremi nord-occidentali e nord-orientali. Per l'imponenza delle dimensioni, l'opera dovette richiedere diversi anni, ma consent\u00ec il graduale insediamento della nuova colonia al centro della convalle, direttamente allo sbocco meridionale del lago.\nLa datazione di tali opere di bonifica \u00e8 stato confermato da sondaggi geologici e stratigrafici condotti in occasione degli scavi realizzati nel 2007 presso i resti delle (posteriori) terme. Scavi che hanno, anche, confermato come la convalle fosse, in origine, largamente paludosa ed attraversata da rii e torrenti non irregimentati, spesso straripanti.\nIl nuovo insediamento, riservato ai coloni addotti, venne ribattezzato \"Novum Comum\", in opposizione al vecchio insediamento del \"Comum Oppidum\" di Zezio, che continuava ad ospitare gli autoctoni, in via di romanizzazione. L'opposizione nominalistica traduceva, quindi, tanto una separazione geografica, quanto etnica e culturale.\nEsso dovette richiedere la presenza di una guarnigione stabile o, almeno, di una organizzazione difensiva affidata ai \"cives possessores\". I quali, necessariamente, dovettero appoggiarsi ad una, pur elementare, struttura difensiva.\nLa rifondazione cesariana.\nQuesta prima struttura, tuttavia, venne investita dal successivo intervento ad opera del divo Giulio Cesare: nel 59 a.C., l'anno del primo triumvirato egli aveva ricevuto con la \"lex Vatinia\" il proconsolato della Gallia Cisalpina (oltre alla Gallia Narbonense ed all'Illiria) ed aveva intenzione di servirsene come base per il consolidamento della propria influenza politica, nonch\u00e9 per il lancio di future campagne militari.\nUno dei suoi atti maggiori fu, certamente, la rifondazione della colonia comense: Cesare pot\u00e9, certamente, contare sulle precedenti, imponenti, opere idrauliche di deviazione dei corsi d'acqua che in origine dovevano sfociare proprio dove si costru\u00ec la citt\u00e0 murata. Ma ebbe l'ambizione ed i mezzi per completare la nascita del moderno centro urbano: elev\u00f2 la colonia latina a 'colonia romana', comand\u00f2 l'ultima grande adduzione di 5\u00a0000 coloni (dei quali 500 greci della Magna Grecia). Soprattutto, segn\u00f2 con l'aratro il confine delle nuove mura esattamente l\u00ec dove ancor oggi sorgono le ancora esistenti mura medievali: quella antica rifondazione coincide con l'area della attuale citt\u00e0 murata.\nLa sistemazione delle principali colonie della Gallia cisalpina, serv\u00ec egregiamente Cesare come base per la conquista della Gallia Transalpina (58 a.C. - 49 a.C.) e la successiva scalata al potere politico a Roma.\nLe mura cesariane.\nDovette trattarsi di una notevole opera difensiva, con mura di spessore pari a 2 metri, torri collocate a distanza regolare e un ingresso maestoso alla citt\u00e0, la cosiddetta \u201cPorta Pretoria\u201d, di cui restano cospicue tracce nel sottosuolo urbano. Fiancheggiata da due torri ottagonali, aveva due passaggi ed era rivestita da lastre marmoree, e nei secoli sub\u00ec ristrutturazioni e abbellimenti.\nEsse vennero ricordate anche dal poeta Catullo in un carme dedicato all'amico comense Cecilio:\nTra il I ed il II secolo la cinta venne portata, una prima volta, sino al lago (arretrato rispetto alla riva attuale).\nPrecedentemente al III secolo, all'esterno delle mura, nell'area cosiddetta dei mille passus oltre la quale si usciva dalla colonia vera e propria, si ergevano un monumento probabilmente termale, una zona residenziale, un monumentale pubblico, di forma quadrata, organizzato attorno ad un grande cortile centrale con porticato di colonne in cipollino ed un'ampia esedra centrale. Pi\u00f9 oltre sono stati rinvenuti i resti di ricche ville padronali (come la grandiosa villa di via Zezio disposta scenograficamente a terrazze).\nLe sistemazioni tardo-imperiali.\nIl peso strategico di Como fu evidente durante l'avanzata barbarica: essa costituiva un passaggio obbligato sulla via fra Milano e la frontiere danubiana (nelle provincia della Rezia e del Norico).\nPer la seconda met\u00e0 del III secolo sono attestati resti di un incendio che interess\u00f2 il vasto sobborgo meridionale, verso Milano, al di l\u00e0 di Porta Pretoria.\nAll'inizio del IV secolo la Lombardia venne interessata da ampi interventi, comunemente fatti risalire a Diocleziano e Massimiano Erculeo: in parallelo con la estensione delle mura di Milano, nel vasto territorio del municipium comense venne sicuramente rifatta la porta principale di accesso a Como, Porta Pretoria, sul luogo della attuale Porta Torre ed eretta una nuova fortificazione a Bellinzona.\nLe due fortezze comensi erano poste a blocco degli sbocchi meridionali delle vallate alpine e costituivano la cintura di sicurezza posta ad immediata protezione della nuova capitale imperiale. Esse si appoggiavano, a loro volta, su una serie di posti minori, o torri di guardia, fra i quali un punto di osservazione sul sito dell'attuale Castel Baradello, il deposito fortificato (ancora esistente) annesso al porto militare di Santa Maria Rezzonico e il paese fortezza dell'Isola Comacina.\nL'efficacia dello schieramento difensivo venne dimostrato quando, a due riprese nel 335 e nel 475, incursioni alemanne vennero arrestate ai Campi Canini (di fronte a Bellinzona). Ci\u00f2 che si ripet\u00e9 nel 590, quando una incursione franca venne respinta dai Longobardi nel medesimo luogo.\nPochi anni prima, il bizantino Francione rinvi\u00f2 di circa dieci anni l'occupazione longobarda del lago, tenendo la fortezza dell'Isola Comacina ben oltre ogni attesa.\nLe sistemazioni alto-medioevali.\nA questo periodo turbolento risalgono le molte modifiche identificate nei resti delle mura romane, che attestano successive parziali distruzioni e riassetti, sino alla prima epoca barbarica. La datazione appare confermata in base a due elementi: (i) la marcata difformit\u00e0 rispetto al precedente intervento di Diocleziano e Massimiano Erculeo, (ii) il largo reimpiego di materiale riveniente da edifici religiosi pagani, ci\u00f2 che non si sarebbe stato possibile in epoca precedente alla conversione della classe dirigente del \"municipium\" ad opera di Sant'Abbondio, quarto vescovo della Diocesi, morto nel 469 circa e del quale un inno recita che \"abbatt\u00e9 i templi ed incener\u00ec gli idoli\".\nTale intervento dovette rendersi necessario anche per il progressivo sprofondamento delle strutture romane, affondate nel terreno bonificato, ma sempre di origine alluvionale e paludosa. Circostanza dimostrata, d'altra parte, dal rinvenimento di ampi tratti delle mura romane ben conservati, a breve distanza o sotto le mura medievali, sottoterra, nei seminterrati dei fabbricati di via Cesare Cant\u00f9 (Porta Pretoria), via Carducci ed ancora negli edifici che corrono parallelamente a viale Cesare Battisti.\nL'evo di mezzo.\nLe sistemazioni carolinge.\nUn nuovo periodo di rinnovo delle fortificazioni (ben testimoniato a Bellinzona), risale all'epoca carolingia, tempo nel quale Como divenne capoluogo di contea.\nA quest'epoca vanno, forse, fatte risalire le fortificazioni dei due borghi esterni di Vico a ovest e Coloniola a est: due cittadelle fortificate che si prolungano sulle sponde del lago a formare una sorta di granchio.\nSi \u00e8 conservato un atto di donazione, datato 18 giugno 983 in cui l'imperatore Ottone II, donava ad un tal Bariberto una parte delle mura \u00ab...di venticinque pertiche di lunghezza e dieci piedi di larghezza \u2026 con tre torri site in prossimit\u00e0 di una pusterla che conduce al mercato\u00bb.\nLe mura federiciane.\nNel 1127, al termine di una guerra decennale con la vicina e potente Milano, Como venne assediata, presa e distrutta.\nL'occasione del riscatto venne nel 1154, in occasione della discesa dell'imperatore Federico I Barbarossa: nel 1162, egli trascin\u00f2 i propri volonterosi alleati comaschi, pavesi, cremonesi e lodigiani al secondo assedio di Milano: questa si arrese e venne saccheggiata, le mura abbattute. Ridotta a mala parata, essa non pot\u00e9 evitare che le rivali Como e Lodi ricostruissero le proprie mura.\nNel 1176, all'indomani della battaglia di Legnano, Barbarossa trov\u00f2 rifugio proprio a Como: la successiva pace di Costanza del 1183, con Milano ed ai suoi alleati della lega lombarda, venne seguita da una successiva pace, nel 1196, con Como che garantiva alla citt\u00e0 maggiore l'accesso ai valichi del San Bernardino e del Maloja, ma conserv\u00f2 a Como, ancora per 139 anni, l'autonomia municipale.\nNel 1169, ad ogni buon conto, era stata assediata e distrutta l'Isola Comacina, gi\u00e0 alleata di Milano all'epoca dell'assedio del 1127, ricostruito il Castel Baradello e, nel 1192 era stata completata l'edificazione della grande Porta Torre, a base quadrata e alta circa 40 metri, rivolta verso Milano, con verso l'interno otto aperture in fila da due a forma di semi ellisse. Essa venne seguita, nel XIV secolo, dalle due torri pentagonali di San Vitale ad est e Porta Nuova, ad ovest.\nLa ricostruzione della citt\u00e0 autorizzata dal Barbarossa avvenne esattamente secondo il precedente modello romano, tanto che l'attuale citt\u00e0 murata pu\u00f2 essere definita, indifferentemente, \"citt\u00e0 romana\".\nLe mura federiciane si estendono, ancor oggi, sul lato ovest dal collegio delle Suore Orsoline fino alla Torre di Porta Nuova, di pianta pentagonale, detta anche Torre Gattoni perch\u00e9 questo canonico vi possedeva il laboratorio di fisica dove il suo amico Alessandro Volta si dedic\u00f2 allo studio della pila. Dalla Torre Gattoni parte il lato sud delle mura, l'unico ancora completo. A met\u00e0 del lato meridionale si trova Porta Torre. All'estremo opposto si trova la Torre di San Vitale, alta circa 36 metri, posta accanto al Museo archeologico, dedicato all'umanista comasco Paolo Giovio e ad un giardino sulle mura, ove era stata organizzata una passeggiata archeologica, con una serie di sarcofagi, basi di statue, colonne ecc. \nL'ultimo lato, quello orientale, si \u00e8 conservato solo in parte.\nLe sistemazioni signorili e viscontee.\nNel corso del turbolento XIII secolo, segnato dal progressivo affermarsi delle signorie sui preesistenti comuni, i ghibellini Rusconi (o Rusca), signori di Como, attorno al 1250 edificarono l'antico Castello della Torre Rotonda (si possono osservare ancora oggi, in quanto limitano il Teatro Sociale e l'area dell'arena posteriore al teatro medesimo). Esso serviva finalit\u00e0 di rafforzamento della autorit\u00e0 signorile, comune a molte costruzioni dell'epoca, a partire dal Castello Sforzesco di Milano. Tuttavia non era estraneo ad un generale quadro difensivo esterno, come dimostra la parallela estensione (1288) delle mura sino al lago ed il rinforzo del fossato.\nNel 1335 la citt\u00e0 perse definitivamente la propria autonomia, passando ad Azzone Visconti, signore di Milano e della Lombardia. Questi incluse il Castello della Torre Rotonda in una cittadella (includente Duomo, palazzo vescovile, chiesa di San Giacomo, Palazzo Pretorio e porto), circondata da una speciale cerchia murata che la divideva dal resto della citt\u00e0.\nL'evo moderno.\nIl parziale rinnovamento rinascimentale.\nLa politica di fortificazione continu\u00f2 vivace sotto gli Sforza, i quali eressero, in particolare, il grande castello di Musso, a sbarrare la via del lago. Da qui ag\u00ec, per un tumultuoso quinquennio, Gian Giacomo Medici, che stabil\u00ec una dominazione che giunse ad includere una buona met\u00e0 della diocesi comense.\nIn quegli anni perigliosi, la citt\u00e0 pass\u00f2 diverse volte di mano. Nel 1508 un governatore francese, Giovanni Gruerio, ridusse a tre le porte di accesso alla citt\u00e0, rinforz\u00f2 i baluardi ed edific\u00f2 le pusterle. Per quella pi\u00f9 importante, di fronte a Porta Torre, si procedette alla distruzione di un preesistente ospedale di San Biagio e un cimitero di San Michele. Nel 1521 la citt\u00e0 venne messa a sacco dagli Spagnoli, i quali cinque anni dopo potenziarono le fortificazioni a lago. Nel 1527, lo stesso anno in cui veniva abbattuto, per non lasciarlo ai Francesi, il Castel Baradello, il governatore spagnolo, Pietro Arias, faceva ulteriormente sgomberare l'area antistante la porta, abbattendo una chiesa di San Francesco e Sant'Antonio da Padova, nonch\u00e9 molti altri edifici circostanti.\nAl XVI secolo risale anche la realizzazione di Porta Sala (all'incrocio delle attuali vie Garibaldi e Cavallotti) e di Porta Portello (alle spalle del Duomo), entrambe dotate di rivelini. Nello stesso periodo, anche Porta Torre fu provvista di un'analoga fortificazione di protezione.\nNel corso dei successivi XVII e XVIII, la citt\u00e0 non dovette subire alcuna ulteriore offesa, garantita, come il resto del Ducato di Milano, dalla potenza militare, spagnola prima ed austriaca poi, e dalla amicizia loro recata dai cantoni cattolici svizzeri che occupavano il Ticino. I confini con i vicini protestanti grigioni venivano, infine, ben guardati dal Forte di Fuentes, edificato dagli Spagnoli all'estremo nord del lago.\nLa perdita delle funzioni difensive.\nNel 1783 l'Erario Militare vendette le mura al Comune di Como che a sua volta le cedette a privati.\nSu progetto del marchese Rovelli, il fossato che circondava le mura venne colmato. Al suo posto venne ricomposto un viale alberato.\nNel corso dell'Ottocento il volto della citt\u00e0 and\u00f2 regolarizzandosi secondo la logica neoclassica guidata dalla Commissione d'Ornato, si modific\u00f2 con il nuovo assetto urbanistico dei porticati attorno al Duomo, con l'interramento del porto e la realizzazione del viale alberato attorno alle mura. In quest'epoca venne abbattuta la merlatura (1808) ed i camminamenti vennero occupati dai giardini delle ville patrizie.\nIl 1848: l'ultima battaglia.\nAl marzo del 1848 le mura servivano da semplice cinta daziaria, bench\u00e9 fossero ancora mantenuti gli antichi portoni e portelli. In particolare essi costringevano gli accessi alla citt\u00e0 da soli quattro punti: il porto, a nord sul lago, Porta Sala ad ovest, Porta Portello, ad est, di fronte al Teatro, Porta Torre a sud. La guarnigione austriaca (circa 2.000 soldati contro 18.000 abitanti) era divisa in tre caserme, la principale all'interno delle mura, la seconda a nord, verso Cernobbio, la terza subito fuori Porta Torre. Giunta notizia della rivoluzione viennese, il 18 marzo 1848, il municipio organizz\u00f2 una improvvisata guardia civica che, rinforzata da molti volontari giunti in battello dai paesi del lago e, in minima parte, dal vicino Canton Ticino, presero possesso delle mura e delle porte la mattina del 20 marzo, impedendo il ricongiungimento della guarnigione.\nOttenuta la resa della caserma di citt\u00e0, dai bastioni di Porta Torre e dalle case dirimpetto, essi mantennero l'assedio dell'ultima caserma austriaca che si arrese cedendo bandiera, armi e cadendo quasi interamente prigioniera (unica in tutto il Lombardo-Veneto). Cattaneo comment\u00f2: \u00ab [...] invero, quasi favolose oggi appaiono le capitolazioni austriache, e anzitutto quella del presidio di Como\u00bb.\nSi pu\u00f2 ben affermare che la inattesa vittoria venne consentita, anzitutto, dal controllo delle mura e delle porte, le quali servirono, per l'ultima volta, la loro antica funzione di baluardo del municipio cui le aveva destinate il divo Cesare.\nOggi: la fortuita sopravvivenza.\nSino agli anni settanta si discusse a lungo sulla conservazione del tracciato murario: decisiva fu la scelta, del municipio, di pedonalizzare il centro storico e bloccare ogni ulteriore demolizione."}
{"id": "897387", "revid": "1605525", "url": "https://it.wikipedia.org/wiki?curid=897387", "title": "Paul Lh\u00e9rie", "text": "Biografia.\nDopo il debutto al teatro dell'Op\u00e9ra-Comique nel 1866 nel \"Joseph\" di \u00c9tienne M\u00e9hul, tenne a battesimo i personaggi di Carlo II nel \"Don C\u00e9sar de Bazan\" di Massenet, nel 1872, di Beno\u00eet in \"Le Roi l'a dit\" di Delibes, nel 1873, e soprattutto fu il primo Don Jos\u00e9 nella \"Carmen\" di Bizet, il 3 marzo 1875.\nDal 1882 pass\u00f2 al repertorio baritonale. Trasferitosi in Italia, debutt\u00f2 alla Scala come Marchese di Posa nella nuova versione del \"Don Carlos\" di Verdi (10 gennaio 1884). Fu Saverny a Brescia al debutto della seconda versione di \"Marion Delorme\" di Ponchielli, opera che cant\u00f2 anche a San Paolo del Brasile e Rio de Janeiro, rispettivamente nel maggio e nell'agosto del 1886.\nNel 1891 prese parte alla prima assoluta dell'\"Amico Fritz\" di Mascagni e nel 1894 a quella di \"Hulda\" di C\u00e9sar Franck. Poco dopo si ritir\u00f2 dalle scene.\nInsegn\u00f2 al conservatorio di Parigi, nella classe d'opera comica, a partire dal 1897.\nDotato di una voce non potente ma bella ed espressiva, si distinse anche per l'eleganza scenica. Arturo Toscanini, che lo diresse nel 1886 durante la \"tourn\u00e9e\" a Rio de Janeiro, lo ricord\u00f2 con ammirazione negli ultimi anni della sua vita:"}
{"id": "897391", "revid": "320578", "url": "https://it.wikipedia.org/wiki?curid=897391", "title": "Museo della civilt\u00e0 contadina di Canosa", "text": ""}
{"id": "897395", "revid": "6066", "url": "https://it.wikipedia.org/wiki?curid=897395", "title": "Roberto il Pio", "text": ""}
{"id": "897402", "revid": "22475", "url": "https://it.wikipedia.org/wiki?curid=897402", "title": "Pok\u00e9mon Special", "text": ""}
{"id": "897403", "revid": "1865216", "url": "https://it.wikipedia.org/wiki?curid=897403", "title": "Ye Xian", "text": "Ye Xian o Yeh-Shen \u00e8 un'antica fiaba cinese. La prima apparizione scritta risale al IX secolo, nella raccolta di storie Youyang Zazu. Ha molti elementi in comune con la fiaba di Cenerentola.\nTrama.\nYe Xian era la figlia di un sapiente che aveva due mogli. Quando la madre e il padre morirono, Ye Xian fu costretta a diventare serva dell'altra moglie del padre, la sua matrigna, e della figlia. Malgrado vivesse una vita oppressa dai lavori domestici, trov\u00f2 sollievo quando pot\u00e9 stringere un bellissimo pesce che viveva nello stagno. Il pesce era la reincarnazione della madre, che da allora si prese cura di lei.\nArrabbiata per il fatto che Ye Xian avesse trovato la felicit\u00e0, la matrigna uccise il pesce e lo serv\u00ec per pranzo a s\u00e9 e alla figlia. Ye Xian fu devastata dal dolore fino a che lo spirito della madre non ritorn\u00f2 e le disse di seppellire le lische del pesce in vasi di ceramica posti ad ogni angolo del suo letto.\nNei giorni successivi ebbe luogo la festa locale di primavera, che costituiva l'occasione in cui le giovinette avevano l'occasione di venire a contatto con i loro potenziali spasimanti. Non volendo rovinare le probabilit\u00e0 della propria figlia, la matrigna di Ye Xian obblig\u00f2 la figliastra a rimanere a casa per pulirla. Dopo che la matrigna e la sorellastra furono partite per la festa, Ye Xian fu visitata ancora dallo spirito di sua madre. La madre le disse di cercare nei vasi che contenevano le lische dei pesci. Fatto questo Ye Xian trov\u00f2 vestiti molto fini, ed un mantello di piume di martin pescatore, dei gioielli e un paio di sandali dorati per andare alla festa.\nYe Xian indoss\u00f2 i vestiti e si rec\u00f2 a piedi alla festa. Si divert\u00ec fino a che non si rese conto che la matrigna avrebbe potuto riconoscerla. Fugg\u00ec, dimenticando accidentalmente un sandalo dorato. Quando arriv\u00f2 a casa, nascose di nuovo i vestiti nei vasi vicino al letto. Quando la matrigna e la sorellastra rientrarono, discussero le possibilit\u00e0 di matrimonio della sorellastra e fecero cenno ad una misteriosa fanciulla che si era presentata alla festa. Non sapevano di stare parlando di Ye Xian.\nIl sandalo dorato fu trovato e scambiato da vari commercianti fino a che non giunse nelle mani del re di un regno vicino. Affascinato dal sandalo di cos\u00ec piccole dimensioni, il re emise un bando per ricercare la ragazza. Proclam\u00f2 che colei che fosse riuscita a calzare il sandalo sarebbe diventata sua sposa. Il sandalo fu portato infine alla casa-caverna di Ye Xian, e sia la sorellastra che la matrigna effettuarono la prova ma senza successo. Il sandalo invece risult\u00f2 coincidere perfettamente con la misura del piede di Ye Xian.\nNel tentativo di dissuadere il re dallo sposare Ye Xian, la matrigna dichiar\u00f2 che era impossibile che Ye Xian fosse stata alla festa. Lei stessa aveva visto la fanciulla che indossava il sandalo dorato alla festa, i vestiti fini che portava ed inoltre afferm\u00f2 che Ye Xian era stata al paese per tutto il tempo. Ye Xian dimostr\u00f2 a quel punto la verit\u00e0 indossando i vestiti che aveva alla festa insieme all'altro sandalo dorato. Il re, affascinato dalla bellezza di Ye Xian, afferm\u00f2 che l'avrebbe sposata. La matrigna fece un tentativo finale allo scopo di dissuadere il re dallo sposare la figliastra, accusandola di avere rubato il sandalo alla ragazza misteriosa. Per punire le due donne per la loro crudelt\u00e0 e disonest\u00e0, il re proib\u00ec a Ye Xian di portarle a vivere con lei. Trascorsero cos\u00ec il resto della vita nella loro casa-caverna finch\u00e9 non morirono schiacciate dalle pietre."}
{"id": "897406", "revid": "45927", "url": "https://it.wikipedia.org/wiki?curid=897406", "title": "10.000 m piani", "text": ""}
{"id": "897409", "revid": "7336", "url": "https://it.wikipedia.org/wiki?curid=897409", "title": "Carburante fossile", "text": ""}
{"id": "897410", "revid": "7336", "url": "https://it.wikipedia.org/wiki?curid=897410", "title": "Carburanti fossili", "text": ""}
{"id": "897413", "revid": "1573940", "url": "https://it.wikipedia.org/wiki?curid=897413", "title": "Heliosciurus gambianus", "text": "Lo scoiattolo del Gambia (Heliosciurus gambianus ) \u00e8 un roditore della famiglia degli Sciuridi.\nDescrizione.\nHa un mantello maculato color bruno-oliva, gli occhi cerchiati di bianco. La sua coda ha 14 anelli.\nBiologia.\n\u00c8 uno scoiattolo terricolo e arboricolo.\nDistribuzione.\nLa specie \u00e8 presente in Angola, \nBenin, \nBurkina Faso, \nCiad, \nCosta d'Avorio, \nEritrea, \nEtiopia, \nGambia, \nGhana, \nGuinea, \nGuinea-Bissau, \nKenya, \nLiberia, \nNigeria, \nRepubblica del Congo,\nRepubblica Democratica del Congo, \nSenegal, \nSierra Leone, \nSudan, \nTanzania, \nTogo, \nUganda, \nZambia."}
{"id": "897423", "revid": "767487", "url": "https://it.wikipedia.org/wiki?curid=897423", "title": "Dominic Miller", "text": "Biografia.\nNell'arco della sua carriera, Dominic Miller ha collaborato con musicisti di primo piano come Ronan Keating, Tina Turner, Katie Melua, Beverley Craven, Paul Young, Mango, Jimmy Nail, Peter Gabriel, Phil Collins, Richard Wright, Sting.\nLa sua prima esperienza musicale di un certo livello avviene nel 1989, nell'album \"...But Seriously\" di Phil Collins, al quale segue quella con Sting in \"The Soul Cages\" del 1991. Da qui inizia una collaborazione pluriennale con l'ex bassista dei Police.\nLa sua produzione solistica ha inizio nel 1995 con \"First Touch\", e prosegue con \"Second Nature\" del 1999 e \"Nel Dawn\" (insieme a Neil Stacey) del 2002. Dello stesso periodo \u00e8 anche \"Shapes\", che contiene brani di matrice classica, come l\"'Adagio\" di Albinoni e il \"Chiaro di Luna\" di Beethoven. Nel 2004 \u00e8 uscito \"Third World\" e nel 2006 \"Fourth Wall\". Il penultimo lavoro discografico in ordine di tempo, il primo pubblicato dalla ECM, \u00e8 l'album dal titolo \"Silent Light\" del 2017, in cui il chitarrista suona 10 tracce inedite e interpreta \"Fields of Gold\" di Sting, a cui \u00e8 seguito il secondo ECM, l'album \"Absinthe\", registrato con la collaborazione di Santiago Arias al Bandone\u00f3n"}
{"id": "897424", "revid": "125385174", "url": "https://it.wikipedia.org/wiki?curid=897424", "title": "Carolina di Monaco", "text": "Biografia.\nInfanzia.\nCarolina di Monaco nasce il 23 gennaio 1957 nel Palazzo dei Principi di Monaco. Primogenita del principe Ranieri III di Monaco e della principessa Grace Kelly, \u00e8 stata l'erede presuntiva del trono di Monaco fino al 14 marzo 1958, giorno di nascita del fratello Alberto II.\nIl 13 settembre 1982, la madre rimase vittima di un incidente stradale; la sorella St\u00e9phanie, che sedeva accanto, riusc\u00ec a salvarsi, pur riportando serie ferite e varie fratture.\nEducazione.\nStudia a Parigi, riceve il baccalaureato (diploma di scuola superiore) con lode nel 1974 e completa gli studi alla Sorbonne Universit\u00e9, dove si laurea in filosofia e frequenta lezioni di biologia e psicologia. Parla cinque lingue: francese, inglese, italiano, tedesco, spagnolo.\nPrimo matrimonio.\nIl primo matrimonio di Carolina di Monaco fu con il banchiere parigino Philippe Junot (n. 19 aprile 1940). Si sposarono a Monaco civilmente il 28 giugno 1978 e religiosamente il 29 giugno 1978.\nLa coppia ha divorziato il 9 ottobre 1980. Otterr\u00e0 l'annullamento dal Tribunale della Sacra Rota nel 1992.\nSecondo matrimonio.\nIl 29 dicembre 1983 sposa con rito civile Stefano Casiraghi (8 settembre 1960 - 3 ottobre 1990), campione sportivo, erede di una ricca famiglia lombarda, dal quale avr\u00e0 tre figli: Andrea, Charlotte, Pierre.\nIl secondo matrimonio si concluder\u00e0 tragicamente con la morte di Casiraghi in un incidente nautico nell'ottobre 1990.\nAnche se mai sposati con rito religioso, il loro matrimonio fu legittimato da Papa Giovanni Paolo II nel febbraio 1993.\nTerzo matrimonio.\nIl 23 gennaio 1999 sposa Ernesto Augusto di Hannover, principe di Hannover, duca di Brunswick e Lunenburg, principe di Gran Bretagna e Irlanda, capo ed erede del casato di Hannover (n. 26 febbraio 1954). Dal matrimonio \u00e8 nata una figlia, Alexandra.\nTale matrimonio, essendo il Principe di Hannover in linea di successione al trono britannico, necessitava dell'autorizzazione del sovrano britannico. La regina Elisabetta II con un \"order-in-council\" dell'11 gennaio 1999, autorizzava il matrimonio: il Principe di Hannover in virt\u00f9 dell'act of settlement del 1701, sposando una donna di religione cattolica, rinuncia ai suoi diritti di successione al trono britannico (ma con il successivo Succession to the Crown Act 2013 riguadagna i suoi diritti); tale disposizione non vale per i figli nati dal matrimonio se cresciuti nella religione protestante.\nImpegni reali.\nDopo la morte di sua madre, nel 1982, la principessa Carolina assume la presidenza del Garden Club di Monaco, del comitato organizzativo del Festival delle arti di Monte-Carlo e della fondazione \"Princesse-Grace-de-Monaco\". Nel 1985 annuncia ufficialmente la creazione della compagnia di balletto di Monte-Carlo, per esaudire un desiderio espresso da sua madre. Dal 1988 presiede il consiglio di amministrazione della fondazione Prince Pierre de Monaco.\nNell'aprile 1993, \u00e8 nominata presidente dell'AMADE (Associazione mondiale amici dell'infanzia), fondata dalla principessa Grace trenta anni prima. Dal 2 dicembre 2003 \u00e8 ambasciatrice dell'UNESCO, in riconoscimento del suo impegno in favore della protezione dell'infanzia, della famiglia e della donna.\nDiscendenza.\nDal suo secondo matrimonio con Stefano Casiraghi sono nati:\nCon Ernesto Augusto di Hannover ha avuto una figlia:"}
{"id": "897429", "revid": "1543377", "url": "https://it.wikipedia.org/wiki?curid=897429", "title": "Punta del Este", "text": "Punta del Este \u00e8 uno dei principali centri turistici dell'Uruguay. \u00c8 una localit\u00e0 che sorge sopra una penisola che si immerge nel mare, circondata da un lato dalle onde dell'Oceano Atlantico e dall'altro dall'ampio estuario del R\u00edo de la Plata. \u00c8 ubicata nel dipartimento di Maldonado, a soli dalla capitale del distretto, Maldonado, con la quale forma ormai un unico conglomerato urbano, e a circa dalla capitale del paese, Montevideo. Ha una popolazione residente di soli abitanti, ma nel periodo estivo le presenze arrivano a superare le persone.\nStoria.\nNel 1516 il navigatore spagnolo Juan D\u00edaz de Sol\u00eds battezz\u00f2 il posto come Capo di Santa Maria. Le prime costruzioni nella penisola furono il corpo di guardia e la polveriera della batteria di San Fernando, costruiti tra il 1765 e il 1766. Anni dopo, nell'anno 1829, il capo fu rinominato \"Villa Ituzaing\u00f3\" da Francisco Aguilar, in ricordo della vittoria contro le forze imperiali brasiliane del 1827 Aguilar svilupp\u00f2 i piani della futura citt\u00e0 e realizz\u00f2 diverse opere.\nNel 1829 Aguilar ricevette il titolo di alcalde del comune di Maldonado e, nel 1834, fu nominato amministratore delle poste. Nel 1840 fu eletto senatore della Repubblica, morendo poi lo stesso anno. Dal suo incarico di alcalde del dipartimento di Maldonado diede impulso alla costruzione di numerose scuole, chiese ed istituzioni. La abbondanza di balene nelle coste era tale che, durante la presidenza di Fructuoso Rivera gli si concesse il diritto esclusivo di pescare questi animali nel porto di Maldonado e in tutte le coste dello Stato, per la somma di 75 pesos ogni sei mesi.\nNel 1889 si costru\u00ec il primo hotel, di propriet\u00e0 di Pedro Risso. Gi\u00e0 in questo periodo si cominci\u00f2 a vedere Punta del Este come un luogo di riposo e terapia, sfruttando le bellezze naturali che offriva la penisola. Nel 1906 Punta del Este contava 492 abitanti, 111 case costruite, 20 in costruzione e 300 in progetto. Molti dei suoi abitanti gi\u00e0 sognavano di promuovere iniziative per fare di Punta del Este una stazione balneare simile a quelle europee di Biarritz e Brighton. Nel 1907 giunsero i primi villeggianti a bordo del vaporetto \"Golondrina\", un gruppo di famiglie argentine e uruguaiane invitate dalla societ\u00e0 \"Balneario Punta del Este\".\nPunta del Este nacque come paese il 5 luglio 1907, quando il presidente Claudio Williman promulg\u00f2 la legge N\u00b0 3.186. Nel 1909 si inizi\u00f2 la costruzione della chiesa di Punta del Este e, sette anni dopo, nel 1916 il paese fu illuminato con il primo impianto elettrico. Nel 1924 fu fondato lo Yacht Club di Punta del Este.\nUno dei momenti cruciali nella storia del centro balneare fu il 1951, quando, grazie all'impulso dell'uomo d'affari argentino Mauricio Litman, si realizz\u00f2 il primo Festival Internazionale del Cinema di Punta del Este nel Cantegril Country Club. Arrivarono numerose figure internazionali, tra le quali Silvana Mangano, Joan Fontaine e G\u00e9rard Philipe. Dopo le due edizioni iniziali, il Festival del Cinema di Punta del Este cess\u00f2 di esistere fino al 1998, quando risorse con rinnovato vigore.\nTurismo.\nPunta del Este \u00e8 una delle pi\u00f9 importanti ed esclusive localit\u00e0 balneari dell'America del Sud, cos\u00ec come un punto di incontro del \"jet set\" internazionale. \u00c8 collegata a Montevideo da un servizio regolare di autobus, oltre che da un'ottima rete stradale. Diverse compagnie la collegano per via marittima a Buenos Aires e alla stessa Montevideo, attraverso il R\u00edo de la Plata. Dal vicino Aeroporto Laguna del Sauce (Codice IATA = PDP) partono voli regolari con le citt\u00e0 di Buenos Aires, Montevideo, Asunci\u00f3n, Santiago del Cile e San Paolo.\nLa citt\u00e0 dispone di una vastissima offerta alberghiera. Conta inoltre un numero elevato di ristoranti, che offrono anche cucina francese, giapponese o araba; i villeggianti hanno inoltre a disposizione un'ampia scelta di locali e casin\u00f2.\nNegli ultimi anni, forse anche per colpa della forte crisi economica che ha colpito i paesi rioplatensi nel 2002, la sua fama di posto di villeggiatura costoso si \u00e8 un po' affievolita; l'offerta alberghiera e gastronomica si \u00e8 quindi orientata verso un migliore rapporto tra qualit\u00e0 e prezzo.\nSpiagge di Punta del Este.\nGrazie alla sua privilegiata situazione geografica, a Punta del Este si trovano spiagge per tutti i gusti. Le pi\u00f9 conosciute sono Playa Mansa (\"spiaggia calma\") e Playa Brava (\"spiaggia selvaggia\"); entrambe fanno onore al proprio nome. La \u201cMansa\u201d, affacciata sulla Baia di Maldonado e sull'Isola di Gorriti, dalla parte peninsulare rivolta al Rio de la Plata, offre acque tranquille. La \u201cBrava\u201d, dalla quale si vede in lontananza la Isla de Lobos, \u00e8 riservata a quelli che amano le acque pi\u00f9 agitate dell'Oceano Atlantico. In inverno le sue onde attirano i praticanti di windsurf.\nCasapueblo.\nL'edificio chiamato \"Casa Pueblo\", opera del pittore e scultore uruguayano Carlos P\u00e1ez Vilar\u00f3, \u00e8 un vero simbolo di Punta del Este, e la sua singolarissima architettura ha fatto di esso una delle principali attrazione della citt\u00e0. La sua costruzione dur\u00f2 36 anni. Si trova nella zona di Punta Ballena, ad ovest di Punta del Este, a pochi chilometri dal centro della citt\u00e0.\n\u00c8 universalmente considerata una \"scultura abitabile\". Al suo interno ha diversi saloni rivolti al mare, nei quali si svolgono continuamente esposizioni di scultura, pittura e arte ceramica. Il posto \u00e8 famoso anche perch\u00e9 vi si pu\u00f2 osservare il sole tra i suoi elementi architettonici nelle varie ore del giorno. All'interno di \u201cCasa Pueblo\u201d esiste anche un complesso alberghiero.\nIl faro.\nAlto 45 m, fu costruito nel 1860 da Tom\u00e1s Libarona, con materiali provenienti dall'Europa. Il suo scopo originario era quello di facilitare l'orientamento ai marinai che solcavano l'Oceano Atlantico e il Rio de la Plata. \u00c8 possibile oggi salire i 150 gradini della sua scalinata a spirale.\nIsola di Gorriti.\nL'isola ha una superficie di 21 ettari che pu\u00f2 essere percorsa dai turisti che ogni giorno vi sbarcano attraverso un servizio regolare di traghetti, e dispone di due spiagge, Puerto Jard\u00edn e Playa Honda. L'isola \u00e8 un porto naturale per le imbarcazioni che vi attraccano ed \u00e8 un posto ideale per la pratica degli sport acquatici. Gorriti fu conosciuta in passato: \"Isola delle Palme\" e \"Isola di Maldonado\". A met\u00e0 del XVIII secolo giunse come prigioniero su di essa il capitano Don Francisco Gorriti, che impose alla fine il proprio nome all'isola.\nIsla de Lobos.\nNei suoi 41 ettari di superficie rocciosa si trova la colonia pi\u00f9 grande di leoni marini sudamericani di tutta l'America del Sud, di fronte alla costa oceanica di Punta del Este, a da essa.\nFu scoperta da Juan D\u00edaz de Sol\u00eds nel 1516. Le leggende narrano che alcuni marinai vi sbarcarono per cacciarvi 66 lupi marini, che sarebbero stati l'unico alimento per il viaggio di ritorno, portando inoltre con s\u00e9 la pelle degli animali da vendere al mercato di Siviglia.\nLa Barra de Maldonado.\nNegli anni '40 La Barra era un villaggio di pescatori, prima che gli abitanti della vicina citt\u00e0 di San Carlos cominciassero a costruirvi le loro residenze estive.\nOggi \u00e8 conosciuta anche per il \"Ponte Ondulato\", per via dell'opera civica costruita su progetto di Leonel Viera nel 1965 alla foce del torrente Maldonado. Il torrente \u00e8 oggi utilizzato per la pratica degli sport nautici e per la pesca sportiva."}
{"id": "897431", "revid": "1522738", "url": "https://it.wikipedia.org/wiki?curid=897431", "title": "Ferenc Sz\u00e1lasi", "text": "Biografia.\nIl padre di Sz\u00e1lasi, Ferenc Sz\u00e1lasi \"senior\", era stato un ufficiale di fanteria, andato in pensione col grado di capitano. Di cinque figli che ebbe, ne indirizz\u00f2 quattro alla carriera militare. Tra questi, Ferenc Sz\u00e1lasi junior termin\u00f2 le otto classi del realginnasio militare, poi frequent\u00f2 l'imperial-regia accademia ufficiali; dopo la grande guerra frequent\u00f2 l'accademia dello stato maggiore, chiamata Scuola di Guerra. Fu questo il suo titolo di studio pi\u00f9 alto; ma il suo esame pi\u00f9 importante fu quello da ufficiale di stato maggiore e il suo grado militare pi\u00f9 elevato fu il grado di maggiore del Corpo di stato maggiore.\nNel 1925 Sz\u00e1lasi entra nell'esercito ungherese e nel 1933 raggiunge il rango di maggiore. In questi anni rimase affascinato dalla politica: le personalit\u00e0 magiare alle quali si ispir\u00f2 furono il defunto vescovo Ottok\u00e1r Proh\u00e1szka e il primo ministro Gyula G\u00f6mb\u00f6s. Tra i capi stranieri, per lui le personalit\u00e0 esemplari furono Benito Mussolini e Adolf Hitler. Sz\u00e1lasi ammir\u00f2 molto anche Corneliu Zelea Codreanu, con cui si incontr\u00f2 intorno al 1937.\nL'ingresso in politica.\nSostenitore dell'espansione militare dell'Ungheria, lasci\u00f2 definitivamente l'esercito nel 1935 per intraprendere la carriera politica. Entr\u00f2 nel partito nazionalista, che era impopolare tra l'elettorato. Quell'anno egli fond\u00f2 il Partito della Volont\u00e0 Nazionale (\"Nemzeti Akarat P\u00e1rt\"), che ebbe come sigla l'acrostico NAP (in ungherese: Sole), scritto coi caratteri \"runici\" siculo-magiari. La formazione fu poi ridenominata Partito delle Croci Frecciate e si contrappose al partito governativo, il Partito di Unit\u00e0 Nazionale (\"Nemzeti Egys\u00e9g P\u00e1rt\" - NEP).\nIn seguito Sz\u00e1lasi si opporr\u00e0 all'appropriazione dell'emblema del suo partito da parte di altri gruppi nazionalsocialisti. Il partito fondato da Sz\u00e1lasi diventa dunque la principale forza politica d'opposizione: sono le Camicie Verdi a portare il popolo nelle piazze, a controllare i sindacati operai e ad organizzare gli scioperi. La sinistra perde consensi politici ed \u00e8 praticamente abbandonata dalle masse operaie e contadine, che si lasciano attrarre dal populismo dell'estrema destra: se alle elezioni parziali del 1936 il NEP ottiene un migliaio di voti su 12.000, nel 1937 i militanti del nuovo movimento arrivano a ventimila.\nScioglimento del partito ed il carcere.\nNell'aprile 1937 il governo Dar\u00e1nyi decreta lo scioglimento del Partito della Volont\u00e0 Nazionale, mentre Sz\u00e1lasi viene condannato a tre mesi di reclusione per avere svolto propaganda antisemita. Qualche mese dopo, per\u00f2, le Camicie Verdi danno vita al Partito Nazionale Socialista (Nemzeti Szocialista P\u00e1rt), che in breve tempo giunge a contare centomila iscritti. Alla fine dell'anno, il nuovo partito lancia la campagna \"Sz\u00e1lasi '38\": che nel 1938 debba vedere il capo nazionalsocialista al governo appare abbastanza probabile e non solo perch\u00e9 il suo pi\u00f9 stretto collaboratore, K\u00e1lm\u00e1n Hubay, ha battuto il candidato governativo in un'elezione parziale, ma soprattutto per il vasto consenso di cui godono le Camicie Verdi in tutto il paese.\nIl partito Crocefalcato.\nPi\u00f9 tardi sorsero altre insegne ed emblemi, soprattutto nelle frazioni crocefrecciate e nazionalsocialiste. Il \"poeta e guida del popolo\" Zolt\u00e1n B\u00f6sz\u00f6rm\u00e9nyi fond\u00f2 il Partito Nazionalsocialista Crocefalcato (\"Kasz\u00e1skeresztes Nemzetiszocialista P\u00e1rt\"). Il partito dei \"crocefalcati\" o \"falcati\" aveva come emblema quattro falci disposte a formare una croce uncinata, con una testa di morto al centro. L'uso di questo emblema alludeva contemporaneamente all'orientamento \"rurale\" del partito e alla morte che esso minacciava ai nemici. Altre iniziative partitiche frazionistiche si accompagnarono all'uso della croce coi bracci a forma di clave, sicch\u00e9 si ebbero anche le \"croci clavate\" o \"clavigeri\".\nPer lo pi\u00f9, le formazioni nazionalsocialiste ungheresi si basavano su una ibridazione di posizioni desunte dal nazionalsocialismo tedesco prima e dal fascismo italiano poi. I partiti del conte S\u00e1ndor Festetics, di Zolt\u00e1n Mesk\u00f3 e del conte Fid\u00e9l P\u00e1lffy, per\u00f2, non erano organismi fondati su una imitazione o su imitazioni incrociate, ma potevano essere considerati come adattamenti ungheresi del nazionalsocialismo, adattamenti autonomi anche sotto il profilo ideologico. Nel 1935 Sz\u00e1lasi fece un significativo passo avanti, sotto ogni punto di vista: diede vita non a un puro e semplice adattamento ungherese del nazionalsocialismo ma a un nazionalsocialismo ungherese autonomo e sovrano, l'ungarismo.\nNuovo arresto.\nIl Reggente Horthy, allarmato sia dal successo nazionalsocialista sia dagli sviluppi della politica europea (in seguito all'Anschluss, l'Ungheria ha il Terzo Reich sul confine occidentale), ritiene che fosse il momento di reagire. Licenzia il presidente K\u00e1lm\u00e1n Dar\u00e1nyi e affida a B\u00e9la Imr\u00e9dy, allora in fama di anglofilia, l'incarico di formare un governo che abbia come compito prioritario la repressione del movimento nazionalsocialista.\nII nuovo primo ministro emette immediatamente un decreto, il n\u00ba 3400, che vieta ai dipendenti statali l'iscrizione ai partiti politici; la norma intende colpire il Partito Nazionale Socialista, che ha moltissimi militanti nell'amministrazione pubblica e nell'esercito. Poco dopo, la polizia segreta diffonde dei volantini che inneggiano a Sz\u00e1lasi e insultano Horthy (\"Rebecca, fuori dal Castello!\"); il capo nazionalsocialista \u00e8 arrestato, processato e condannato a tre anni di carcere per aver diffuso \u00abletteratura sovversiva\u00bb. Seguono alcune dimostrazioni di protesta, alle quali il governo risponde mettendo al bando il Partito Nazionale Socialista.\nLe Croci Frecciate.\nK\u00e1lm\u00e1n Hubay lo ricostituisce sotto il nome di Partito Ungarista (Hungarista P\u00e1rt); il nuovo primo ministro, il conte Teleki, scioglie anche questo, ma Hubay fa nascere il Partito della Croce Frecciata (Nyilas Keresztes P\u00e1rt). Tra provvedimenti repressivi di vario genere (censure, sequestri, confische, perquisizioni, arresti) si arriva al maggio 1939. Alle elezioni per il rinnovo del Parlamento, il partito croce-frecciato sfonda a destra e a sinistra, diventando il secondo partito del paese: su due milioni di voti ne ottiene 750.000, anche se dei 259 seggi gliene vengono attribuiti solo 31. Il numero degli iscritti al partito raddoppia e tocca le duecentomila unit\u00e0, nonostante le intimidazioni governative e i massicci arresti di militanti.\nTuttavia, durante il periodo della carcerazione di Sz\u00e1lasi, nel partito crocefrecciato si verificano contrasti tra la \u00abdestra\u00bb e la \u00absinistra\u00bb. \u00abAl fine di controbilanciare l'influenza dei sinistri\u00bb, Hubay manovra per fondere il Partito della Croce Frecciata con altri partiti dell'estrema destra. Nell'operazione s'inserisce l'ex primo ministro B\u00e9la Imr\u00e9dy], il quale, venutosi a trovare isolato nel partito governativo in seguito al rafforzamento di Teleki, ha fondato con altri ventisei deputati il Partito del Rinnovamento Ungherese (\"Magyar Meg\u00fajul\u00e1s P\u00e1rtja\"), che si dichiara fascista e filo-tedesco. Hubay e Imr\u00e9dy intendono dunque dar vita a una vasta coalizione governativa attestata su posizioni di estrema destra. Intanto gli elementi pi\u00f9 radicali progettano un'azione rivoluzionaria per liberare con la forza il capo del partito, Ferenc Sz\u00e1lasi, assassinare il Ministro dell'Interno Ferenc Keresztes-Fischer e costringere Horthy ad affidare a Sz\u00e1lasi il potere dello Stato.\nIl piano per\u00f2 viene scoperto e sedici dei ventitr\u00e9 imputati sono condannati, per alto tradimento, all'ergastolo e a pene detentive. Nel settembre del 1940, quando viene scarcerato, Sz\u00e1lasi si oppone decisamente al disegno di Hubay di realizzare ulteriori aggregazioni a destra. Inizia per\u00f2 il declino delle crocefrecciate, determinato dalle misure anti-ebraiche del governo e dall'adesione dell'Ungheria al Patto Tripartito.\nIl conflitto.\nGi\u00e0 alla fine del 1940 pensano di mandare in Occidente un loro uomo, che fondi un Comitato Ungherese all'estero e predisponga il terreno per il trasferimento di Horthy a Londra e la formazione di un governo in esilio. Per quanto riguarda le attivit\u00e0 belliche, l'Ungheria intensifica il proprio disimpegno, \u00abritirando le sue truppe dal fronte russo, non abbattendo gli aerei nemici che sorvolavano il suo territorio, dando addirittura asilo a prigionieri inglesi ed americani fuggiti dai campi di concentramento tedeschi\u00bb.\nNel 1943, quando la guerra cominci\u00f2 a rivelarsi sfavorevole per l'Asse e per i suoi alleati, il Reggente d'Ungheria Mikl\u00f3s Horthy e il suo primo ministro Mikl\u00f3s K\u00e1llay cominciarono a tastare il terreno presso gli Alleati occidentali per vedere in che modo l'Ungheria potesse \"saltar fuori\" dal conflitto, ma in modo da non finire sotto l'egemonia sovietica e possibilmente in modo da non doversi scontrare con il Grande Reich germanico.\nTrattative segrete con gli Alleati.\nGli Alleati occidentali erano abbastanza riservati; prima rivolsero a malapena la parola agli inviati ungheresi; poi, nel 1944, fecero sapere agli Ungheresi, in maniera sempre pi\u00f9 netta, che si poteva prendere in considerazione solo una capitolazione incondizionata; diversamente, l'Ungheria avrebbe dovuto offrire la propria resa direttamente ai Sovietici. (I Tedeschi vennero subito a conoscenza di tutte le trattative, in ogni particolare e nel modo pi\u00f9 esatto possibile).\nDopo la met\u00e0 del marzo 1944, il Reggente Horthy ricevette da Hitler un invito pressante a recarsi nella sua residenza al castello di Klessheim. Dissuaso da alcuni e sollecitato da altri, il Reggente, bench\u00e9 recalcitrante, accolse l'invito e and\u00f2 dal F\u00fchrer. Dopo la cortese accoglienza, Hitler comunic\u00f2 al Reggente di esser venuto a conoscenza del comportamento da traditore di K\u00e1llay e per questo doveva lasciare immediatamente l'incarico. Hitler decise di inviare provvisoriamente in Ungheria delle truppe che ristabilissero l'ordine, incoraggiassero a una pi\u00f9 accentuata partecipazione alla guerra e mettessero al sicuro l'Ungheria - direttamente - e il Reich - indirettamente.\nTruppe tedesche in Ungheria.\nTra il 19 marzo 1944 e il 15 aprile 1945 non si pot\u00e9 neanche parlare di un'occupazione militare tedesca dell'Ungheria, ma solo di una presenza militare dell'alleato tedesco. A Mikl\u00f3s K\u00e1llay succedette il tenente generale in congedo D\u00f6me Szt\u00f3jay, gi\u00e0 ambasciatore a Berlino, che godeva della fiducia sia del Reggente sia dei tedeschi. Acquisita la certezza che gli Alleati occidentali avrebbero riconosciuto solo ed esclusivamente la resa incondizionata davanti all'URSS, il governo ungherese cominci\u00f2 a prendere in esame le possibilit\u00e0 di un contatto coi sovietici. Il 24 agosto 1944 D\u00f6me Szt\u00f3jay fu costretto alle dimissioni.\nIl nuovo primo ministro fu il generale comandante di corpo d'armata B\u00e9la Lakatos. Nel frattempo il Reggente aveva ricevuto un paio di volte Ferenc Sz\u00e1lasi, il quale cap\u00ec di essere vicini alla capitolazione. Sz\u00e1lasi, i dirigenti e la totalit\u00e0 dei militanti del Partito Crocefrecciato - Movimento Ungarista decisero di impedire con ogni mezzo la capitolazione. Per iniziativa di Sz\u00e1lasi, si form\u00f2 in seno al Parlamento l'Alleanza Nazionale Legislativa, che raggruppava tutti i risoluti difensori della lealt\u00e0 dell'Ungheria nei confronti del Reich. Alla Camera Alta, questa presa di posizione fu condivisa anche dai duchi e granduchi di Absburgo Lorena.\nTrattative segrete con i sovietici.\nNell'ottobre del 1944 il Reggente mand\u00f2 una delegazione dai sovietici, per trattare l'armistizio: era stato stabilito che l'Ungheria non poteva fissare nessuna condizione, ma si impegnava a deporre le armi per poi impugnarle di nuovo rivolgendole contro il Reich.\nMentre la delegazione era nel bel mezzo delle trattative, il Reggente si decise a compiere il passo finale. Il 15 ottobre fece leggere alla radio un proclama, in cui si dichiarava che l'alleanza militare coi Tedeschi veniva a cessare e che si dava l'avvio a trattative di armistizio. I nazisti intrapresero subito una serie di contromisure, sul piano diplomatico, poliziesco e militare. A tali azioni si associarono subito, armi in pugno, i militanti crocefrecciati; con loro, altri armati, come gli uomini della Alleanza Cameratesca del Fronte Orientale (\"Keleti Arcvonal Bajt\u00e1rsi Sz\u00f6vets\u00e9g\").\nCapo di governo.\nAdolf Hitler era ormai giunto alla conclusione che solo Ferenc Sz\u00e1lasi potesse diventare capo dello Stato e del governo: solo lui disponeva di un gran numero di uomini armati e il suo partito era il pi\u00f9 popolare e il pi\u00f9 forte. Ferenc Sz\u00e1lasi chiese a Horthy di nominarlo primo ministro e di rassegnare le dimissioni: il 16 ottobre 1944, Horthy acconsent\u00ec a nominare Ferenc Sz\u00e1lasi primo ministro e quindi a dare le dimissioni. Sz\u00e1lasi rimase in carica sino al termine della Seconda guerra mondiale.\nCondanna a morte.\nIl 5 maggio 1945 Sz\u00e1lasi venne fatto prigioniero dagli statunitensi, che lo portarono ad Augusta. Il 18 settembre venne trasferito in un campo di concentramento a sud di Salisburgo, il Marcus Camp. Il 3 ottobre venne imbarcato su un Douglas dell'esercito statunitense insieme con una decina di uomini politici ungheresi: B\u00e9la Imr\u00e9dy, L\u00e1szl\u00f3 B\u00e1rdossy, Lajos Rem\u00e9nyi-Schneller, Vilmos Hellenbronth, Ern\u0151 G\u00f6mb\u00f6s, Andor Jaross, Jen\u0151 Sz\u00f6ll\u0151si, L\u00e1szl\u00f3 Endre, Antal Kunder, Ferenc Kassai-Schallmayer, D\u00f6me Szt\u00f3jay con destinazione Ungheria, ove li attendeva il processo per crimini di guerra.\nIl governo ungherese era quello provvisorio presieduto dal generale B\u00e9la Mikl\u00f3s; nel mese successivo, il 15 novembre 1945, si form\u00f2 il primo governo di coalizione dei partiti democratici, presieduto dal pastore riformato Zolt\u00e1n Tildy (Partito dei Piccoli Proprietari). Quei primi undici imputati furono portati al n. 60 della via Andr\u00e1ssy, nello stesso edificio che precedentemente era stato la Casa della Fedelt\u00e0, sede centrale del Partito Crocefrecciato. Nel sotterraneo vennero ricavate delle celle, dove i prigionieri furono rinchiusi sotto stretta vigilanza.\nIl processo contro Ferenc Sz\u00e1lasi e un primo gruppo di imputati (G\u00e1bor Vajna, Jen\u0151 Sz\u00f6ll\u0151si, S\u00e1ndor Csia, J\u00f3zsef Gera, G\u00e1bor Kem\u00e9ny, K\u00e1roly Beregfy) cominci\u00f2 il 5 febbraio 1946. La corte, presieduta da P\u00e9ter Jank\u00f3 era composta dai rappresentanti dei principali partiti magiari. La funzione di pubblico ministero era svolta da L\u00e1szl\u00f3 Frank. Sz\u00e1lasi fu condannato a morte e impiccato il 12 marzo nel cortile del carcere di via Mark\u00f3. Lo precedettero sul patibolo, quello stesso giorno, Gera, Beregfy e Vajna, e il 19 marzo lo seguirono Kem\u00e9ny, Csia e Sz\u00f6ll\u0151si.\nIl pensiero politico: Ungarismo.\nIl termine \"ungarismo\" era stato usato per la prima volta, nella sua accezione politica, da una personalit\u00e0 di grande influenza pubblica: il gi\u00e0 menzionato Ottok\u00e1r Proh\u00e1szka, vescovo di Sz\u00e9kesfeh\u00e9rv\u00e1r. L'Ungarismo, se vogliamo tradurre il concetto, non significa semplicemente \"magiarismo\" ma piuttosto \"idea ungherese d'impero\" e combina tale concetto con un nazionalsocialismo autonomo e propriamente ungherese. Da una parte Sz\u00e1lasi mir\u00f2 alla formazione di un nazionalsocialismo propriamente ungherese, dall'altra volle far nascere un fascismo quasi propriamente ungherese.\nAd esempio, l'Ungarismo era qualificabile come razzista in una misura decisamente scarsa rispetto al nazionalsocialismo tedesco ma era un po' pi\u00f9 vicino al razzismo di quanto non lo fosse il fascismo italiano. Ferenc Sz\u00e1lasi diede all'Ungarismo l'idea del \"conazionalismo\", un'idea comunitaria che si distingue sia dalla concezione esclusivamente nazionale (nazionalismo) sia dalla concezione internazionale (internazionalismo). Il conazionalismo da una parte costituisce una affermazione del concetto di comunit\u00e0 plurinazionale, dall'altra la perfetta cooperazione dei nazionalismi, un nazionalismo, per cos\u00ec dire, comune, solidale e disposto alla collaborazione.\nFerenc Sz\u00e1lasi chiam\u00f2 \"personalit\u00e0 popolari\" le nazionalit\u00e0 disposte a collaborare in modo positivo e con qualificazioni valutabili entro il quadro della nazione e nell'interesse della nazione. (N\u00e9 la popolazione ebraica d'Ungheria n\u00e9 la popolazione zingara vivente in Ungheria furono considerate realt\u00e0 etniche costituenti \"personalit\u00e0 popolari\").\nFerenc Sz\u00e1lasi sperava che il mondo, dopo una conclusione vittoriosa della Seconda guerra mondiale, sarebbe stato ordinato dal Grande Reich germanico, dall'Italia e dal Giappone e che gli alleati del Tripartito - tra cui l'Ungheria, il popolo ungherese come popolo guida dell'Europa centro-sud-orientale - avrebbero partecipato a questo riordinamento concernente la sorte del mondo; gli alleati del Tripartito, tra i quali l'Ungheria, avrebbero avuto un ruolo di primo piano a livello regionale. Sz\u00e1lasi era disposto alla pi\u00f9 stretta alleanza, collaborazione e convivenza postbellica tra Grande Reich germanico e Ungheria; ma non avrebbe mai accettato una incorporazione dell'Ungheria nel Reich come una sua provincia, e ci\u00f2 in contrasto con alcuni nazionalsocialisti ungheresi che non solo ritenevano verosimile, ma addirittura auspicavano, la realizzazione di un \"Gau-Ungarn\" in seguito alla guerra vittoriosa.\nMussolini ed Hitler.\nFerenc Sz\u00e1lasi stimava sia Benito Mussolini sia Adolf Hitler, ma pi\u00f9 il primo del secondo. Verso la fine della guerra i Tedeschi adottarono alcune misure che ferirono la dignit\u00e0 di Sz\u00e1lasi nella sua qualit\u00e0 di capo supremo dell'esercito; fu allora che egli si rivolse a Hitler con una lettera di vibrante protesta. In genere, non toller\u00f2 mai il minimo tentativo di diminuire il rango dell'Ungheria.\nLa grande stima che Sz\u00e1lasi ebbe per Hitler venne a cadere nel momento in cui, in carcere, apprese che il F\u00fchrer si era tolto volontariamente la vita. Sembra che in conseguenza di ci\u00f2 una profonda disistima abbia intaccato l'ammirazione precedente: se non in misura totale, certo in modo definitivo."}
{"id": "897450", "revid": "834", "url": "https://it.wikipedia.org/wiki?curid=897450", "title": "Arthur Wellesley, Duca di Wellington", "text": ""}
{"id": "897456", "revid": "122579120", "url": "https://it.wikipedia.org/wiki?curid=897456", "title": "Il misterioso signor Quin", "text": "Il misterioso signor Quin (\"The Mysterious Mr Quin\") \u00e8 una raccolta di racconti gialli scritta da Agatha Christie e pubblicata per la prima volta nel Regno Unito da William Collins &amp; Sons il 14 aprile 1930 e negli Stati Uniti da Dodd, Mead and Company pi\u00f9 tardi nello stesso anno. I dodici racconti hanno come protagonisti il signor Satterthwaite (che ritorner\u00e0 con il cognome abbreviato in Satter nel romanzo \"Tragedia in tre atti\") e il signor Harley Quin, misterioso personaggio che compare al momento opportuno fungendo da deus ex machina.\nElenco dei racconti.\nLa raccolta \u00e8 composta da dodici racconti:\nTrame.\n\u00c8 arrivato il signor Quin.\nLa notte di san Silvestro il signor Satterthwaite \u00e8 invitato a cena dal signor Tom Evesham e sua moglie Laura. Con loro siedono il signor Richard Conway, Alex Portal e sua moglie Eleanor. Il signor Satterthwaite \u00e8 molto interessato ad Eleanor e suo marito. Nota che la donna ha tinto i capelli biondi di nero, e che suo marito sembra nutrire nei suoi confronti sia amore che paura. La conversazione del dopo cena verte sul suicidio del precedente padrone di casa, Derek Capel, che si era tolto la vita due anni prima senza un apparente motivo. Nel bel mezzo della conversazione le due donne decidono di ritirarsi a dormire, cos\u00ec gli uomini vengono lasciati soli con le loro supposizioni. Il discorso viene nuovamente interrotto dall'arrivo di uno straniero, il signor Harley Quin, che avendo bucato una ruota della macchina, chiede ospitalit\u00e0 nella casa. Il signor Quin dice di aver conosciuto il signor Capel e spinge gli ospiti a ricostruire gli eventi del giorno del suicidio. Mentre gli uomini raccontano, il signor Satterthwaite intravede lady Eleanor in cima alle scale che, seminascosta, ascolta la conversazione. Dal racconto emerge che il signor Capel non sembrava intenzionato a morire, anzi aveva annunciato agli amici il suo imminente fidanzamento. Poco dopo l'annuncio e poco prima di suicidarsi Capel aveva ricevuto delle lettere, un giornale, e la visita di un poliziotto che doveva restituirgli un cane che si era allontanato. Uno degli ospiti ricorda che la notizia principale contenuta nel giornale riguardava l'omicidio del signor Appleton, un uomo malvagio che perseguitava sua moglie, ritenuta colpevole di averlo avvelenato con la stricnina. In quei giorni era stato riesumato il corpo dell'uomo, ma non era stata trovata alcuna prova, fatto che aveva consentito alla moglie di Appleton di venire assolta. Quin, grazie al racconto dei presenti, arriva a una conclusione inaspettata: il signor Capel doveva essere il responsabile della morte di Appleton, e la sua fidanzata misteriosa doveva essere lady Appleton. Dopo aver letto l'articolo sul giornale e dopo aver visto arrivare il poliziotto, l'uomo si era sentito scoperto, perci\u00f2 aveva deciso di farla finita. In seguito alle incredibili rivelazioni Quin lascia la casa, e viene seguito da Eleanor, che rivela di essere la vedova Appleton. La donna ringrazia il signor Quin per aver cancellato definitivamente i dubbi sul suo conto, che avevano inficiato il rapporto con il suo nuovo marito Alex e che l'avevano costretta a cambiare identit\u00e0.\nL'ombra sul vetro.\nSatterthwaite si trova ospite a casa dei coniugi Unkerton insieme all'anziana Lady Cynthia Drage, il giovane maggiore John Porter, i due cacciatori Jimmy Allenson e Richard Scott, accompagnato da sua moglie Moira Scott. L'ultima ad arrivare \u00e8 Iris Staverton, una donna avventurosa, che aveva avuto una relazione con il signor Scott qualche anno prima.\nLa casa degli Unketon \u00e8 famosa per essere infestata dal fantasma del vecchio proprietario, ucciso dalla moglie e dal suo amante. I due assassini fuggendo si erano voltati indietro, scorgendo in una delle finestre il viso del morto. La macchia sul vetro \u00e8 ancora visibile, nonostante i proprietari successivi si fossero dati da fare per cancellarla, arrivando perfino a sostituire i vetri. Nel pomeriggio Porter e Satterthwaite decidono di andare a vedere il vetro della casa dalla collina antistante, e ascoltano inavvertitamente un dialogo fra Richard e Iris. La sera stessa la signora Unketon annuncia di aver chiamato il vetraio per sostituire il vetro maledetto, ma quando Satterthwaite e Porter si ritrovano a passeggiare sulla collina, scorgono ancora il volto del fantasma. Sulla via del ritorno i due gentiluomini sentono due spari provenienti dal giardino vicino e giunti sul posto trovano la signorina Straverton con un fucile in mano e i cadaveri del signor Allenson, colpito al petto, e della signora Scott, colpita alla schiena. Le indagini vengono svolte dall'Ispettore Winkfield, un funzionario locale, che sospetta della signora Iris Straverton, colta quasi in flagranza di reato. Nel bel mezzo delle indagini appare il signor Quin, che guida il signor Satterthwaite alla soluzione del caso: il signor Allenson e la signora Scott erano amanti, ed erano stati colpiti dallo stesso proiettile perch\u00e9 si trovavano abbracciati. Il secondo sparo aveva colpito l'orecchino della signora Scott, facendolo schizzare via. La figura scorta dai due uomini sulla finestra non era il fantasma, bens\u00ec il signor Scott, che dopo aver scoperto i due amanti aveva deciso di ucciderli, facendo ricadere le colpe sulla signorina Straverton, gettando il fucile dalla finestra sul giardino.\nAll'insegna del giullare.\nIl signor Satterthwaite si ferma nel villaggio di Kirklington Mallet, perch\u00e9 la sua auto ha bucato una gomma. Per ingannare il tempo decide di recarsi all'osteria \"All'insegna del Giullare\", dove incontra il signor Quin. Billy Jones, il proprietario della locanda, si intrattiene con gli ospiti raccontando come un anno prima una giovane donna franco canadese di nome Eleanor Le Couteau avesse comprato una grande casa nel villaggio. Proprio nello stesso periodo alla locanda soggiornava il capitano Richard Harwell, che dopo aver fatto la corte alla signorina, l'aveva sposata. Al ritorno dalla luna di miele il capitano era scomparso senza lasciare traccia, e i sospetti erano ricaduti sullo stalliere Stephen Grant. La signora Le Counteau aveva deciso di abbandonare la casa e l'aveva venduta a un milionario americano per una cifra esorbitante, poich\u00e9 era inclusa tutta la sua ricca collezione di opere d'arte. Anche il giardiniere John Mathias era stato sospettato, perch\u00e9 era stato l'ultimo a vedere il capitano, ma poich\u00e9 il corpo non era stato ritrovato, le accuse erano cadute nel vuoto e lui aveva deciso di lasciare la magione insieme a sua moglie. Quin chiede a Satterthwaite di provare a risolvere il caso attraverso dei ragionamenti. L'anziano signore ricorda che in Francia nello stesso periodo si erano verificati numerosi furti di opere d'arte per i quali era stata sospettata una famiglia di acrobati, i Clondinis. Poich\u00e9 dalle indagini nulla era emerso circa il passato della signora francese, n\u00e9 di quello del capitano e dei giardinieri, loro potevano essere benissimo i Clodinis sotto mentite spoglie. Si tratta dunque di metodo ingegnoso per riciclare la merce rubata: poich\u00e9 il capitano e il giardiniere non erano mai stati visti insieme dovevano essere la stessa persona. Il signor Setterthwaite riparte, lasciando la locanda. La figlia del locandiere, Mary Jones, innamorata di Stephen Grant, ancora non sa che bella sorpresa l'aspetta.\nLa nube fatale.\nIl signor Satterthwaite dopo aver seguito un processo all'Old Bailey si reca nel ristorante L'Arlecchino, dove incontra il signor Quin, che si fa raccontare tutta la vicenda. Il processo riguarda il caso di omicidio di Vivien Barnaby, moglie di George Barnaby, per il quale era stato condannato un gentiluomo di campagna, il signor Martin Wilde. Il signor Wilde aveva intrapreso una relazione sia con la signora Wilde che con la figlia del medico locale, Silvia Dale. Il giorno dell'omicidio Lady Barnaby aveva scritto una lettera all'amante, che si era presentato a casa sua mentre il marito era impegnato in una partita a bridge con gli amici. Poco dopo le domestiche avevano udito lo sparo e dopo essere accorse nella stanza avevano trovato la donna morta. Tutte le parti coinvolte avevano un alibi: George Barnaby era tornato a casa dieci minuti dopo l'omicidio e Silvia Dale era alla stazione a prendere un'amica. Martin Wilde invece aveva ammesso di essere stato a casa della vittima, e di aver portato con s\u00e9 una pistola, dimenticandola poi nella casa. Sotto consiglio di Quin, Satterthwaite decide di andare a trovare Luisa Bullard, una cameriera che dopo aver rilasciato le deposizioni era partita per il Canada. La cameriera conferma la sua deposizione, e confida di aver visto una macchia nel cielo a forma di mano gigante causata dal fumo di un treno. Il gentiluomo scopre poi che Luisa ha trovato un lavoro in Canada grazie al signor Barnaby, e che le \u00e8 vietato scrivere lettere agli amici in Inghilterra. Satterthwaite ritorna in patria dove incontra Quin al ristorante Arlecchino. Lo scoraggiato Satterthwaite arriva alla soluzione del mistero guidato da Quin. I treni della stazione partivano a un orario diverso da quello indicato dai camerieri come l'ora dell'omicidio, quindi non era possibile che qualcuno avesse visto il fumo del treno, gli orologi dovevano essere stati manomessi. Il signor Barnaby, che si occupava di caricare gli orologi della casa, li aveva manomessi per crearsi un alibi e uccidere sua moglie. Satterthwaite riesce ad estorcere una confessione firmata a Barnaby dicendogli che la polizia \u00e8 gi\u00e0 a conoscenza dei fatti. Martin Wilde viene salvato dalla forca.\nAnche i croupier amano.\nIl signor Satterthwaite si trova a Monte Carlo dove incontra la contessa Czarnova accompagnata dal giovane americano Franklin Rudge. Insieme al giovane si trova anche una ragazza, Elizabeth Martin, anch'essa americana, che non nasconde la sua gelosia nei confronti della contessa. Satterthwaite incontra Quin, e gli racconta dello strano triangolo. La notte seguente al casin\u00f2 si presenta Mirabelle, una diva parigina, attuale amante del re di Bosnia. La sera la contessa Czarnova si presenta al casin\u00f2 e gioca forti somme alla roulette. Il signor Satterthwaite si unisce al gioco, puntando tutto sul numero 5 mentre la contessa scommette sul 6. Nonostante esca il numero 5 il croupier d\u00e0 la contessa come vincente e l'anziano gentiluomo non protesta per galanteria. Poco dopo il signor Quin invita a cena Satterthwaite e Rudge, proponendogli di portare con s\u00e9 la prima persona incontrata in cammino. Satterthwaite arriva con Elizabeth, Rudge arriva con la contessa, mentre Quin porta il croupier del casin\u00f2, Pierre Vaucher. Il coupier racconta la storia di un gioielliere che aveva sposato una ragazza povera che lo aveva abbandonato per riapparire due anni pi\u00f9 tardi, carica di gioielli e abiti favolosi, per poi scomparire di nuovo lasciando l'uomo in preda all'alcolismo, dal quale si salv\u00f2 solo grazie alla disciplina dell'esercito durante la Prima Guerra Mondiale. L'uomo divenne un croupier in un casin\u00f2 e la vide, i suoi gioielli erano falsi, e lei era di nuovo sull'orlo della miseria. Le pass\u00f2 la vincita di un gentiluomo. A questo punto la contessa scatta in piedi furiosa e dopo aver inveito contro il marito accende una sigaretta e se ne va. Vaucher si rende conto che la contessa ha acceso la sigaretta con i cinquantamila franchi della vincita, ovvero tutto ci\u00f2 che le era rimasto. Il coupier lascia la cena e va a inseguire sua moglie. Rudge si rende conto che la contessa non le interessa e rivolge le sue attenzioni a Elizabeth. Quin e Satterthwaite sono soddisfatti.\nAlla Fine del Mondo.\nMr Satterthwaite \u00e8 in Corsica con la Duchessa di Leith. I due incontrano Naomi Carlton Smith, un giovane pittrice e cugina della contessa. I tre organizzano una gita per il giorno successivo, e poich\u00e9 la contessa \u00e8 una donna un po' tirchia, includono il signor Tomlinson, giudice indiano in pensione, che ha una macchina. Il giorno seguente il gruppo, dopo essere passato tra le montagne, giunge al villaggio di Coti-Chiavari, che Naomi definisce la \"fine del mondo\". Satterthwaite incontra il signor Quin, seduto su un masso che guarda verso il mare. L'idea del picnic viene abbandonata quando inizia a nevicare, perci\u00f2 il gruppo si avvia in un rifugio dove incontra altri tre visitatori inglesi: Vyse, produttore teatrale, Rosina Nunn una famosa attrice drammatica e suo marito, il signor Henry Judd. I visitatori si siedono tutti insieme e iniziano a chiacchierare. La signora Nunn racconta di Alec Gerard, un ladro che le ha sottratto un opale in teatro. Il gioiello non fu mai ritrovato ma il giovane era stato trovato con una bella somma di denaro, e poich\u00e9 non era riuscito a dare delle spiegazioni era stato ritenuto colpevole. La signorina Nunn svuota la borsa per cercare delle caramelle; e tira fuori una scatola che Tomlinson riconosce come una scatola indiana. Rendendosi conto che nessuno conosce di che si tratta Tomlinson mostra al gruppo che la scatola contiene un vano segreto. Con grande sorpresa dalla scatola viene tirato fuori l'opale. La signorina Nunn capisce che il furto \u00e8 stato causato dalla sua distrazione e si impegna ad aiutare Gerard ad uscire pulito dalla storia, promuovendo le sue commedie. Naomi Smith \u00e8 la pi\u00f9 felice, infatti aveva una relazione con il giovane Alec, ed era intenzionata a suicidarsi la sera stessa. Satterthwaite e Quin si salutano sul bordo della scogliera.\nUna voce nel buio.\nSatterthwaite si trova in Costa Azzurra con la sua amica di infanzia Lady Barbara Stranleigh, divenuta baronessa in seguito al naufragio della nave Uralia, nel quale mor\u00ec sua sorella maggiore. Lady Beatrice chiede a Satterthwaite di recarsi da sua figlia Margery Gale, che crede di essere perseguitata da una presenza paranormale. Dopo aver incontrato il signor Quin sul treno, Satterthwaite si reca ad Abbot's Mede, casa di Margery, che gli racconta delle voci che la perseguitano durante la notte. In casa sono presenti l'anziana cameriera Alice Clayton, scampata anch'essa al disastro dell'Uralia, Marcia Keane, amica di Margery, e Roley Vavasour, cugino di Margery. Lady Barbara scrive alla figlia per ringraziarla dei cioccolatini che le ha inviato, nonostante le abbiano provocato un'intossicazione alimentare. Ma Margery non ha mandato alcun regalo a sua madre, e il signor Satterthwaite inizia a capire che dietro il fantasma si nasconde un disegno pi\u00f9 complesso volto a eliminare la baronessa e sua figlia. Roley organizza una seduta spiritica, invitando la nota spiritista madame Cassoncon, e la signora Lloyd, una medium. Dalla seduta emerge che lo spirito di lady Beatrice vuole qualcosa che le \u00e8 stato tolto. Dopo essere tornato a Londra Satterthwaite scopre che Lady Barbara \u00e8 morta affogata nella vasca da bagno a Abbot's Mede. Dopo aver incontrato il signor Quin in una locanda, Satterthwaite si reca di nuovo a casa Stranleigh, dove riesce a risolvere il mistero. L'anziano signore nota che la vecchia cameriera ha occhi azzurri, e capisce che non \u00e8 la stessa che conosceva lui, poich\u00e9 prima del disastro dell'Uralia l'aveva baciata in un corridoio, e aveva gli occhi marroni. La cameriera \u00e8 in realt\u00e0 lady Beatrice, che dopo aver perso la memoria nell'incidente, era stata convinta di essere la cameriera. In questo modo la spregiudicata Lady Barbara pot\u00e9 ereditare il titolo di baronessa. Lady Beatrice per\u00f2 stava riacquistando la memoria, e aveva iniziato a perseguitare le sue parenti, arrivando a uccidere la sorella. Proprio quando il caso \u00e8 risolto lady Beatrice viene trovata morta a causa di un infarto.\nIl volto di Elena.\nIl signor Satterthwaite si reca a vedere l'opera i \"Pagliacci\" alla Royal Opera House di Covent Garden, dove incontra il signor Quin. Il gentiluomo invita l'amico a guardare la seconda parte dell'opera sul suo balconcino privato, dal quale scorgono una ragazza dal viso meraviglioso, accompagnata da un giovane biondo. Al gruppo di ragazzi si aggiunge un giovane dai capelli bruni, che sembra provocare un certo scompiglio. All'uscita del teatro Satterthwaite si trova a salvare la ragazza da una rissa scoppiata fra i due giovani. Il suo nome \u00e8 Gillian West. La domenica successiva Satterthwaite si trova a Knew Gardens, dove incontra Gillian in compagnia del ragazzo biondo, Charles Burns. I giovani annunciano di essersi fidanzati, e confidano di essere preoccupati di un'eventuale reazione da parte di Philip Eastney, il ragazzo bruno del teatro, spasimante di Gillian. Satterthwaite viene invitato dalla ragazza per un t\u00e8 il gioved\u00ec successivo e, inaspettatamente, rivela che Philip era rimasto contento nell'apprendere la notizia del suo fidanzamento, e aveva fatto alla ragazza due regali: una scultura di vetro e una radio. Philip aveva insistito perch\u00e9 la ragazza usasse la radio per ascoltare il concerto del famoso tenore Yoaschbim. La sera stessa Satterthwaite si reca al ristorante \"L'Arlecchino\" dove per caso ascolta una conversazione di Philip riguardante dei gas tossici. Il vecchio gentiluomo fiuta il pericolo e si precipita a casa di Gillian, proprio mentre il tenore sta eseguendo il suo famoso acuto capace di spaccare il cristallo. Gillian viene trascinata fuori di casa da Satterthwaite, poco dopo la scultura di cristallo si rompe sprigionando un gas fatale. Philip Eastney, dopo aver scoperto che il suo piano \u00e8 fallito si getta nel fiume, suicidandosi.\nArlecchino morto.\nIl signor Satterthwaite si trova in una galleria d'arte per ammirare le opere del giovane artista moderno Frank Bristow. Lo sguardo dell'anziano gentiluomo viene catturato da un quadro ritraente un Arlecchino morto disteso sul pavimento. Satterthwaite nota che la scena \u00e8 ambientata in un salotto di sua conoscenza, appartenuto a Reggie Charnley, che si era suicidato quindici anni prima durante una festa in maschera. Satterthwaite decide di comprare il quadro e invita il giovane pittore a cena la sera stessa a casa sua. All'artista si unisce anche il colonnello Monckton, che era presente la sera del suicidio di Charnley. Al momento della morte dell'uomo, la sua novella sposa Alix era incinta, perci\u00f2 l'unico beneficiario dell'eredit\u00e0 fu loro figlio. A casa di Satterthwaite giunge una visita inaspettata, si tratta della cantante Aspasia Glen, che vuole comprare il quadro di Arlecchino. Proprio durante i convenevoli per\u00f2 giunge la telefonata della vedova Charnley, anch'essa interessata all'acquisto dell'opera. Satterthwaite invita la vedova a casa sua, e non si sorprende quando giunge anche il signor Quin. Insieme gli ospiti rivivono la notte del suicidio e arrivano ad un'inaspettata conclusione: Reggie Charnley \u00e8 stato ucciso. Il colpevole \u00e8 Hugo Charnley, che non sapendo che la giovane Alix era incinta, sperava di ottenere l'eredit\u00e0; per questo l'assassino si era messo in combutta con Aspasia, convincendola a mandare una lettera a Reggie dove affermava di aspettare un figlio da lui. Hugo aveva poi ucciso Reggie e lo aveva spostato in un'altra stanza inscenando un suicidio, reso credibile dalla lettera. Aspasia prima di fuggire conferma la storia e rivela di essere stata abbandonata da Hugo subito dopo l'omicidio.. L'assassino nel mentre era morto, e anche la lettera era un falso, perci\u00f2 la reputazione di Reggie viene ripristinata. Alix pu\u00f2 allontanarsi con l'artista: fra i due sembra nascere un sentimento romantico.\nL'uccello con l'ala spezzata.\nSatterthwaite si trova nella campagna inglese, e mentre assiste a una seduta spiritica con il tavolo rotante, vengono fuori le parole QUIN e LAIDELL. L'anziano signore, che fino a poco tempo prima era intenzionato a tornare a Londra, decide di chiamare Madge Keeley, figlia dei proprietari di Laidell per accettare il suo invito a casa loro. Durante la cena Madge annuncia il suo fidanzamento con Roger Graham. Oltre ai due fidanzati in tavola sono presenti: David Keeley, il padre di Madge, un uomo estremamente silenzioso, tanto da sembrare invisibile; Gerard e Mabelle Annesley, una coppia di sposi e Doris Coles, un'amica di Madge e la madre di Roger, la signora Graham. Satterthwaite \u00e8 subito attirato dal racconto di Mabelle, che dice di aver visto nel bosco una figura simile a Satterthwaite. La donna \u00e8 circondata da un alone di malinconia, tanto che l'anziano gentiluomo la immagina come un \"uccello dall'ala spezzata\". Dopo la cena tutti si ritirano nella loro stanze. Il mattino seguente Mabelle viene trovata morta, apparentemente suicida. L'ispettore Winkfield, giunto sul posto, si affretta a ricostruire i fatti: Madge aveva chiesto a Mabelle di tornare in cucina per recuperare il suo ukulele, quindi era stata l'ultima a vederla viva. Il signor Satterthwaite, per\u00f2 ricorda di aver visto del fumo proveniente dalla camera della signora Graham, e riesce a recuperare alcuni frammenti di lettere che rivelano una relazione tra Roger e Mabelle. I sospetti ricadono su Roger, che per\u00f2 afferma di aver lasciato definitivamente la donna la sera prima. Satterthwaite ritrova l'ukulele di Mabelle e si accorge che una corda \u00e8 stata sostituita, la corda mancante \u00e8 compatibile con i segni sul collo della vittima. Finalmente il giallo trova una soluzione: David Keeley, il padre di Madge, stufo di passare sempre in secondo piano, aveva deciso di uccidere la donna, sicuro che nessuno lo avrebbe notato, come sempre. Dopo che il folle colpevole viene arrestato, Satterthwaite torna a Londra in treno, e incontra Quin, col quale si rammarica per non essere riuscito a salvare Mabelle. Dopo essere stato colto dal sonno l'anziano signore si accorge che Quin \u00e8 scomparso; al suo posto sta una pietra raffigurante un bellissimo uccello blu.\nL'uomo venuto dal mare.\nSatterthwaite \u00e8 in vacanza su un'isola Spagnola. Si reca in una villa dal nome La Paz, il cui giardino, che si affaccia sulla scogliera, \u00e8 aperto al pubblico. Qui l'anziano signore incontra Anthony Cosdon. L'uomo racconta a Satterthwaite che gli \u00e8 stato diagnosticato un male incurabile perci\u00f2 ha deciso di tornare sulla scogliera dopo tanti anni per togliersi la vita e trovare finalmente la pace. L'aspirante suicida rivela al vecchio di aver gi\u00e0 tentato di gettarsi dalla scogliera, ma di essere stato fermato da una figura misteriosa venuta dal mare, identica al signor Quin. Il signor Satterthwaite riesce a persuadere l'uomo a non suicidarsi quel giorno e dopo essersi congedato, decide di avvicinarsi alla villa La Paz, apparentemente l'edificio \u00e8 disabitato, ma dall'esterno Satterthwaite scorge una donna che lo invita ad entrare. La misteriosa dama racconta la sua storia: \u00e8 arrivata nell'isola dopo il matrimonio, e ci ha vissuto un anno con il suo novello sposo prima che morisse, si trattava di un matrimonio molto infelice a causa della violenza del marito. Subito dopo essere rimasta vedova la donna aveva avuto dei brevi incontri con un inglese, dai quali era nato un figlio. Il giovane \u00e8 cresciuto felice senza sapere di essere illegittimo, e la madre, visto che si \u00e8 appena fidanzato, ha deciso di gettarsi dalla scogliera per salvarlo dallo scandalo. Satterthwaite convince anche la donna ad aspettare un giorno, e le raccomanda di tenere le persiane aperte. L'anziano signore torna poi all'albergo dove d\u00e0 degli indizi a Cosdon sulla presenza di una signora nella villa. Il giorno dopo Satterthwaite torna a La Paz, e trova i due innamorati finalmente felici, si sposeranno e la donna si impegner\u00e0 ad evitare la morte del ritrovato compagno, cosicch\u00e9 possa conoscere suo figlio.\nIl sentiero di Arlecchino.\nSatterthwaite si trova nella casa di campagna dei Denham. John Denham \u00e8 un uomo sulla quarantina che ha salvato la moglie, Anna, dalla rivoluzione russa. L'anziano signora sta passeggiando nel giardino, quando si imbatte in un sentiero chiamato \"Sentiero di Arlecchino\", dove incontra Quin anch'esso ospite della casa. Camminando lungo il sentiero, conosciuto anche come \"Via dell'Amore\", arrivano ad una ex cava. Quella sera nella casa \u00e8 prevista una rappresentazione della \"Commedia dell'arte\" con due ballerini professionisti provenienti da Londra nelle parti di Arlecchino e Colombina. A cena la conversazione verte sulla storia della scomparsa della ballerina Kharsanova avvenuta nel periodo della rivoluzione. Dopo cena, giunge la notizia che i ballerini sono rimasti feriti in un incidente stradale. Il Principe Sergio Oranoff, che guidava l'auto, arriva pi\u00f9 tardi, illeso. Anna conosce Oranoff, e sembra molto felice in sua presenza. In serata Satterthwaite scorge nel sentiero John Denham in compagnia di una ragazza del posto, Molly Stanwell. Anche Anna li vede e cerca il supporto di Satterthwaite. Per ovviare all'incidente Anna e Quin interpretano Colombina e Arlecchino. Satterthwaite riconosce, grazie alla sua passione per la danza, che Anna \u00e8 in realt\u00e0 la Kharsanova. Nel buio del giardino, la donna confessa all'anziano gentiluomo di aver abbandonato la danza per sposare John, ma di essere ormai decisa a fuggire con un altro uomo che la ama da sempre. La notte Oranoff aspetta di incontrare Anna, ma Satterthwaite la vede fuggire con Quin, vestito da Arlecchino. La cameriera di Anna per\u00f2 afferma di averla vista fuggire da sola. Preoccupati, Satterthwaite e Oranoff corrono fino alla cava dove trovano il cadavere di Anna. Quin rivela a Satterthwaite che pu\u00f2 vedere cose che gli altri non possono, e poi si allontana con calma."}
{"id": "897464", "revid": "438678", "url": "https://it.wikipedia.org/wiki?curid=897464", "title": "El caso de las dos bellezas", "text": "El caso de las dos bellezas \u00e8 un film del 1967 diretto da Jes\u00fas Franco.\nInsieme a \"B\u00e9same, monstruo\", fa parte di un dittico di film girati uno dopo l'altro e basati sulla stessa coppia di personaggi protagonisti: le detective private Regina e Diana, interpretate dall'attrice argentina Rosanna Yanni e dalla modella Janine Reynaud.\nVersioni.\nDel film, nato da una coproduzione tra Spagna e Germania, esistono due versioni, una per paese. Sulla versione tedesca, intitolata Rote Lippen - Sadisterotica e rimontata dal produttore, si basa anche la versione in lingua inglese, Two Undercover Angels.\nLa due versioni hanno colonne sonore completamente diverse, nonch\u00e9 differenze nel montaggio e nel dialogo. Alla versione spagnola manca qualche sequenza erotica, nel night-club.\nEdizioni DVD.\nIl film \u00e8 uscito in DVD negli Stati Uniti e in Gran Bretagna, solo con il doppiaggio inglese."}
{"id": "897470", "revid": "2037783", "url": "https://it.wikipedia.org/wiki?curid=897470", "title": "Fotbal Club Politehnica Timi\u0219oara", "text": "Il Fotbal Club Politehnica Timi\u0219oara, noto anche come Politehnica Timi\u0219oara o Poli Timi\u0219oara, era una societ\u00e0 calcistica rumena con sede nella citt\u00e0 di Timi\u0219oara. Fu fondata nel 1921 e sciolta nell'estate 2012. Nel corso della sua storia \u00e8 noto come \"FC Politehnica\", \"AEK Timi\u0219oara\", \"FCU Politehnica Timi\u0219oara\", \"FC Politehnica 1921 \u0218tiin\u021ba Timi\u0219oara\", \"FC Timi\u0219oara\".\nStoria.\nDal 1921 alla seconda guerra mondiale.\nIl club fu fondato nel 1921 da Traian Lalescu come \"FC Politehnica\" contemporaneamente al Politecnico ma rimase nell'ombra del Ripensia e del Chinezul, squadre dominatrici del calcio rumeno in quel periodo. La squadra era composta unicamente da studenti, tra cui Pitea, Neam\u0163u, Ignu\u0163a, Sfera, I. Pop, Vancu, Gherga, Dobo\u0219an, V. Chiroiu, Negru, Sepi I, Fran\u0163iu, Sepi II, T. Chiroiu, Munteanu, Fran\u0163iu II, Deheleanu, Dr\u0103ghici, Protopopescu, Ia\u0219inschi, Hockl, Corcan, Ro\u0219ca, Ursulescu. Furono questi pionieri del calcio studentesco a guidare il Politehnica nell'ascesa sportiva dei suoi primi anni di vita.\nNei primi anni dalla fondazione, specialmente nel triennio 1924-1927, ebbe un buon affiatamento e molti dei suoi componenti rappresentarono la Nazionale rumena, come Sfera, Ignu\u0163a, V. Deheleanu, V. Chiroiu, I. Pop, T. Protopopescu e Gra\u0163ian Sepi.\nTerzo millennio.\nDopo essersi classificata seconda nel campionato 2008-2009, la squadra ha disputato il terzo turno preliminare di UEFA Champions League 2009-2010, dove ha eliminato lo (2-2 in trasferta e un 0-0 in casa).\nAl termine della stagione 2010-2011, conclusa al secondo posto in campionato, la squadra \u00e8 stata retrocessa dalla federazione rumena in Liga II a seguito di alcuni problemi con debiti insoluti, perdendo di conseguenza la possibilit\u00e0 di disputare il terzo turno preliminare di Champions League.\nNella stagione 2011-2012 vince il campionato di Liga II (Seria 2) ma annulla la richiesta per la licenza a causa del perdurare dei debiti non pagati e non ha diritto alla promozione. Nel settembre 2012 il club viene sciolto.\nL'ACS Reca\u0219 \u00e8 trasferita a Timi\u0219oara e viene rinominata ACS Poli Timi\u0219oara, ma i tifosi decidono di supportare la squadra amatoriale dell'Universitatea Politehnica, l'ASU Politehnica Timi\u0219oara.\nIl 7 dicembre 2012 il sindaco di Timi\u0219oara Nicolae Robu ha annunciato che l'ACS Poli ha ricevuto gratuitamente da Marian Iancu stemma, storia, record e colori. Potranno quindi usarli dalla stagione seguente, la 2013-2014.\nStadio.\nLo stadio dove gioca attualmente le sue partite casalinghe \u00e8 stato inaugurato nel 1963 e chiamato 1\u00ba maggio con una capienza di 40.000 posti. \u00c8 stato costruito da volontari non pagati ed inaugurato in occasione di un torneo internazionale organizzato dallo Stin\u0163a Timi\u0219oara.\n\u00c8 stato rinnovato diverse volte e installato un impianto di illuminazione per le partite in notturna e attualmente conta 32.019 posti a sedere. \u00c8 intitolato a Dan P\u0103ltini\u0219anu, per dieci anni giocatore della squadra, morto nel 1995."}
{"id": "897473", "revid": "767487", "url": "https://it.wikipedia.org/wiki?curid=897473", "title": "Neverending Love", "text": "Neverending Love \u00e8 il primo singolo del duo pop Roxette che anticipa l'8 luglio 1986 in Svezia l'uscita del primo album \"Pearls of Passion\". Edito in 45 e 78 giri con il demo di \"Voices\", riesce ad entrare subito nella \"Sommartoppen\": classifica dei singoli pi\u00f9 venduti in Svezia."}
{"id": "897474", "revid": "1983214", "url": "https://it.wikipedia.org/wiki?curid=897474", "title": "Touring (pattinaggio)", "text": "Nel pattinaggio il touring \u00e8 un salto uguale al \"rittberger\", l'unica differenza \u00e8 che in questo salto si arriva con il piede sinistro e filo piatto. Questo salto non ha doppi e/o tripli perch\u00e9 viene detto \"salto di unione\" perch\u00e9 unisce un salto qualsiasi ad un \"lutz\" o ad un \"salchow\" (singoli, doppi o tripli che siano)."}
{"id": "897475", "revid": "44638", "url": "https://it.wikipedia.org/wiki?curid=897475", "title": "Il romanzo di Alessandro", "text": ""}
{"id": "897477", "revid": "339392", "url": "https://it.wikipedia.org/wiki?curid=897477", "title": "FCU Politehnica Timisoara", "text": ""}
{"id": "897479", "revid": "125469627", "url": "https://it.wikipedia.org/wiki?curid=897479", "title": "Polizia provinciale", "text": "La Polizia provinciale (o Polizia metropolitana), in Italia, \u00e8 un corpo o servizio di polizia locale, alle dipendenze degli enti di area vasta quali la provincia italiana o la citt\u00e0 metropolitana di riferimento.\nEsercita in genere funzioni istituzionali di polizia nell'ambito del territorio provinciale o metropolitano di pertinenza.\nStoria.\nLe origini storiche della Polizia Provinciale/Polizia Metropolitana possono essere riassunte in due figure, pertanto, gli antesignani di tale corpo sono le guardie delle province e dei comuni, istituite e regolamentate in base al regio decreto 31 agosto 1907, n. 690 (\"Testo unico della legge sugli ufficiali ed agenti di pubblica sicurezza\") ed anche i \"guardiacaccia\" alle dipendenze di quelli che erano un tempo i comitati provinciali della caccia, istituiti con il regio decreto giugno 1939, n. 1016. Con la legge 7 marzo 1986, n. 65, che introdusse la possibilit\u00e0 per le province di costituire corpi (o servizi) di polizia a livello provinciale, nacquero i primi comandi con l'odierna denominazione di polizia provinciale.\nNegli anni 2000 quasi tutte le province d'Italia risultavano dotate di tale corpo. La polizia provinciale non \u00e8 presente nella Regione autonoma della Valle d'Aosta e nelle Province autonome di Trento e Bolzano. Nella Regione autonoma della Sardegna \u00e8 presente solo in provincia di Cagliari. Nella Regione a statuto speciale Sicilia, non \u00e8 presente nei Liberi consorzi (ex province regionali) di Trapani e Caltanissetta. Nella Regione autonoma Friuli-Venezia Giulia era presente in tutte le province pur se in quella di Trieste aveva una particolare denominazione: \"Corpo di Polizia Ambientale e Territoriale\". A partire dal 1\u00ba giugno 2016, ai sensi della L.R. 11 marzo 2016 n. 3, le funzioni in materia di vigilanza ambientale, forestale, ittica, venatoria e in materia di caccia e pesca sono trasferite dalla Provincia alla Regione autonoma del Friuli-Venezia Giulia, con l'assorbimento delle unit\u00e0 di polizia provinciale friul-giuliane nel Corpo Forestale Regionale.\nIl 14 maggio 2013, a Rieti, alla presenza di oltre 150 tra agenti e ufficiali della polizia provinciale provenienti da tutte le regioni d'Italia, si \u00e8 dato vita all'approvazione dello statuto, all'elezione dei propri rappresentanti (consiglio direttivo) e alla nuova fase operativa della \"Associazione Italiana Agenti e Ufficiali di polizia provinciale\", in sigla \"AIPP\".\nDisciplina normativa.\nI corpi (o servizi) possono essere istituiti e disciplinati ai sensi dell'art. 12 della legge 7 marzo 1986, n. 65, che al primo comma prevede che gli enti locali - oltre i comuni - possano svolgere le funzioni di polizia locale:\nAccanto a questa previsione generale, diverse leggi statali e regionali, hanno inoltre attribuito alla polizia provinciale, specifiche competenze e funzioni, in diversi ambiti e settori.\nGeneralmente, ha competenza a carattere generale sull'intero territorio della provincia di appartenenza e, in special modo, su quelle materie che, a norma del decreto legislativo 31 marzo 1998, n. 112, sono state delegate dallo stato all'ente provinciale, fatte salve le specifiche competenze di altri organi. \nEssa pu\u00f2 concorrere, con funzione ausiliaria, ai servizi di ordine e sicurezza pubblica. Ai sensi della legge n. 65/1986, il corpo \u00e8 costituito con apposita delibera, e deve essere costituito da un numero superiore alle sette unit\u00e0 (quando inferiore a sette unit\u00e0 \u00e8 costituito invece il servizio).\nIl corpo opera alle dipendenze della relativa provincia di riferimento, quale ente territoriale locale dello stato italiano, ed ha competenza riferita al territorio dell'ente di appartenenza e nei limiti delle proprie attribuzioni. In genere, \u00e8 operativamente autonoma dagli altri servizi e settori provinciali. \nQuanto alle competenze, si occupa del controllo del territorio svolgendo le diverse funzioni di polizia all'interno di vari contesti, dall'entroterra e nelle aree pi\u00f9 interne, alle periferie e, nelle aree urbane di molte realt\u00e0 italiane.\nEssa pu\u00f2 partecipare inoltre alle attivit\u00e0 operative, nell'ambito dei \"piani coordinati di controllo del territorio\", unitamente ai vari organi di polizia dello stato, ai sensi dell'art. 7 della legge 24 luglio 2008, n. 125.\nOrganizzazione.\n\u00c8 organizzata, in genere, in un comando centrale - provinciale, in comandi distaccati sul territorio e in nuclei specializzati per diversi settori d'attivit\u00e0.\nPresso quasi tutti i comandi, a livello provinciale \u00e8 attiva una centrale operativa che coordina la gestione delle attivit\u00e0 operative e del personale impiegato, ricevendo al contempo le segnalazioni. il corpo ha in dotazione diversi autoveicoli, dai fuoristrada e auto 4x4 alle auto pi\u00f9 veloci, impiegate soprattutto nei servizi di polizia stradale. In molti comprensori sono operative, diverse tipologie di imbarcazioni, quad-bike, biciclette, ciclomotori, motocicli da strada. \nPresso numerose Procure della Repubblica poi sono attive le aliquote di personale che compongono apposite sezioni di polizia giudiziaria alle dipendenze funzionali del Procuratore della Repubblica.\nAll'interno della Sezione regionale della Corte dei Conti di Napoli, primo caso in Italia d'intesa tra magistratura contabile e un corpo di polizia, funziona un'aliquota di personale della polizia provinciale di Napoli, con compiti di polizia giudiziaria ed impegnate a svolgere per conto della Procura contabile indagini in materia di reati relativi all'abusivismo edilizio, alle attivit\u00e0 di sversamento di rifiuti (ordinari, speciali e tossici) e di inquinamento del suolo, dell'aria e delle acque.\nPersonale.\nArruolamento e requisiti.\nLa selezione del personale avviene attraverso concorso pubblico bandito dall'ente di appartenenza, pubblicato sulla gazzetta ufficiale della Repubblica Italiana, nel rispetto dei requisiti generali previsti stabiliti di volta in volta dai singoli enti interessati e della normativa vigente. Il rapporto di lavoro \u00e8 invece regolato dal CCNL del comparto \"Regioni ed autonomie locali\".\nStato giuridico.\nGli appartenenti al corpo rivestono la qualifica di \"pubblico ufficiale\", ai sensi dell'art. 357 del c.p. e dell'art. 2700 del c.c. L'ordinamento del corpo e le qualifiche sono disciplinate dalla legge regionale di appartenenza.\nInoltre sono titolari delle seguenti qualifiche ed attribuzioni:\nOrganico e distribuzione nazionale dei corpi di polizia provinciale/metropolitana.\n- Secondo i dati del Ministero dell'Interno al 31 dicembre 2011, il personale in servizio, ammontava in totale a 2.769 unit\u00e0, aventi il seguente inquadramento:\n- Secondo dati ISTAT, nel 2007 il personale addetto ammontava a 2.890 unit\u00e0 \"(in gran parte appartenente ai corpi di polizia provinciale e in minor misura ai servizi di vigilanza faunistica-venatoria provinciale)\"\n- Un\u2019indagine condotta dall\u2019UPI nell\u2019aprile 2020 sull\u2019organizzazione dei corpi e servizi di \npolizia provinciale nelle 76 Province delle regioni a statuto ordinario ha fatto emergere il \nseguente quadro di sintesi:\n\"\"Prima dell\u2019entrata in vigore della legge 56/14 tutte le province (comprese le attuali Citt\u00e0 metropolitane) avevano corpi e servizi di polizia in cui erano impiegate circa 3000 unit\u00e0.\"\n\"\u27a2 In 69 province su 76 esiste una struttura di polizia provinciale.\"\n\"\u27a2 In 51 province su 69 la polizia \u00e8 strutturata in un corpo o un servizio autonomo, mentre nelle altre 18 province operano all\u2019interno di altri settori dell\u2019ente.\"\n\"\u27a2 Nelle 69 strutture di polizia provinciale sono in servizio 999 dipendenti: 30 dirigenti, 188 funzionari e 781 agenti.\"\n\"\u27a2 In media in ogni struttura di polizia provinciale operano 14,5 dipendenti, ma occorre considerare che solo 26 province hanno una struttura con un numero di dipendenti superiore alla media, mentre altre 43 hanno strutture con numeri inferiori alla media.\"\n\"\u27a2 Anche in assenza di un dirigente, in tutte le strutture c\u2019\u00e8 comunque un funzionario responsabile.\"\n\"\u27a2 La maggior parte del personale (circa il 70%) \u00e8 impiegato nelle funzioni fondamentali. Il restante personale (circa il 30%) \u00e8 impiegato nelle funzioni delegate dalle Regioni.\"\n\"\u27a2 Il personale \u00e8 ripartito equamente tra funzioni di polizia stradale (1/3) funzioni di polizia ambientale (1/3) e funzioni di polizia faunistica e venatoria (1/3).\"\" \nIl personale complessivo \u00e8 attualmente stimato in circa 1100 unit\u00e0 compreso quello distribuito nelle regioni a statuto speciale.\nAmbito operativo.\nIl corpo, opera in modo specialistico, nell'ambito della tutela del territorio, nella lotta ai crimini ambientali, al fenomeno del bracconaggio e contro i vari reati afferenti alle ecomafie e zoomafie, neologismi coniati per indicare lo sfruttamento criminale dell'ambiente e degli animali, oltre che, nella regolazione della circolazione stradale con tutti gli annessi compiti e funzioni di polizia stradale, sul territorio provinciale o della citt\u00e0 metropolitana di pertinenza. In molti comprensori provinciali, la polizia provinciale, esplica servizio di polizia stradale mediante strumentazioni appostite \"(alcol test, drug test, pese mobili, telelaser, autovelox etc.)\", concorrendo alla sicurezza nella circolazione stradale, sia con attivit\u00e0 di prevenzione e repressione degli illeciti al codice della strada che con la sorveglianza delle strade e, tramite il rilievo degli incidenti. Le competenze in capo al servizio di polizia stradale, sono estese a tutte le tipologie di strade.\nNell'esercizio delle sue funzioni istituzionali, svolge servizi, indagini e operazioni di polizia giudiziaria, per la prevenzione e repressione dei reati della pi\u00f9 svariata tipologia, secondo quanto previsto dalla legge. La polizia provinciale, oltre all'accertamento dei reati per cui \u00e8 notoriamente specializzata, previene e reprime pertanto contravvenzioni e delitti in materia di armi e munizioni; di stupefacenti; contro il patrimonio \"(furti, ricettazioni etc.);\" reati contro la persona; reati contro la pubblica amministrazione; reati in materia di circolazione stradale; contro l'immigrazione clandestina e in tanti altri ambiti e settori, a norma di quanto previsto dal codice di procedura penale e delle leggi vigenti.\nPartecipa ai \"piani di controllo coordinato del territorio e alle operazioni interforze come il \"focus 'ndrangheta\" o le \"periferie sicure\"\" unitamente alle altre forze di polizia, esplicando un valido servizio per il contrasto della criminalit\u00e0 nelle aree urbane e periferiche di molte realt\u00e0 italiane. In quasi tutte le province italiane, la polizia provinciale/polizia metropolitana, concorre all'attuazione di direttive e disposizioni della locale autorit\u00e0 di pubblica sicurezza (Prefettura e/o questura), unitamente ad altri apparati dello stato, degli enti locali e delle forze dell'ordine, uno dei casi pi\u00f9 recenti e che vede particolarmente impegnata anche la polizia provinciale/metropolitana \u00e8 l'emergenza della pandemia da Covid-19, con servizi di pattugliamento e controllo delle aree periferiche e urbane del Paese.\nGli appartenenti ai corpi di norma svolgono il servizio nel territorio della provincia di competenza, ma possono esercitare anche fuori territorio, attivit\u00e0 esclusivamente autorizzate per fini di collegamento o di rappresentanza e previa comunicazione ai prefetti competenti per territorio, per tutte le altre missioni e operazioni, in particolare in caso di soccorso a popolazioni colpite da eventi calamitosi o disastri, di rinforzo ad altri corpi di polizia, specie quando in presenza di apposite intesa con le amministrazioni interessate. Qualora l'illecito avvenga all'interno del territorio di competenza, e vi sia necessit\u00e0 di perseguirlo oltre i suddetti confini, i poliziotti provinciali possono intervenire anche fuori il territorio provinciale di appartenenza.\nCompiti e funzioni.\nLa polizia provinciale esercita funzioni istituzionali e compiti operativi molto variegati, nell'ambito del territorio di propria competenza e nei limiti delle proprie attribuzioni. \nSvolge attivit\u00e0 di polizia tributaria - limitatamente ai tributi di competenza dell'ente - e concorre alle attivit\u00e0 di protezione civile, specie in occasione di eventi calamitosi e disastri di vario genere, su disposizione e coordinamento delle competenti prefetture e/o degli uffici competenti in materia di organizzazione di protezione civile sul territorio:\nInoltre, le funzioni prevalenti che svolge, sono le seguenti:\nPolizia giudiziaria.\nAi sensi dell'art. 5 della legge 7 marzo 1986, n. 65 e art. 57 co. 2\u00b0 b) e 3\u00b0C.p.p., la polizia provinciale esercita funzioni e compiti di polizia giudiziaria, volte alla repressione di tutti gli illeciti penali (reati).\nPolizia amministrativa.\nLa polizia provinciale si occupa di prevenzione, accertamento e repressione degli illeciti amministrativi. Esercita inoltre la funzione di vigilanza e controllo sulle materie delegate all'ente da parte delle vigenti leggi nazionali e regionali. In particolare le funzioni di polizia amministrativa, sono svolte per tutte quelle attivit\u00e0 cui \u00e8 rilasciata autorizzazione o dove vi \u00e8 delega da parte della regione di riferimento, ad esempio, in materia di: \"derivazioni di acque pubbliche, trasporti, autoscuole, agenzie pratiche auto, scuole nautiche, scarichi di acque reflue industriali, depuratori comunali e aziendali, accessi sulle strade provinciali, vigilanza strutture turistico-alberghiere e agrituristiche, attivit\u00e0 di estrazione-cave, concessioni di competenza della provincia e della regione \"(se delegate\") ecc.\".\nPubblica sicurezza.\nI corpi di polizia provinciale possono esercitare funzioni ausiliarie di pubblica sicurezza. I servizi sono svolti in ausilio alle varie forze dell'ordine in occasione di servizi disposti e diretti dall'autorit\u00e0 provinciale di pubblica sicurezza. Il personale eventualmente impiegato \u00e8 messo a disposizione, previa intesa tra il Prefetto - Organo di governo e il presidente dell'amministrazione. Gli operatori in possesso della qualifica sono agenti di pubblica sicurezza, come stabilito dall'art. 5 della legge 65/1986. Nell'esercizio delle funzioni ausiliarie di pubblica sicurezza, il personale della polizia provinciale \u00e8 alle dipendenze funzionali della competente autorit\u00e0 di pubblica sicurezza e si attiene alle disposizioni da questa impartite. Il personale \u00e8 impiegato nei vari servizi di pubblica sicurezza e ordine pubblico, compresa la vigilanza presso i seggi elettorali.\nLa polizia provinciale \u00e8 frequentemente chiamata a partecipare nei piani di controllo coordinato del territorio, unitamente alle altre forze di polizia, esplicando un valido servizio per il contrasto della criminalit\u00e0 nelle aree urbane e periferiche in molte zone del Paese.\nPolizia stradale.\nIl corpo svolge servizio di polizia stradale come previsto dall'art. 12, primo comma, lett. d- bis) del codice della strada - decreto legislativo 30 aprile 1992, n. 285 e successive modificazioni e integrazioni. Il servizio \u00e8 espletato nell'ambito del territorio provinciale di competenza \"(qualunque sia la tipologia di strada, comunale, provinciale, statale etc.)\". Ai sensi dell'art. 11 e 12 del codice della strada, la polizia provinciale esplica il servizio di polizia stradale tramite: a) la prevenzione e l'accertamento delle violazioni in materia di circolazione stradale; b) la rilevazione degli incidenti stradali; c) la predisposizione e l'esecuzione dei servizi diretti a regolare il traffico; d) la scorta per la sicurezza della circolazione; e) la tutela e il controllo sull'uso della strada. La polizia provinciale, in qualit\u00e0 di organo di polizia stradale concorre, altres\u00ec, alle operazioni di soccorso automobilistico e stradale in genere. Pu\u00f2, inoltre, collaborare all'effettuazione di rilevazioni per studi sul traffico. In relazione all'infortunistica stradale, sui rilievi di incidenti stradali, la polizia provinciale svolge indagini di Polizia Giudiziaria ad essi relativi e verifiche di avvenuto sinistro nelle diverse tipologie di strade, riceve l\u2019utenza (coinvolti - testimoni - legali ed incaricati dalle compagnie di assicurazioni) e rilascia, in conformit\u00e0 alle disposizioni di legge, copie degli atti, effettua statistiche e planimetrie in scala per uso interno e si rapporta, per quanto di competenza, con Motorizzazione, Prefettura ed Uffici del Giudice di Pace, come CTP (con nomina specifica) per la difesa dell'Ente Provincia. Il servizio di polizia stradale, a garanzia della sicurezza nella circolazione, \u00e8 esplicato attraverso i numerosi servizi svolti mediante posti di controllo e anche tramite l'utilizzo di apposite strumentazioni sofisticate \"(telelaser, autovelox, alcool test, drug test, pese mobili ecc.)\" I nuclei della polizia provinciale che si occupano di \"sicurezza stradale e codice della strada\", esercitano l'attivit\u00e0 di polizia stradale, in diversi casi anche in coordinamento con le sale operative degli altri organi di polizia, partecipando pure a protocolli operativi e coordinamenti predisposti dalle locali prefetture. Diversi e mirati servizi vengono attuati per prevenire e reprimere i comportamenti della guida in stato d'alterazione psicofisica \"(dovuta all'abuso di alcool e all'assunzione di sostanze stupefacenti o psicotrope),\" guida senza patente o perch\u00e9 revocata, uso o falsificazione di documenti (\"patenti, carte di circolazione, certificati e contrassegni di assicurazione\" ecc.)\nPolizia ambientale.\nLa polizia provinciale effettua attivit\u00e0 di polizia per la protezione dell'ambiente in genere, rispetto delle varie normative in materia ambientale e soprattutto delle disposizioni di cui al decreto legislativo 3 aprile 2006, n. 152 e successive modificazioni e integrazioni, con particolare riguardo alla prevenzione, accertamento e repressione dei fenomeni di inquinamento del suolo, delle acque e dell'aria. Tale attivit\u00e0 di polizia ambientale, si esplica essenzialmente con la vigilanza e controllo delle attivit\u00e0 di gestione dei rifiuti e degli scarichi di acque reflue; tutela e salvaguardia delle zone sottoposte a vincolo paesaggistico e idrogeologico; controlli nelle acque interne (fiumi e laghi) e tutela dei beni ambientali e della biodiversit\u00e0; vigilanza sui parchi e riserve naturali; controllo sulla circolazione fuoristrada; protezione della flora spontanea, anche di quella minore; tutela delle risorse idriche superficiali e sotterranee. Concorre alle attivit\u00e0 di prevenzione e repressione del fenomeno degli incendi boschivi. \nA questo macro settore di competenza, spesso, sono anche associate attivit\u00e0 di polizia nell'ambito di funzioni delegate dalle regioni o in relazione al riconoscimento come organo di vigilanza, da parte di specifiche normative regionali di riferimento, riguardanti soprattutto i seguenti settori: a) polizia micologica per la vigilanza sulla normativa che disciplina la raccolta, coltivazione, vendita e commercializzazione dei funghi (epigei ed ipogei); b) polizia forestale finalizzata alla protezione, tutela e controllo sul vincolo idrogeologico e sul patrimonio boschivo \"(in alcuni ambiti territoriali anche su delega regionale);\" c) polizia demaniale, per la tutela del demanio pubblico in particolare di quello fluviale, lacuale e lagunare; d) polizia idraulica, per la vigilanza del regime idraulico e di tutela delle acque pubbliche in genere; e) polizia mineraria, in materia di vigilanza sulla coltivazione di cave e miniere. Per gli aspetti di competenza, sono esercitate anche attivit\u00e0 di polizia edilizia, finalizzate alla prevenzione e repressione soprattutto degli abusi in tale ambito.\nPolizia venatoria e ittica.\nAi sensi della legge 11 febbraio 1992, n. 157 e delle varie leggi regionali, la polizia provinciale riveste un ruolo di primo piano in merito all'attivit\u00e0 di vigilanza sull'esercizio della caccia, per la prevenzione e repressione dei vari fenomeni di bracconaggio e sulla tutela della fauna selvatica, anche di quella minore. Inoltre, come organo demandato dalla legge, svolge compiti e funzioni di controllo sulla pesca nelle acque interne oltre che di prevenzione e repressione dei fenomeni di pesca di frodo (regio decreto 22 novembre 1914, n. 1486; regio decreto 8 ottobre 1931, n. 1604, altre normative e varie leggi regionali in materia). Sovrintende alle attivit\u00e0 di recupero, ripopolamento, censimento, piani di controllo, protezione e rilievo danni per quanto concerne la fauna selvatica. Coordina la vigilanza ittico-venatoria volontaria in ambito provinciale. Nell'ambito dei processi di riforma e di riordino delle funzioni provinciali di cui alla legge 7 aprile 2014, n. 56 e alle rispettive leggi regionali, le regioni, hanno in buona parte provveduto a stipulare accordi, convenzioni o hanno adottato provvedimenti tesi ad utilizzare il personale delle polizie provinciali al fine di continuare ad espletare servizi di polizia ittico-venatoria e afferenti al controllo faunistico e al recupero della fauna selvatica in difficolt\u00e0. In altri contesti territoriali permangono situazioni non definite, pur se, per la legge quadro 11 febbraio 1992, n.157, la vigilanza venatoria resta comunque affidata anche agli agenti e ufficiali di p.g. (compresa la Polizia provinciale).\nPolizia faunistica.\nIl personale della polizia provinciale \u00e8 individuato dalla normativa italiana come titolare principale delle attivit\u00e0 di controllo delle popolazioni di fauna selvatica motivate dalla necessit\u00e0 di eliminare o ridurre l'impatto negativo che le stesse possono a volte esercitare su interessi economici primari sulla biodiversit\u00e0 e sulle condizioni sanitarie delle popolazioni umane ed animali. Tali interventi, che si estrinsecano in catture e/o abbattimenti controllati, sono assegnati dalla legge in via prioritaria alla polizia provinciale in un'ottica di salvaguardia della compatibilit\u00e0 con le esigenze di conservazione della fauna selvatica. Gli addetti della polizia provinciale sono spesso impiegati anche in operazioni di cattura o abbattimento, per ordine o su richiesta delle autorit\u00e0, di animali problematici o pericolosi, nella maggior parte dei casi sfuggiti alla cattivit\u00e0, e per il recupero in condizioni malagevoli di animali in difficolt\u00e0. A tal fine \u00e8 normalmente previsto personale specificamente formato e dotato di mezzi per la telesedazione. La polizia provinciale \u00e8 attiva anche nel recupero della fauna selvatica ferita o in difficolt\u00e0, in quanto patrimonio indisponibile dello stato, provvedendo l\u00e0 dove possibile, al trasferimento presso i centri specializzati al recupero e cura o al rilascio nell'ambiente, quando vi siano le condizioni.\nPolizia lacuale - fluviale, lagunare e navale.\nDiversi corpi di polizia provinciale, per la conformazione geografica del loro territorio, hanno in dotazione speciali unit\u00e0 e mezzi che costituiscono il \"nucleo nautico\", a esso sono demandati importanti attivit\u00e0 di tutela e salvaguardia ambientale-ittico-venatoria, sorveglianza del demanio e vigilanza delle coste, soccorso a natanti e bagnanti in difficolt\u00e0, prevenzione e repressione violazioni in materia nautica, collaborazione con altri corpi di polizia che esplicano medesimo servizio. Questo servizio \u00e8 esplicato in particolar modo nei laghi, nei fiumi e nelle lagune di molte realt\u00e0 interne del Paese, e in alcuni casi, anche sulle coste marine.\nPolizia zoofila e di tutela degli animali.\nLa polizia provinciale svolge attivit\u00e0 finalizzate alla prevenzione, accertamento e repressione dei reati a danno degli animali e del patrimonio zootecnico, vigilando anche sul benessere degli animali durante il trasporto su strada, nonch\u00e9 contro il fenomeno del maltrattamento degli animali. La polizia provinciale \u00e8 investita direttamente dei predetti compiti, a norma dell'art. 6, della legge 20 luglio 2004, n. 189 (\"Disposizioni concernenti il divieto di maltrattamento degli animali, nonch\u00e9 di impiego degli stessi in combattimenti clandestini o competizioni non autorizzate.\") Ai sensi del decreto ministeriale 23 marzo 2007, la polizia provinciale \u00e8 individuata ad assumere in via prioritaria, funzioni di prevenzione e repressione dei reati a danno degli animali, nell'ambito territoriale dell'ente di appartenenza ed in quello funzionale dei rispettivi ordinamenti ed attribuzioni.\nTutela del patrimonio dell'ente.\nLa polizia provinciale si occupa, in molte province, dei servizi di tutela e vigilanza del patrimonio dell'ente, in particolare strutture e beni di vario tipo. Il personale \u00e8 spesso impiegato in occasione di manifestazioni pubbliche, nella scorta del gonfalone e nei servizi di rappresentanza presso la sede del consiglio provinciale, in occasione di sedute. Svolge inoltre un ruolo di supporto logistico e operativo a favore dei vari enti e in particolare delle amministrazioni locali.\nDati sull'attivit\u00e0.\nIn base ai dati SOSE relativi al 2010 i corpi di polizia provinciale italiani, solo in materia ambientale, hanno contestato 27.531 sanzioni amministrative, accertato 3.440 illeciti penali, individuato 1.571 discariche abusive e coordinato l'attivit\u00e0 di 12.330 guardie ambientali volontarie. Secondo il rapporto Ecomafie 2014 di Legambiente, nel 2013 i soli 30 Corpi di polizia provinciale \"(\"su circa una novantina presenti\")\" che hanno risposto al questionario, hanno accertato 1.964 illeciti penali ambientali. \nOgni anno, i corpi di polizia provinciale operanti in Italia, accertano innumerevoli reati, riguardanti i pi\u00f9 disparati settori e materie, con l'esecuzione di innumerevoli notizie di reato inviate alle competenti procure della repubblica a carico di noti \"(\"denunciati in stato di libert\u00e0 o tratti in arresto) o persone in corso di identificazione.\nRecenti riforme in materia.\nDopo l'emanazione della legge 7 aprile 2014, n. 56, in base all'accordo dell'11 settembre 2014, nell'ambito della conferenza unificata Stato-Regioni-Autonomie sul riordino delle funzioni degli enti di area vasta (Citt\u00e0 Metropolitane e Province) ha sospeso ogni provvedimento in materia di polizia provinciale, sino all'esito della riforma collegata al disegno di legge delega S. 1577 \"Riorganizzazione delle amministrazioni pubbliche\". Sino all'emanazione di uno o pi\u00f9 i decreti legislativi in materia di riordino delle forze di polizia da emanarsi da parte del governo italiano su delega del parlamento, le predette funzioni continueranno ad essere esercitate dalle province e dalle future citt\u00e0 metropolitane, istituite a partire dal 1\u00ba gennaio 2015, nel rispetto del principio di coerenza dell'ordinamento.\nIl decreto legge 19 giugno 2015, n.78, modificato in sede di conversione dal Parlamento con la legge 6 agosto 2015, n. 125, all'art. 5 \"\"misure in materia di polizia provinciale\",\" ha tracciato il percorso anche in relazione al riordino delle funzioni, di cui alla legge 56/2014, \nstabilendo per i poliziotti provinciali la possibilit\u00e0, di essere trattenuti all'interno dei corpi di polizia provinciale, poich\u00e9 ritenuti necessari per l'esercizio delle funzioni fondamentali. Parte del personale in mobilit\u00e0, sulla base della domanda-offerta e dei posti disponibili pubblicati sul portale nazionale della mobilit\u00e0, \u00e8 destinato a essere soggetto a procedure di mobilit\u00e0 nella pubblica amministrazione italiana.\nIn Friuli-Venezia Giulia dopo la soppressione del Corpo forestale dello Stato, a partire dal 1\u00ba giugno 2016, ai sensi della L.R. 11 marzo 2016 n. 3, le funzioni in materia di vigilanza ambientale, forestale, ittica, venatoria e in materia di caccia e pesca sono trasferite dalla Provincia alla Regione autonoma del Friuli-Venezia Giulia, con l'assorbimento delle unit\u00e0 di polizia provinciale friulane nel Corpo Forestale Regionale (unico caso in cui il personale della polizia provinciale \u00e8 transitato in blocco in altra forza)."}
{"id": "897490", "revid": "287204", "url": "https://it.wikipedia.org/wiki?curid=897490", "title": "\u00c8 un problema", "text": "\u00c8 un problema (\"Crooked House\") \u00e8 un romanzo giallo scritto da Agatha Christie e pubblicato per la prima volta nel 1949. In Italia \u00e8 apparso per la prima volta il 30 dicembre 1950 nella collana Il Giallo Mondadori con il numero 105.\nIl romanzo \u00e8 tratto da una filastrocca e non appartiene a nessuna delle serie di romanzi nelle quali appaiono i pi\u00f9 celebri personaggi della Christie, Poirot e Miss Marple.\nAgatha Christie avrebbe pi\u00f9 volte affermato che \"\u00c8 un problema\" era il libro che preferiva fra tutte le sue opere, insieme ad un altro romanzo, \"Le due verit\u00e0\".\nTrama.\nIl narratore della storia \u00e8 Charles Hayward che, verso la fine della seconda guerra mondiale, si trova al Cairo. L\u00e0 incontra Sophia Leonides, una giovane ragazza inglese intelligente e bella, che lavora presso l'Ambasciata. I due si innamorano, ma decidono di fidanzarsi solo dopo la fine della guerra, una volta che saranno tornati in Inghilterra. Hayward torna in patria e un giorno trova sul giornale un annuncio mortuario: il nonno di Sophia, il ricco uomo d'affari Aristides Leonides \u00e8 morto a 88 anni. Per via della guerra, l'intera famiglia si \u00e8 trasferita a vivere nella casa del patriarca, una sontuosa villa, bench\u00e9 strana in termini architettonici. Quando l'autopsia rivela che Aristides Leonides \u00e8 stato avvelenato con dell'eserina, sostituita all'insulina che veniva somministrata all'anziano con delle iniezioni, Sophia chiede a Charles di risolvere il mistero dell'uccisione del nonno, solo cos\u00ec potr\u00e0 diventare sua moglie... Ma chi ha potuto volere la morte del vecchio patriarca?\nI sospetti si concentrano su Brenda Leonides, la seconda moglie di Aristides, molto pi\u00f9 giovane di lui, e Laurence Brown, un obiettore di coscienza che vive e lavora nella casa come istitutore privato di Eustace e Josephine, i fratelli pi\u00f9 piccoli di Sophia. Si vocifera infatti che i due avessero una relazione segreta all'oscuro di Aristides. Tutti i membri della famiglia sperano che i due vengano arrestati, perch\u00e9 hanno sempre considerato Brenda un'approfittatrice, e perch\u00e9 hanno paura dello scandalo che potrebbe venire fuori se non fossero stati loro a commettere il gesto. Charles decide di dare una mano a suo padre, che lavora a Scotland Yard, per risolvere il giallo, trasferendosi a vivere nella casa, in modo da essere quotidianamente a contatto con tutti i sospettati del delitto. Tutti i membri della famiglia avevano sia il movente che l'opportunit\u00e0 per uccidere, nessuno ha un alibi, e ognuno di loro ha avuto un bel ricavato dall'eredit\u00e0. A parte questo, i vari familiari hanno ben poco in comune. Edith de Haviland, la cognata nubile di Aristides, \u00e8 una donna repressa, astiosa, che \u00e8 andata a stare da lui dopo la morte della sorella, prima moglie di Aristides, per badare ai nipoti. Roger, il figlio pi\u00f9 vecchio e quello preferito da Aristides, ha fallito come uomo d'affari ed ha portato l'azienda che gli ha affidato il padre quasi alla bancarotta; lui desidera solo cambiare vita da un'altra parte. La moglie di Roger, Clemency, una scienziata dai modi austeri, non \u00e8 mai riuscita ad apprezzare tutte le comodit\u00e0 e gli agi offerti dalla famiglia del marito. Philip, il fratello minore di Roger, ha sofferto sempre per la preferenza del padre verso il figlio maggiore e si \u00e8 ritirato in un mondo virtuale fatto di libri, che passa sempre rinchiuso in libreria. Sua moglie Magda \u00e8 un'attrice di modesto successo, per cui qualsiasi cosa succeda, diventa una recita alla quale vuole prendere parte. Eustace, che ha sedici anni, soffre ancora di alcuni strascichi di un attacco di poliomielite, ma a parte questo \u00e8 un ragazzo come tutti gli altri. Sua sorella dodicenne, Josephine, d'altro canto \u00e8 brutta, strana, molto intelligente, ossessionata dai racconti polizieschi e che per questo spia tutti i suoi familiari, e scrive in un suo quadernino tutto quello di cui viene a conoscenza.\nLe cose si complicano quando si scopre che Leonides ha cambiato il testamento lasciando tutto a sua nipote Sophia, perch\u00e9 credeva che solo lei avesse il carattere e la forza per assumersi la responsabilit\u00e0 di guidare l'intera famiglia. Pi\u00f9 tardi Josephine, che affermava di sapere chi \u00e8 l'assassino, viene trovata svenuta nel cortile, con una ferita alla testa. A questo punto, Charles trova un pacco di lettere compromettenti scritte da Brenda e Laurence, e i due vengono arrestati. Mentre sono in carcere, per\u00f2, la cuoca viene avvelenata con una tazza di cioccolata, preparata per Josephine, e la famiglia capisce che il vero assassino \u00e8 ancora tra di loro.\nFinale.\nCharles, preoccupato per la sicurezza di Josephine, cerca invano di convincerla a dirgli il nome dell'assassino. Poco dopo, Edith de Haviland invita la ragazzina ad andare con lei a comprare un gelato in macchina, la quale viene ritrovata in una cava. Le due sono morte sul colpo.\nDi nuovo alla casa, Charles trova due lettere da parte della signora De Haviland: una \u00e8 un biglietto per l'ispettore Taverner in cui confessa l'omicidio di Aristides, della cuoca e l'attentato a Josephine. L'altra lettera, destinata solo a Charles e, se quest'ultimo vuole anche a Sophia, rivela la verit\u00e0: \u00e8 Josephine l'assassina. Come prova la De Haviland ha accluso alla lettera il diario di Josephine, che recita all'inizio \u201cOggi ho ucciso il nonno\u201d.\nAdattamento cinematografico.\nNel 2017 \u00e8 stato realizzato un adattamento cinematografico del romanzo intitolato \"Mistero a Crooked House\". Il film \u00e8 diretto Gilles Paquet-Brenner e del cast fanno parte Max Irons, Glenn Close, Gillian Anderson, Christina Hendricks, Terence Stamp, Amanda Abbington e Julian Sands."}
{"id": "897491", "revid": "46291", "url": "https://it.wikipedia.org/wiki?curid=897491", "title": "Simaroubaceae", "text": "Le Simarubacee (Simaroubaceae Candolle) sono una famiglia di alberi e arbusti a distribuzione essenzialmente intertropicale: sono presenti nelle regioni tropicali ed equatoriali di tutti i continenti - ma sono anche presenti in alcune aree a clima temperato, p.es in Giappone.\nSistematica.\nSecondo la classificazione APG, le Simarubacee vengono attribuite all'ordine delle Sapindali e comprendono circa 20 generi e 100 specie. La lista di generi secondo APG \u00e8 la seguente:"}
{"id": "897494", "revid": "7077", "url": "https://it.wikipedia.org/wiki?curid=897494", "title": "Klemens Wenzel Lothar von Metternich-Winneburg", "text": ""}
{"id": "897501", "revid": "1543377", "url": "https://it.wikipedia.org/wiki?curid=897501", "title": "Torchwood", "text": "Torchwood \u00e8 una serie televisiva fantascientifica britannica prodotta dal 2006 al 2011, nata da un'idea di Russell T. Davies come spin-off di \"Doctor Who\".\nLe prime due stagioni della serie furono trasmesse dalla BBC tra il 2006 e il 2008; la terza stagione, miniserie in cinque parti intitolata \"Torchwood: Children of Earth\", and\u00f2 in onda nel 2009; nell'estate 2011 and\u00f2 in onda la quarta stagione, \"Torchwood: Miracle Day\", miniserie in coproduzione con l'emittente via cavo statunitense Starz, che ne ha curato la \"premi\u00e8re\" oltreoceano.\n\"Torchwood\" \u00e8 incentrata sull'attivit\u00e0 dei membri della sezione di Cardiff dell'Istituto Torchwood, agenzia governativa segreta con il compito di investigare gli avvenimenti riguardanti gli extraterrestri e utilizzare per i propri scopi le tecnologie aliene che recupera dalle varie missioni. Nonostante vi siano altre due sedi a Londra (Torchwood 1) e Glasgow (Torchwood 2), ogni agenzia \u00e8 indipendente dalle altre.\nI personaggi principali della Torchwood 3 di Cardiff sono il capitano Jack Harkness, apparso pi\u00f9 volte nella serie televisiva originaria come alleato del Dottore, e l'ex poliziotta Gwen Cooper.\nProduzione.\nConcezione.\nNel 2002 Russell T. Davies inizi\u00f2 a sviluppare un'idea per una serie drammatica a carattere fantascientifico/poliziesco nello stile di analoghe serie statunitensi quali \"Buffy\" e \"Angel\".\nIl progetto, originariamente intitolato \"Excalibur\", non ebbe seguito fino al 2005, allorquando il direttore di BBC Three Stuart Murphy invit\u00f2 Davies a sviluppare una serie fantascientifica che rappresentasse un forte punto di svolta per il canale e destinata alla fascia non protetta.\nDavies decise quindi di creare uno \"spin-off\" di \"Doctor Who\", preparando il terreno a tale operazione introducendo il termine \"Torchwood\" (anagramma di \"Doctor Who\" usato durante la produzione della prima stagione come parola in codice per riferirsi alla serie in modo che non trapelasse la notizia del ritorno del Dottore sul piccolo schermo) come \"easter egg\" in alcuni episodi della serie andati in onda tra il 2005 e il 2006 e in parte del \"merchandise\".\nIn seguito venne introdotto nell'universo della serie l'Istituto Torchwood, alla cui genesi nel 1879 \u00e8 reso partecipe (e causa) il Decimo Dottore.\nIn un annuncio del 17 ottobre 2005 Stuart Murphy descrisse \"Torchwood\" come \u00ab\u2026sinistro e psicologico\u2026 molto britannico, molto moderno e molto realistico\u00bb nonch\u00e9 come \u00ab\u2026un paranoide thriller britannico di fantascienza, un poliziesco con senso dell'umorismo [\u2026] Dark, selvaggio e sexy, \u00e8 \"X-Files\" che incontra \"This Life\"\u00bb.\nLa serie \u00e8 stata spesso descritta come un \u00ab\"Doctor Who\" per gente adulta\u00bb, in ragione della sua programmazione in fascia protetta a differenza della serie madre e che rispetto a quest'ultima contiene scene violente e linguaggio pi\u00f9 volgare, nonch\u00e9 contenuti di natura LGBT.\nSceneggiatura e regia.\nLa prima stagione venne prodotta, oltre a Davies, da Chris Chibnall, Peter J. Hammond, Toby Whithouse, Helen Raynor (gi\u00e0 script editor di \"Doctor Who\"), Cath Tregenna e Noel Clarke. Russell T. Davies scrisse solo il primo episodio. Venne girata tra il maggio e il novembre del 2006; inizialmente James Hawes si rese disponibile come regista ma in seguito declin\u00f2 l'incarico.\nRussell T. Davies non partecip\u00f2 alla sceneggiatura della seconda stagione poich\u00e9 impegnato con la serie madre. Il primo blocco degli episodi, costituito da quelli di Raynor e Tregenna, venne girato da Andy Goddard; il secondo da Colin Teague e il terzo da John C. Wilsher.\nLa miniserie \"Torchwood: Children of the Earth\" venne girata nell'estate 2008. Russell T. Davies e Julie Gardner furono ancora una volta i produttori esecutivi, mentre Peter Bennet si aggiunse come nuovo produttore; Euros Lyn fu invece l'unico regista. Russell T Davies sceneggi\u00f2 il primo episodio e l'ultimo episodio, progett\u00f2 l'intero arco narrativo e collabor\u00f2 alla stesura della terza puntata insieme a James Moran; John Fay scrisse invece i rimanenti due episodi.\nNel giugno 2009 Davies dichiar\u00f2 di saper come sviluppare un'eventuale quarta stagione e come portare avanti le storie dei personaggi. In seguito la serie venne rinnovata per una quarta stagione, intitolata \"Torchwood: Miracle Day\" e realizzata in collaborazione con il canale statunitense Starz.\nCast.\nIl cast \u00e8 composto inizialmente da cinque membri: John Barrowman, Eve Myles, Burn Gorman, Naoko Mori e Gareth David-Lloyd; Burn Gorman (Owen Harper) e Naoko Mori (Toshiko Sato) lasciano il cast alla fine della seconda stagione, mentre Gareth David-Lloyd verso la fine della terza. Kai Owen, che interpreta Rhys Williams sin dalla prima stagione, viene promosso a membro del cast fisso a partire da \"Children of Earth\".\nCon la quarta stagione si uniscono al cast gli attori statunitensi Mekhi Phifer, Alexa Havins e Bill Pullman.\nTrama.\nCardiff, Galles. Torchwood \u00e8 un Istituto \u00abindipendente dal governo, esterno alla polizia\u00bb che indaga su avvenimenti di origine extraterrestre e che ha il compito di monitorare una Fessura spazio-temporale (in originale sempre chiamata col termine \"rift\") che attraversa la citt\u00e0 gallese.\nPrima stagione.\nLa poliziotta Gwen Cooper si unisce alla squadra gi\u00e0 composta dal capitano Jack Harkness, ex agente del tempo proveniente dal LI secolo divenuto immortale, dal dottor Owen Harper, dall'esperta d'informatica Toshiko Sato e dal tuttofare Ianto Jones.\nDurante una missione, Tosh e Jack restano bloccati nell'anno 1941 e gli altri membri della squadra sono costretti a servirsi del wormhole per riportarli nel presente. L'apertura del varco provoca uno squilibrio nello spazio-tempo e Jack decide di sacrificarsi nel tentativo di chiuderlo. Al suo risveglio da un'apparente morte definitiva, Jack scompare nel nulla, lasciando i suoi compagni senza una spiegazione.\nSeconda stagione.\nDopo aver accompagnato il Dottore in una delle sue avventure, Jack fa ritorno a Cardiff per riunirsi alla sua squadra. Poco dopo a fargli visita \u00e8 John Hart, suo ex compagno e collega presso l'Agenzia del tempo, che gli rivela di aver trovato suo fratello Gray, creduto morto da molti anni.\nNel frattempo Owen Harper muore ucciso da un colpo di pistola, ma viene riportato in vita grazie ad un artefatto alieno. Il dottor Harper \u00e8 in grado di muoversi e parlare, ma perde qualsiasi altra funzione biologica del proprio corpo.\nGray riesce infine a raggiungere suo fratello, ma con intenti vendicativi: nello scontro Tosh e Owen perdono la vita.\nIn un crossover con \"Doctor Who\", Jack, Gwen e Ianto aiutano il Dottore a sconfiggere i Daleks, che hanno letteralmente rubato il pianeta Terra trasportandolo in un punto diverso dell'Universo.\nTerza stagione: \"Children of Earth\".\nIn un preciso istante, tutti i bambini della Terra restano paralizzati e pronunciano all'unisono le parole \u00abstiamo arrivando\u00bb.\nIl governo inglese \u00e8 a conoscenza di una razza aliena chiamata \"456\" che nel 1965, in cambio della cura per un nuovo ceppo di pandemia influenzale, richiese la consegna di dodici bambini. La stessa razza aliena si \u00e8 ora messa nuovamente in contatto con la Terra, richiedendone il sacrificio di milioni.\nA Jack Harkness, che fu uno dei soldati ad occuparsi dello scambio nel 1965, viene impiantata una bomba nello stomaco e insieme a lui esplode l'intera sede dell'Istituto Torchwood. Gwen, che ha da poco scoperto di essere incinta, si mette in fuga insieme al marito Rhys Williams. Dopo l'esplosione, il corpo di Jack si rigenera fino a tornare allo stato normale.\nNel frattempo, i capi di Stato delle maggiori nazioni del mondo si riuniscono a Londra, dove la razza aliena effettua i primi contatti diretti.\nJack scopre che un particolare segnale audio sarebbe in grado di uccidere gli alieni, ma per farlo funzionare \u00e8 necessario utilizzare un bambino come punto di trasmissione; Harkness all'ultimo minuto decide di sacrificare suo nipote Steven, unico bambino in quel momento disponibile, per evitare che milioni di bambini siano venduti agli extraterrestri.\nLa minaccia aliena \u00e8 scongiurata, ma Ianto perde la vita; dopo ci\u00f2 che il capitano \u00e8 stato costretto a fare alla sua famiglia, decide di lasciare Cardiff e rifarsi una vita altrove.\nQuarta stagione: \"Miracle Day\".\nGwen Cooper vive in incognito con il marito e la figlia in una localit\u00e0 isolata, cercando di sfuggire all'attenzione di chiunque voglia uccidere i membri di Torchwood.\nIn tutto il mondo, improvvisamente, le persone smettono di morire: \u00e8 il \"Giorno del miracolo\". L'agente della CIA Rex Matheson (Mekhi Phifer) viene coinvolto in un gravissimo incidente stradale ma incredibilmente sopravvive, bench\u00e9 ferito. Per indagare sullo straordinario fenomeno, Matheson si reca nel Regno Unito e con il beneplacito del governo preleva forzosamente gli unici membri superstiti di Torchwood, Gwen Cooper e Jack Harkness. Ma gi\u00e0 durante il volo transcontinentale una collega di Matheson cerca di uccidere col veleno il capitano Harkness, che da immortale \u00e8 ora divenuto l'unico uomo mortale sulla Terra.\nMatheson scopre cos\u00ec che le agenzie di sicurezza sono state infiltrate da una misteriosa organizzazione, che potrebbe essere collegata al \"Giorno del miracolo\". Torchwood viene quindi ricostituita come squadra investigativa autonoma sul suolo americano e ben presto \u00e8 costretta ad entrare in clandestinit\u00e0.\nEpisodi.\nLe prime due stagioni, composte da tredici episodi ciascuna, vennero trasmesse in prima visione sulla rete britannica BBC tra il 2006 e il 2008. La terza stagione, concepita come una miniserie in cinque parti sottotitolata \"Children of Earth\", and\u00f2 in onda nel 2009. La quarta stagione \u00e8 andata in onda negli Stati Uniti sul canale Starz col sottotitolo \"Miracle Day\" nell'estate 2011, e successivamente in Gran Bretagna su BBC One, che ha dovuto effettuare dei tagli in alcuni episodi dovute alla presenza di scene forti (gli stessi tagli poi inseriti nella distribuzione internazionale).\nIn Italia le prime due stagioni sono andate in onda prima visione su Jimmy fra il 2007 e il 2008. Successivamente Fox ha riproposto le repliche delle prime due stagioni pi\u00f9 dal 12 settembre 2011 l'inedita quarta stagione \"Miracle Day\" in versione censurata con i tagli effettuati dalla BBC, saltando per\u00f2 la terza \"Children of Earth\", trasmessa solo successivamente tra il 23 e il 30 gennaio 2012.\nA partire dal 2 gennaio 2012 la serie \u00e8 in onda in prima visione free su Rai 4, che ha trasmesso in ordine le prime tre stagioni e \"Miracle Day\" con l'aggiunta di ulteriori tagli oltre a quelli della BBC.\nPersonaggi e interpreti.\nGuest star.\nNell'episodio pilota l'attrice Indira Varma venne accreditata come \"starring\", quando in realt\u00e0 il personaggio da lei interpretato, Suzie Costello, era destinato ad essere ucciso in quanto concepito come antagonista.\nTom Prize interpreta sin dalla prima stagione l'agente di polizia Andy Davidson, ex partner lavorativo di Gwen, mentre Paul Kasey impersona regolarmente gli alieni della serie, cos\u00ec come in \"Doctor Who\", e grazie a pesanti maschere in lattice \u00e8 apparso sia come Weevil che come Pesce Palla.\nNel settimo episodio della prima stagione, l'attrice Daniela Denby-Ashe interpreta la parte di Mary, una forma di vita aliena, mentre nel decimo episodio l'attrice Olivia Hallinan interpreta il personaggio Emma-Louse Cowell.\nNel sesto episodio della seconda stagione, l'attore Alan Dale interpreta il ruolo del dottor Aaron Copley, mentre nell'ottavo il ruolo del collezionista Henry Parker viene interpretato da Richard Briers.\nTra gli altri, Caroline Chikezie \u00e8 apparsa nel ruolo di Lisa Hallett, Louise Delamere in quello di Diane Holmes, mentre Noriko Aida ha interpretato la madre di Toshiko. Negli ultimi due episodi della prima stagione l'attore Murray Melvin ha interpretato l'antagonista Bilis Manger.\nMartha Jones (interpretata da Freema Agyeman), Compagna del Dottore nella terza stagione di \"Doctor Who\", compare in tre episodi della seconda stagione prima del suo ritorno nella serie madre; inoltre l'attore Peter Capaldi, famoso per la parte del Dodicesimo Dottore (a partire dal 2013), ha preso parte alla terza stagione nel ruolo di John Frobisher. L'attore statunitense James Marsters ha interpretato in un paio di episodi il capitano John Hart, un Agente del Tempo senza scrupoli ed ex amante di Jack.\nNella quarta stagione, prende parte alla serie l'attrice Lauren Ambrose, dove interpreta il ruolo del personaggio di Jilly Kitzinger. Sempre nella quarta stagione, nel quarto episodio, l'attrice Mare Winningham interpreta la parte del personaggio di Ellis Hartley Monroe.\nAmbientazione.\n\"Torchwood\" \u00e8 girato ed ambientato a Cardiff. I creatori della serie ritraggono deliberatamente la citt\u00e0 come un moderno e caotico agglomerato urbano, contrapponendosi alle rappresentazioni stereotipate del Galles apparse in passato.\nIl parlamentare conservatore Michael Gove ha descritto il debutto di \"Torchwood\" come l'attimo in cui si conferma che \u00abil Galles smette i panni del trascurato cugino celtico per civettare indossando erotica biancheria intima.\u00bb Scene si sono svolte anche in altre luoghi, come la citt\u00e0 gallese di Merthyr Tydfil.\nIl quartier generale della squadra \u00e8 situato sotto il Roald Dahl Plass nella baia di Cardiff, gi\u00e0 nota come Oval Basin: \u00e8 dove il Tardis atterra nell'episodio del \"Dottor Who\" \"Citt\u00e0 esplosiva\" ed \"Utopia\" per rifornirsi di carburante ed \u00e8 il luogo in cui \u00e8 presente la Fessura spazio-temporale (\"Rift\") vista per la prima volta ne \"I morti inquieti\". La base, chiamata \"Il Nucleo\" (\"the Hub\"), si snoda per tre piani e ha nel centro una grande colonna con la funzione di ascensore che si configura come un'estensione della fontana della piazza; alla sua base si trovano i macchinari collegati all'energia della fessura.\nNel piano inferiore a quello d'ingresso vengono conservati corpi degli appartenenti a Torchwood, alcuni corpi criogenizzati, vari oggetti alieni ritenuti troppo pericolosi per essere lasciati incustoditi e una zona adibita a celle per Weevil o per qualsiasi altro alieno od umano ostile.\nLe scene della base militare ne \"L'agente dormiente\" e nel deposito abbandonato e minato in \"Frammenti\" sono state girate in una base della RAF vicino a Chepstow, nel Galles del sud.\nTematiche LGBT.\nTorchwood si occupa di alcuni temi a sfondo LGBT, soprattutto di bisessualit\u00e0: ciascuno dei protagonisti ha incontri con persone dello stesso sesso durante la prima stagione, e The Sun descrive tutti i protagonisti dello show come bisessuali. Russell T. Davies disse che sperava di sfidare le aspettative del pubblico circa personaggi monosessuali: \u00abSenza farne un problema o un fatto politico, lo show si sta muovendo verso una dimensione molto bisessuale. Voglio buttare gi\u00f9 le barriere cos\u00ec noi non potremo dire quale dei personaggi \u00e8 gay. Abbiamo bisogno di mescolare le carte, invece che pensare \"Lui \u00e8 gay e quindi andr\u00e0 solo con gli uomini\"\u00bb. Davies inoltre ha descritto Jack Harkness come omnisessuale: \u00abLui va dietro ad ogni cosa con un buco. Jack non si muove per categorie con le persone: se \u00e8 attirato da te, ti si far\u00e0.\u00bb Ugualmente, Toshiko Sato descrive Jack come qualcuno che \u00absi farebbe chiunque, basta che sia bello.\u00bb\nIn \"Tutto cambia\" Ianto Jones scherzando dice di considerare gli apprezzamenti di Jack sui suoi vestiti come molestie sessuali e nell'episodio seguente che non gli interessa se l'uomo sia gay o bisessuale. In \"Continuano ad uccidere Suzie\" \u00e8 Ianto a fare una sottile offerta sessuale a Jack, che questi afferra non subito ma accetta, dicendogli d'incontrarsi nel suo ufficio tra una decina di minuti, una volta che il resto della squadra avr\u00e0 lasciato il Nucleo; a ci\u00f2 allude il loro dialogo, presentato sul sito web ufficiale, intercorso prima dell'incontro segreto. A questa relazione si riferisce Owen quando urla a Ianto che nei suoi sogni egli \u00e8 \"l'amante part-time\" del Capitano. La loro relazione \u00e8 resa palese per la prima volta in \"La fine dei giorni\", dove si baciano con passione quando scoprono reciprocamente di essere vivi ambedue. Nella stagione successiva la relazione si evolve: se nel primo episodio Jack con imbarazzo chiede a Ianto ufficialmente un appuntamento, oltre si scambiano un bacio intenso ed alla fine Gwen li sorprende nudi durante un qualche gioco erotico, mentre gli altri personaggi vi fanno riferimento in pi\u00f9 di un'occasione.\nIn \"Continuano ad uccidere Suzie\" Jack parla della sua relazione sessuale con due fratelli gemelli, entrambi acrobati, ma non \u00e8 chiaro se sia vero oppure solo un escamotage per provare a distrarre Gwen, che pone domande impegnative. Tuttavia nella seconda stagione dir\u00e0 ad Owen che quando si \u00e8 stati vivi tanto a lungo come lui, \u00e8 ovvio che si sia provato tutto.\nIn \"Il capitano Jack Harkness\", la trama secondaria dell'episodio si incentra sull'orientamento sessuale dell'immaginario capitano della seconda guerra mondiale Jack Harkness, da cui il personaggio di Jack Harkness protagonista della serie avrebbe preso il nome. Il comportamento tormentato di questo capitano, la sua sofferenza nel ribadire alla donna che frequenta che sono innamorati unita al suo rapportarsi al Jack noto suggeriscono che sia gay ed intrappolato in un rapporto eterosessuale che non vuole, incapace di vivere la propria sessualit\u00e0 nella sua epoca. Nel punto culminante dell'episodio, saputo che il giorno dopo morir\u00e0, egli balla con Jack e i due si baciano, davanti agli stupiti ospiti della festa, prima che Jack torni al proprio tempo.\nIn \"Tutto cambia\", Owen Harper seduce una donna e poi il suo ragazzo utilizzando tecnologia aliena e nell'episodio seguente Gwen, pur avendo un fidanzato, scambia esplicite avance sessuali con una donna, nel cui corpo c'\u00e8 un'aliena, bench\u00e9 sotto l'influenza dei feromoni potenziati dell'alieno. Poco dopo questa predatrice, giunta in una banca dello sperma per assorbire l'energia orgasmica degli uomini, non risparmia neppure uno che si dice omosessuale. Anche Toshiko mostra un comportamento bisessuale: innamorata del compagno di squadra Owen, in \"Un amore venuto da lontano\" ha un rapporto sessuale completo con \"Mary\".\nAccoglienza.\nLa serie ha ricevuto molte attenzioni e recensioni dai mezzi d'informazione prima e dopo la sua messa in onda: alcune furono positive, altre negative. Come serie nata da una costola di \"Doctor Who\" ha subito attratto l'attenzione del pubblico britannico.\nPubblico.\nIl primo episodio diede alla BBC Three il suo pi\u00f9 alto rating in assoluto, e quello pi\u00f9 alto tra tutti i canali non sportivi con 2.519.000 spettatori (questo record \u00e8 stato battuto nel marzo 2008 dalla prima visione di \"Bionic Woman\" sulla ITV2 con 2.553.000 spettatori). L'episodio ebbe un'audience del 12,7%, che sal\u00ec al 13,8% per il secondo episodio (andato in onda subito dopo il primo), pur con una flessione degli spettatori, scesi a 2.498.000.\nSuccessivamente il numero di spettatori si aggir\u00f2 poco sopra i 1.100.000 durante la prima messa in onda (con un picco negativo di soli 800.000 nella settimana natalizia del 2006) e con una media di 2.200.000 circa durante le repliche andate in onda sulla BBC Two (pur con picchi poco sopra il milione durante la prima met\u00e0 di dicembre del 2006). Nonostante questi ascolti altalenanti, i programma fu con un ampio margine quello di maggior successo sulla rete.\nLa seconda stagione, iniziata nel gennaio 2008, venne mandata in onda dalla BBC Two e ancora una volta, dopo un promettente inizio (il primo episodio raccolse 4.220.000 spettatori), cominci\u00f2 a calare, perdendo circa un milione di spettatori gi\u00e0 al quarto episodio e scendendo fino ai 2.500.000 del finale. Questo nonostante la BBC ne avesse cambiato la programmazione, spostandola dal mercoled\u00ec (serata in cui era stata puntualmente battuta dai trionfanti programmi televisivi di ITV e dalla prima serie del \"Grand Design\" di Channel 4) alla notte del venerd\u00ec. Alla fine la media generale si aggir\u00f2 sui 3.200.000 spettatori per la BBC Two.\nLa miniserie di cinque puntate che compone la terza stagione, andata in onda nel luglio 2009 sulla BBC One, ha avuto una media di circa 5.800.000 spettatori, con una punta di 6.200.000 nella quarta puntata.\nCritica.\nPrima stagione.\n\"The Daily Record\" scrisse \u00ablo show \u00e8 veramente favoloso. John Barrowman che impersona Jack fa un'interpretazione di prima classe, mentre l'intero insieme dei protagonisti potrebbe prestarsi a grandi avventure\u00bb.\nUn critico per il \"SFX\" scrisse \u00ablo amo visceralmente\u00bb.\nDi parere diverso \"The Guardian\": \u00aba dispetto delle sue pretese di essere rivolto ad un pubblico pi\u00f9 adulto, Torchwood non minaccia mai di smarrirsi in quelle atmosfere pi\u00f9 sordide o dark esplorate, per esempio da \"Buffy\", o \"Ultraviolet\", che in certi momenti ricorda\u00bb.\nSullo stesso tono \"Metro\", che dopo un severo giudizio aggiunse per\u00f2 che \u00abc'\u00e8 un barlume di speranza di futuri maggiori contenuti adulti\u00bb.\nLa settimana seguente sempre da \"The Guardian\" part\u00ec un ulteriore severo giudizio. Charlie Brooker, commentando la discrasia che si aveva tra le radici storiche di \"Doctor Who\" e dei programmi per famiglie rispetto a \"Torchwood\" ed alla sua aspirazioni a rivolgersi ad un pubblico adulto, scrisse infatti: \u00abContiene imprecazioni, sangue e sesso, tuttavia in qualche modo ancora qualcuno lo considera un programma per ragazzi. I tredicenni lo dovrebbero amare; chiunque altro abbia superato quell'et\u00e0 \u00e8 probabile resti quantomeno confuso. Questo non vuol dire che \"Torchwood\" sia un brutto programma. Solo confuso. E molto, molto sciocco\u00bb.\nGli episodi successivi vennero giudicati in modo pi\u00f9 comprensivo sia da \"The Guardian\" che da \"The Observer\": gli episodi dello show furono tra i tre programmi terrestri inseriti ogni giorno dalla guida del Guardian nella sua rubrica \"Selezione del giorno\" ed anche fra i cinque selezionati nel supplemento televisivo dell'Observer.\nJim Shelley sul \"The Daily Mirror\" fu molto critico, definendo lo show \u00abirritantemente inconsistente\u00bb e concludendo \u00abIo non posso fare a meno di pensare che ci sia qualcosa di fuoriluogo in uno spin-off di \"Doctor Who\" dove un personaggio chiede ad un altro: \"Quand'\u00e8 stata l'ultima volta che ti \u00e8 venuto cos\u00ec duro, ti sei dimenticato dov'eri?\" Questa \u00e8 l'ulteriore prova che Davies non si sapeva decidere su che tipo di show Torchwood dovesse essere. Abbastanza divertente, quando uno della squadra sparisce, lo chiamano a gran voce \"Tosh! Tosh! Tosh!\" - ed \u00e8 esattamente la parola che userei per descriverlo...\u00bb.\nDopo la trasmissione della prima met\u00e0 della stagione, la rivista \"Radio Times\" scrisse \u00abC'\u00e8 della qualit\u00e0 qui: begli effetti speciali, ritmo nell'azione e fotografia accattivante. Ma qualche cosa ancora non carbura. \"Torchwood\" vuole essere \"X-Files\" o \"Hollyoaks\"? Dopo sette episodi, \u00e8 ancora difficile dirlo\u00bb.\nCharlie Brooker, sempre su \"The Guardian Guide\", alla fine stese una specie di elogio della natura complessa dello show, assegnantegli il suo \"Premio per lo show pi\u00f9 incoerente dell'anno\" per il modo in cui esso \u00ab\u00e8 riuscito in qualche modo ad essere allo stesso tempo sia uno sgargiante prodotto per ragazzi che uno show grondante sesso, sangue ed erotismo. Interessante, ma forse punta ad un pubblico di pazzi\u00bb.\nE, riferendosi al doppio episodio finale di \"Torchwood\" nella rubrica \"Selezione del giorno\" la guida di \"The Guardian\" pubblic\u00f2 un giudizio abbastanza positivo: \u00abIl pungente spin-off del \"Doctor Who\" di Davies, com'\u00e8 stata recentemente annunciato, avr\u00e0 una seconda stagione. Bene, perch\u00e9, per tutti quelli che si sono immersi in questa stagione, il suo finale \u00e8 straordinario\u00bb.\nRiconoscimenti.\nNell'aprile 2007 \"Torchwood\" ha battuto la serie madre vincendo nella categoria \"Miglior Serie Drammatica\" ai BAFTA Cymru: i premi, consegnati dalla sezione in lingua gallese della British Academy of Film and Television Arts, vengono assegnati per le migliori produzioni televisive e cinematografiche girate nel Galles. Nella stessa occasione Eve Myles ha vinto il premio come \"Miglior Attrice\", superando la coprotagonista di \"Doctor Who\" Billie Piper.\nNel 2008, l'episodio \"Il Capitano Jack Harkness\" \u00e8 stato candidato al premio Hugo per la miglior rappresentazione drammatica.\nTrasmissione internazionale.\nIn Australia, dopo essere andato in onda sulla ABC per la prima volta poi sulla SBS, \u00e8 stata acquistata dalla Network Ten. Dopo la premi\u00e8re del 18 giugno 2007, un critico del \"The Sydney Morning Herald's\" scrisse \u00abIl fascino di Torchwood non sta tanto nel fatto che \u00e8 un pulp fantascientifico gloriosamente implausibile, ma che sa di essere un pulp fantascientifico gloriosamente implausibile\u00bb. Un comunicato della rete televisiva cit\u00f2 la programmazione dei canali rivali per giustificare l'orario della messa in onda.\nIl 2 aprile 2007 la BBC America comunic\u00f2 che aveva acquistato i diritti di trasmissione per gli Stati Uniti: la prima puntata venne trasmessa l'8 settembre 2007 nell'ottica di una radicale ristrutturazione del canale iniziata quello stesso anno, e a seguire iniziarono gli episodi della seconda stagione, il 26 gennaio 2008. Il programma ottenne un ottimo riscontro di pubblico per la BBC America con la prima stagione, raggiungendo circa mezzo milione di spettatori: sicuramente meno rispetto ai risultati del \"Doctor Who\" su Sci FI Channel, ma questo era conseguenziale al linguaggio pi\u00f9 crudo ed alle scene esplicitamente sessuali mostrate.\nInfine, la HDNet ha acquistato i diritti per gli USA della trasmissione ad alta definizione delle prime due stagioni, che ha mandato in onda dal 17 settembre 2007.\nEdizioni home video.\nLa prima stagione completa venne messa in vendita nel Regno Unito e negli Stati Uniti assieme a un episodio del dietro le quinte \"Torchwood Declassified\". Gli episodi di ambedue le stagioni sono scaricabili da iTunes sia negli USA che nel Regno Unito.\nPer quanto riguarda le edizioni in lingua italiana, la Warner Home Video dal 2012 rende disponibile in Italia la serie in DVD; sono state pubblicate tutte e quattro le stagioni.\nCitazioni e parodie.\nBench\u00e9 in minor numero rispetto a \"Doctor Who\", anche \"Torchwood\" \u00e8 stato omaggiato da svariate parodie. Verity Stob, un giornalista specializzato in pezzi sulla tecnologia per il giornale online \"The Register\" ha scritto la parodia \"Under Torch Wood\" sullo stile di \"Under Milk Wood\", opera radiofonica di Dylan Thomas: prende in giro soprattutto il grado di imprecazioni ed il ruolo di Rhys Williams, descritto come \"Barry Backstory.\nIn \"Nebulous\", sua parodia della terza stagione di \"Doctor Who\", citando \u00abcuccioli di dinosauri che cadono attraverso un foro nel tempo\u00bb e \u00abla notevole quantit\u00e0 di attivit\u00e0 paranormale nella sola zona di Cardiff... inizia a minacciare lo scudo di credibilit\u00e0 della Terra\u00bb.\nAnche la serie comico-satirica \"Dead Ringers\" ha parodiato \"Torchwood\", con Jon Culshaw che fa il capitano Jack e Jan Ravers Gwen: gli sketch si appuntano sull'abbondante presenza di riferimenti al sesso (\u00abnoi non facciamo mai affari con un alieno, a meno che uno di noi non se lo sia scopato\u00bb, ), la mancanza di motivazioni nei protagonisti, la loro bisessualit\u00e0 e la personalit\u00e0 melodrammatica di Jack, che qui cammina sempre come una primadonna, facendosi ondeggiare il cappotto addosso. Il basso budget dello show \u00e8 sintetizzato dal personaggio di Owen che descrive l'apparecchiatura di \"Torchwood\" come un \u00abApple Macintosh con gli adesivi sullo schermo\u00bb.\nLe parodie di \"Dead Ringers\" successive all'episodio finale della prima stagione rappresentano Jack Harkness in un threesome con due Cyberman e una nuova versione dello show, \"Driftwood\", che sostiene essere \u00abal di l\u00e0 dell'ufficio postale, al di fuori del bingo, oltre l'Oxfam\u00bb, palese presa in giro della frase d'apertura di ogni puntata. Albert Steptoe di \"Steptoe and Son\" \u00abun evento terribile nel mio passato fa s\u00ec che io non possa morire. \u00c8 chiamato UKTV Gold\u00bb; l'uso della pillola per le amnesie \u00e8 superfluo in questa team, perch\u00e9 tutti soffrono di demenza senile.\nBarrowman stesso ha mostrato di seguire gli sketch di \"Dead Ringers\" poich\u00e9 : \u00abNoi siamo \"Torchwood\"! E questi sono i miei denti luccicanti!\u00bb, per poi iniziare a camminare in modo melodrammatico, facendosi ondeggiare addosso il cappotto.\nCrossover.\nL'ultimo episodio della prima stagione, \"La fine dei giorni\", si ricollega cronologicamente all'episodio \"Utopia\" della serie \"Doctor Who\".\nIl cast di Torchwood fa in seguito un'apparizione negli episodi crossover della quarta stagione della serie madre \"La terra rubata\" e \"La fine del viaggio\".\nOpere correlate.\nProgrammi TV.\nBBC Two ha mandato in onda \"Torchwood declassified\", un programma di \"making-of\" simile a \"Doctor Who Confidential\": ciascun episodio dura meno di 10 minuti, contrariamente ai 45 (prima erano solo 30) di \"Confidential\"; sono consultabili anche online dal sito della rete.\nTorchwood ha una \u00abforte presenza on line.\u00bb All'Edinburgh International Television Festival, il direttore della BBC Jana Bennett annunci\u00f2 che on line si sarebbe potuto esplorare il Nucleo, un'immaginaria scrivania, e settimanalmente ascoltare registrazioni da dietro le quinte di circa dieci minuti; per le limitiazioni inerenti ai diritti dei media digitali gran parte dei video contenuti sul sito web della BBC Three sono accessibili solo agli utenti in Regno Unito. \u00abPotete fare parte dell'Istituto Torchwood ed essere uno dei suoi impiegati\u00bb disse Bennett. Il sito web interattivo, compreso il tour del Nucleo, esord\u00ec il 12 ottobre 2006.\nRomanzi e audiolibri.\nAccanto alla serie sono stati messi in vendita alcuni romanzi collegati: il 4 gennaio 2007, la BBC Books pubblic\u00f2 i primi tre racconti originali basati sullo show:\nQuesti testi sono stati pubblicati in brossura, esattamente come per la collana \"New Series Adventures\" che contiene i romanzi originali legati al \"Doctor Who\"; successivamente sono stati ripresi e trasformati anche in audiobook.\n\"BBC Books\" ha pubblicato una seconda terna di libri nel marzo 2008.\nLa terza serie di romanzi \u00e8 uscita il 2 ottobre 2008:\nUna quarta terna dovrebbe uscire nel maggio 2009.\nIl 4 febbraio 2008 sono stati messi in vendita due audiobook non basati su romanzi usciti in precedenza, \"Hidden\" di Steven Savile e \"Everyone Says Hello\" di Dan Abnett. Un terzo, \"In The Shadows\" di Joseph Lidster, \u00e8 atteso per il settembre 2008.\nFumetti.\nIl 6 luglio 2016 viene distribuito il primo numero della serie regolare a fumetti \"Torchwood\". Viene pubblicata dalla Titan Comics, licenziataria dei diritti per le opere a fumetti dedicate al \"Doctor Who\". La serie viene scritta da John Barrowman (attore interprete del capitano Harkness nella serie televisiva) e dalla sorella Carole E. Barrowman. I disegni sono affidati a Antonio Fuso e Pasquale Qualano. La storia narrata \u00e8 in continuity con gli avvenimenti delle stagioni televisive, degli audio-dramas successivi e dei romanzi. Cronologicamente si colloca dopo il romanzo \"Exodus Code\", realizzato dagli stessi Barrowman nel 2012, che a sua volta segue gli eventi narrati nella quarta stagione televisiva \"Miracle Day\". Il lancio della serie avviene con la realizzazione di 8 copertine alternative (o \"variant cover\") dell'albo d'esordio.\nMerchandising.\n\"Titan Magazines\" ha iniziato le pubblicazioni nel Regno Unito di \"Torchwood Magazine\" il 24 gennaio 2008. La versione statunitense \u00e8 seguita il mese successivo, e nell'aprile del 2008 si \u00e8 aggiunta quella per la Nuova Zelanda e l'Australia."}
{"id": "897505", "revid": "709565", "url": "https://it.wikipedia.org/wiki?curid=897505", "title": "Anelli", "text": "Gli anelli sono una delle specialit\u00e0 maschili della ginnastica artistica.\nL'esercizio agli anelli dura circa un minuto, durante il quale il ginnasta tiene posizioni statiche e compie passaggi dinamici, terminando con un salto detto uscita.\nTutti i muscoli degli arti superiori vengono sollecitati in maniera intensa e sono quindi caratterizzati da elevata ipertrofia muscolare, mentre quelli degli arti inferiori non necessitano dello stesso livello di forza.\nIl fisico degli anellisti \u00e8 infatti costituito dalle gambe leggere e dalla bassa statura, per massimizzare il rapporto forza/peso.\nPosizioni.\nL'attuale Codice dei Punteggi prevede che l'esercizio sia composto da 10 difficolt\u00e0, tra le quali devono esserci necessariamente movimenti di slancio, posizioni di forza, movimenti di slancio combinati a posizioni di forza, combinazioni tra 2 posizioni di forza, e deve terminare necessariamente con un'uscita.\nLe posizioni statiche di base sono le seguenti:\nQueste posizioni aumentano di valore se eseguite in combinazione ad elementi di slancio:\nAnche le seguenti combinazioni tra posizioni di forza fanno aumentare la nota di base dell'esercizio:\ne cos\u00ec via tutte le possibili combinazioni tra le varie posizioni di base.\nVa anche detto che il codice dei punteggi \u00e8 in continuo aggiornamento e che gli atleti fanno di tutto per aumentare sempre di pi\u00f9 la difficolt\u00e0 di queste combinazioni.\nPassaggi.\nI passaggi sono movimenti per passare da una posa all'altra.\nPunteggio e attrezzature.\nGli esercizi sono seguiti da una commissione arbitrale a cui \u00e8 affidato il compito di valutare l'esecuzione con un punteggio che va da uno a dieci.\nPer ogni errore commesso dall'atleta, a seconda della gravit\u00e0 vengono sottratti dei punti.\nAffinch\u00e9 non ci siano sostanziali differenze tra le pratiche di questa specialit\u00e0 da parte di differenti nazioni, la Federazione Internazionale prevede che le attrezzature siano regolate con il punto di sospensione a 5,75\u00a0m dal piano, l'altezza degli anelli a 2,75\u00a0m (inclusi i 20\u00a0cm del tappeto d'atterraggio), la distanza tra gli anelli di 50\u00a0cm e il diametro di 18\u00a0cm."}
{"id": "897507", "revid": "110157", "url": "https://it.wikipedia.org/wiki?curid=897507", "title": "Prima che vi uccidano", "text": "Prima che vi uccidano \u00e8 un romanzo di Giuseppe Fava. \u00c8 stato pubblicato nel 1976 dalla Bompiani. \u00c8 un libro di denuncia della presenza mafiosa in Sicilia, cos\u00ec come lo era stato \"Gente di rispetto\", pubblicato due anni prima. Il libro \u00e8 uno dei maggiori affreschi della vita contadina della Sicilia sud-orientale presumibilmente ambientato a Palazzolo Acreide, citt\u00e0 natale di Giuseppe Fava, il romanzo porta in primo piano con struggenti e crude descrizioni, la vita di un ragazzo e della sua famiglia. Il cantante Pippo Pollina ha scritto una canzone contro la mafia che porta lo stesso titolo del romanzo."}
{"id": "897509", "revid": "16953", "url": "https://it.wikipedia.org/wiki?curid=897509", "title": "Simarubacee", "text": ""}
{"id": "897510", "revid": "198277", "url": "https://it.wikipedia.org/wiki?curid=897510", "title": "Sheffield FC", "text": ""}
{"id": "897543", "revid": "1605525", "url": "https://it.wikipedia.org/wiki?curid=897543", "title": "Leo Bruce", "text": "Biografia.\nNacque a Edenbridge, nel Kent. Studi\u00f2 al Wellington College e in seguito all'Universit\u00e0 di Buenos Aires. Visse infatti molto all'estero, in Francia, Argentina, Germania, Svizzera e Spagna. Dal 1929 al 1931 fu venditore di libri antichi.\nNella seconda guerra mondiale entr\u00f2 nei corpi di intelligence e fu mandato a Bombay. Dopo la guerra, divent\u00f2 critico letterario per la rivista \"The Sketch\". Fu anche poeta, romanziere, autore di commedie, testi radiofonici e saggistici. Nel 1953 fu processato per omosessualit\u00e0 e condannato a sei mesi di prigione. Nel 1954 lasci\u00f2 l'Inghilterra e and\u00f2 a abitare a Tangeri, in Marocco.\nScrisse oltre ottanta romanzi su vari argomenti, tra i quali trentuno romanzi gialli e vari racconti, riuniti in un volume pubblicato postumo. Scrisse anche sei romanzi gialli con il suo vero nome, ma \u00e8 con lo pseudonimo \"Leo Bruce\" che \u00e8 passato alla storia come autore di gialli tradizionali ricchi di senso dell'umorismo.\nI suoi personaggi pi\u00f9 famosi sono William Beef e Carolus Deene.\nWilliam Beef \u00e8 un poliziotto di campagna che fa la sua prima apparizione nel romanzo \"Case for Three Detectives\", dove supera in astuzia tre famosi investigatori, lord Simon Plimsoll, monsieur Amer Picon e monsignor Smith, chiaramente riconoscibili come Lord Peter Wimsey, Hercule Poirot e padre Brown e risolve un enigma della camera chiusa. Dal secondo romanzo in poi, Beef lascia la polizia, per lo sbalordimento del suo Watson, Lionel Townsend, che non \u00e8 molto convinto delle sue capacit\u00e0, e diventa un investigatore dilettante.\nCarolus Deene \u00e8 un ricchissimo insegnante di storia, che ha perso la moglie in guerra e si dedica alle indagini durante le vacanze."}
{"id": "897544", "revid": "4507", "url": "https://it.wikipedia.org/wiki?curid=897544", "title": "Rupert Croft-Cooke", "text": ""}
{"id": "897545", "revid": "647919", "url": "https://it.wikipedia.org/wiki?curid=897545", "title": "Ebdomadario", "text": ""}
{"id": "897548", "revid": "729019", "url": "https://it.wikipedia.org/wiki?curid=897548", "title": "Hillsborough Park", "text": "Hillsborough Park \u00e8 una vasta area adibita a parco pubblico nella zona di Hillsborough, Sheffield, nel South Yorkshire (Inghilterra).\nDescrizione.\nCollegato con il centro della citt\u00e0 da un'apposita fermata della linea gialla \"Sheffield Supertram\", il parco - oggi di propriet\u00e0 della municipalit\u00e0 di Sheffield - fu creato nel 1897 dalla famiglia Dixon che fece costruire anche l'annessa \"Hillsborough Hall\", oggi adibita a biblioteca.\nAnnesso al parco, poco distante dal fiume Don, \u00e8 situato lo Hillsborough Stadium.\nHillsborough Park comprende un piccolo lago per la pesca sportiva, ampi prati e zone di verde con un \"pavilion\" (lo \"Hillsborough Pavilion\"), un giardino acquatico, attrezzature per lo sport (bocce, corsa, tennis), inclusa un'area multiuso ed un campo di calcio un tempo riservato alle partite interne dello Sheffield F.C., una delle pi\u00f9 antiche societ\u00e0 calcistiche britanniche. Attualmente, dopo che lo Sheffield F.C. \u00e8 retrocesso nella Northern Counties East Football League trasferendosi al Bright Finance Stadium di Dronfield, \u00e8 usato per gli incontri casalinghi della squadra di rugby degli Hillsborough Hawks iscritta alla \"rugby league\".\nSono allo studio ulteriori possibilit\u00e0 di impiego per l'intero parco, recentemente sottoposto a massiccia opera di restauro e recupero."}
{"id": "897550", "revid": "117738204", "url": "https://it.wikipedia.org/wiki?curid=897550", "title": "Oreste Pelagatti", "text": "\u00c8 stato un autore tra i pi\u00f9 apprezzati del teatro brillante contemporaneo. Il suo lavoro si \u00e8 caratterizzato anche per la riscoperta del genere parodistico e di rivista, negli anni settanta e ottanta. Agli inizi degli anni ottanta ha fondato una sua compagnia teatrale a Firenze, dove per molti anni ha vissuto, conducendo la doppia attivit\u00e0 di scrittore e ricercatore universitario per il CNR. \nL'allora Compagnia Cenacolo delle Follie ha trovato la sua casa stabile presso il centralissimo Teatro di Cestello, dove tuttora \u00e8 attiva sotto il nome di Cenacolo dei Giovani. Oreste Pelagatti \u00e8 scomparso nel gennaio del 2002. A Civitella del Tronto \u00e8 stato istituito un premio letterario a lui dedicato che \u00e8 ancora in vigore.\nTra le sue opere pi\u00f9 note si ricordano \"Scandalo Medici Gonzaga\",\" La Divina Commedia\", \"Amore in panchina\", \"Il Ragazzo di San Frediano\", la rivista satirica \"Quel lazzarone di Nerone\", \"Una notte sul Nilo\" e la riduzione teatrale de \"Le sorelle Materassi\", ultima opera nella quale ha recitato Wanda Pasquini."}
{"id": "897554", "revid": "2008079", "url": "https://it.wikipedia.org/wiki?curid=897554", "title": "Le due guerriere", "text": "Le due guerriere \u00e8 il secondo romanzo della trilogia fantasy \"Le guerre del Mondo Emerso\" di Licia Troisi. \u00c8 stato pubblicato per la prima volta da Arnoldo Mondadori Editore il 27 febbraio 2007.\nTrama.\nDubhe e Lonerin cominciano il lungo viaggio che li separa dalla loro meta: Sennar che vive nelle terre al di l\u00e0 del Saar. Alle calcagna hanno per\u00f2 Rekla, la Guardia dei veleni della Gilda, e altri due Assassini. Contemporaneamente Ido parte alla ricerca del figlio di Sennar e Nihal, Tarik, ritornato nel Mondo Emerso. Non arriva per\u00f2 in tempo per salvarlo; Sherva, allenatore della Gilda, riesce a giungere alla dimora di Tarik prima dello gnomo. Una volta giunti l\u00ec uccidono Tarik e la moglie Talya e rapiscono il figlio San.\nDubhe e Lonerin si scontrano con i membri della Gilda circa a met\u00e0 del loro viaggio. Dubhe viene catturata. Ma dopo qualche giorno di viaggio riesce a scappare, rubando tutte le pozioni che Rekla si era portata dietro.\nNon sapendo che Lonerin era ancora vivo e tormentata dalla maledizione, tenta il suicidio venendo salvata proprio da Lonerin. Insieme giungono in una valle dove incontrano di nuovo gli assassini, ma Dubhe in preda alla maledizione li uccide entrambi, Vengono aiutati dagli Huy\u00e9, gli abitanti di razza mista discendente dalle Terre Ignote, che si offrono di scortarli da Sennar. Poco prima della partenza, Dubhe e Lonerin hanno un confronto Dubhe gli confessa di non ricambiare i suoi sentimenti. Tra i due si innalza un muro che difficilmente potr\u00e0 essere abbattuto. Giunti da Sennar vengono quasi uccisi da Oarf. Il vecchio mago decide comunque di ascoltarli e si convince a seguirli nel Mondo Emerso in quanto capisce che la sua missione non \u00e8 ancora giunta al termine.\nNel frattempo Ido recupera il bambino. I due si rifugiano negli acquedotti della Terra del Fuoco per riprendere le forze. Ido e San ripartono ma a poca distanza dal confine con la Terra dell'Acqua vengono fermati da Learco, figlio di Dohor. Learco, dopo una colluttazione in cui ferisce Ido, decide di risparmiarli in quanto lo gnomo anni prima aveva fatto lo stesso con lui. Non appena giunge a palazzo, Learco viene a scoprire dal padre che la lama con cui ha ferito Ido era avvelenata. Ido, ferito ed avvelenato, manda un messaggio al Consiglio con la sua posizione ed il suo stato. In loro soccorso giunge Theana, un'apprendista maga con dei poteri sacerdotali, che cura Ido e riporta lui e San alla sede del Consiglio.\nDubhe.\nConsiderata una Bambina della Morte ed in quanto tale prescelta dal dio Thenaar, la piccola Dubhe, viene esiliata dal suo villaggio e abbandonata dalla famiglia, dopo aver ucciso, in un tragico incidente, il suo compagno di giochi Gornar. Affamata e ferita, viene trovata dal \"Maestro\", un ex membro della Gilda degli Assassini dalla quale \u00e8 fuggito dopo la morte della sua compagna. Adorato prima come un padre, il Maestro insegna alla ragazzina le arti di sicario. Quando questi viene ucciso, Dubhe sceglie di sopravvivere dedicandosi ai furti su commissione. Ma la Gilda ormai, ha messo gli occhi su di lei.\nLonerin.\nGiovane mago, la cui madre \u00e8 stata uccisa quando era bambino dalla Gilda in un macabro rituale per curare Lonerin dalla Febbre Rossa, malattia che aveva colpito molti bambini. Lonerin ha giurato di distruggere la Setta. Su incarico del Consiglio delle Acque, Lonerin si infiltra come Postulante tra le file degli Assassini, per scoprire quali sono i loro piani e soprattutto i loro segreti. Qui incontra Dubhe che, in cambio di aiuto per spezzare il sigillo che la tiene prigioniera di una maledizione, gli procura le informazioni necessarie e fugge con lui.\nIdo.\nMitico generale, mentore della leggendaria Nihal, Ido, sebbene anziano non \u00e8 ancora fiaccato nel fisico e nell'animo. Dopo essersi sposato con Soana, e aver contribuito a ricostruire il Mondo Emerso dopo la sconfitta del tiranno, \u00e8 a capo della resistenza contro il dispotico e sanguinario Dohor, Cavaliere di Drago diventato Re della Terra del Sole a seguito del matrimonio con Sulana. Riesce a salvare San da Sherva e lo conduce al sicuro, dopo aver ferito gravemente il figlio di Dohor, Learco.\nDohor.\nCavaliere di Drago diventato Re della Terra del Sole dopo il suo matromonio con Sulana, Dohor ha intrecciato un pericoloso e oscuro legame con la Gilda per diventare il nuovo Tiranno, il nuovo, spietato e potente signore padrone del Mondo Emerso.\nTarik.\nFiglio di Nihal e Sennar, morto insieme a sua moglie per mano della Gilda, che aveva il compito di prendere il loro figlio San per usarlo come contenitore nel quale mettere lo spirito di Aster, il Tiranno morto durante la Grande Battaglia d'Inverno.\nSan.\nFiglio di Tarik e nipote di Nihal e Sennar, ha dodici anni quando diventa mago, la stessa et\u00e0 che aveva Aster quando fu eletto; \u00e8 un mezzelfo, perci\u00f2 gli uomini della Gilda vogliono usare il suo corpo per un rituale che ha lo scopo di resuscitare Aster. Egli ha il dono naturale della magia: riesce a curare senza sapere incantesimi e quando \u00e8 in pericolo il suo fisico diventa indipendente dalla mente e lo protegge.\nRekla.\nGuardiana dei veleni e carceriera di Dubhe nella Casa, il quartier generale della Setta, Rekla \u00e8 sulle tracce dei due giovani per vendicarsi. Fuggendo, infatti, Dubhe le ha fatto un grosso torto oltre che metterle contro il suo adorato dio, Thenaar. Prova piacere nel causare sofferenze agli altri. Ha l'aspetto di una ragazza giovane, anche se ormai ha gi\u00e0 settanta anni, e riesce a rimanere giovane grazie a una particolare pozione che lei stessa si fabbrica e della quale solo lei conosce gli ingredienti: Rekla non fa cos\u00ec per paura della vecchiaia ma perch\u00e9 vuole fino all'ultimo offrire al suo dio un corpo giovane, forte e scattante. Viene uccisa da Dubhe durante un durissimo scontro che causa anche la morte dello scagnozzo Filla.\nYeshol.\nCapo della Setta degli Assassini e, un tempo, braccio destro del Tiranno, il mezzelfo Aster. Progetta di far tornare in vita il suo capo utilizzando il corpo di un altro mezzosangue il pi\u00f9 simile possibile a lui e San sembra perfetto per lo scopo\nLearco.\nFiglio di Dohor, \u00e8 un ragazzo tormentato dal suo passato, il cui unico desiderio \u00e8 compiacere il padre, con lui molto severo e distaccato, anche a costo di portare a termine per lui compiti e missioni che non condivide. Ha ventuno anni, ha sempre vissuto nella solitudine, senza poter contare sulla madre Sulana, che viveva reclusa nelle sue stanze. Poco tempo dopo fece il suo ingresso alla corte di Dohor Neor, lo zio di Learco. Il padre affid\u00f2 il giovane alle cure dello zio, sperando che riuscisse a renderlo un re degno di succedere Dohor. Neor era l'unico che dimostrava affetto al ragazzo, come se fosse stato il suo stesso figlio. Questa situazione dur\u00f2 poco, poich\u00e9 Dohor affid\u00f2 il figlio alle cure di Forra. E fu proprio Forra a costringere Learco a compiere il suo primo omicidio, mozzando la testa ad un vecchio davanti ad un pubblico in trepida attesa. Da allora Learco \u00e8 preda di grandi conflitti interiori.\nTheana.\nSeconda apprendista di Folwar, insieme a Lonerin, per\u00f2 a differenza del suo compagno, non \u00e8 mai uscita dalla sede del Consiglio, ha avuto una breve relazione d'amore con Lonerin a cui ha donato una ciocca dei suoi capelli, \u00e8 l'ultima sacerdotessa di Thenaar, anche se lei non si reputa un'assassina, come la Gilda, lei prega Sheevrar, il nome elfico di Theenar, e pensa che quello della gilda sia un culto eretico. Per queste ragioni, non star\u00e0 simpatica a Dubhe, con cui per\u00f2 far\u00e0 amicizia durante il viaggio intrapreso insieme. Viene descritta con una pelle diafana, occhi azzurri e boccoli biondi."}
{"id": "897561", "revid": "17654", "url": "https://it.wikipedia.org/wiki?curid=897561", "title": "Rote Lippen - Sadisterotica", "text": ""}
{"id": "897562", "revid": "17654", "url": "https://it.wikipedia.org/wiki?curid=897562", "title": "Two Undercover Angels", "text": ""}
{"id": "897570", "revid": "92920", "url": "https://it.wikipedia.org/wiki?curid=897570", "title": "Numero ciclico", "text": "Si definisce numero ciclico quel numero di \"n\" cifre che ha le seguenti caratteristiche:\nLa ciclicit\u00e0 \u00e8 una propriet\u00e0 dipendente dal sistema di numerazione utilizzato.\nEsempio.\nIl numero ciclico pi\u00f9 piccolo \u00e8 142857, di \"n\"=6 cifre. \u00c8 il periodo dell'espressione decimale di 1/7 = 0,\"142857\" 142857 142857 142857 ...\nLe propriet\u00e0 sono rispettate:\nMoltiplicando per i numeri da 1 a \"n\"=6, si ottiene lo stesso numero, con le cifre traslate; moltiplicando invece per \"n+1\"=7, si ottengono \"n\"=6 cifre 9.\nPropriet\u00e0 generalizzate.\nApplicando tali propriet\u00e0 all'esempio:\nAltre caratteristiche.\nNell'esempio, il numero \u00e8 di \"n\"=6 cifre, quindi si potr\u00e0 applicare questa propriet\u00e0 scomponendo in gruppi di 1,2 e 3 cifre (fattori di 6)\nNumeri ciclici.\nSe non si ammettono numeri che inizino con zero, allora 142857 \u00e8 l'unico numero ciclico in base decimale. Se si ammettono zero iniziali, i pi\u00f9 piccoli numeri ciclici sono:"}
{"id": "897575", "revid": "1718925", "url": "https://it.wikipedia.org/wiki?curid=897575", "title": "L'amour toujours", "text": "L'amour toujours \u00e8 un album del dj producer italiano Gigi D'Agostino pubblicato nel 1999 ed \u00e8 considerato da molti il suo disco pi\u00f9 famoso.L'album \u00e8 composto da una raccolta di 23 brani divisi in due cd aventi come titolo \"Chansons for the Heart\" e \"Beats for the Feet\".\nSe il primo cd presenta un andamento pi\u00f9 melodico, con i suoi successi commerciali pi\u00f9 famosi, il secondo cd si distingue per un'anima decisamente pi\u00f9 underground, dedicata alla musica da club.\nDa segnalare i successi commerciali internazionali di molti brani presenti nell'album, come Bla Bla Bla, The Riddle, Cuba Libre, Elisir, Another Way, e soprattutto \"L'amour toujours (I'll Fly with You)\", pi\u00f9 volte \"reinterpretata\" da altri artisti, come l'Israeliano Sagi Rei.\nTracce.\nVersione ufficiale.\nAlcune edizioni riportano la canzone \"Gin Lemon (Extended Mix)\" al posto di \"Bla Bla Bla (Drammentenza Mix)\", riportando quest'ultima alla chiusura al posto di \"Fly\", in altre ancora il remix di \"Bla Bla Bla\" non \u00e8 riportato."}
{"id": "897578", "revid": "638792", "url": "https://it.wikipedia.org/wiki?curid=897578", "title": "Rosso (Pok\u00e9mon)", "text": ""}
{"id": "897581", "revid": "1543377", "url": "https://it.wikipedia.org/wiki?curid=897581", "title": "Hillsborough Stadium", "text": "Lo Hillsborough Stadium \u00e8 un impianto sportivo di Sheffield, nel Regno Unito.\nSi tratta del terreno interno dello Sheffield Wednesday, una delle formazioni calcistiche cittadine.\nStoria.\nFu inaugurato il 2 settembre 1899, quando la squadra dello Sheffield Wednesday lasci\u00f2 lo stadio nel quale disputava i suoi incontri casalinghi, l\"'Olive Grove\". Il campo di calcio misura approssimativamente 106 \u00d7 65 metri mentre l'intero impianto dispone di 39.812 posti a sedere molti dei quali al coperto che ne fanno il maggiore della citt\u00e0.\nIl record di affluenza \u00e8 stato di 72.841 spettatori, registrato il 17 febbraio 1934 durante una partita di FA Cup fra la squadra di casa Sheffield Wednesday F.C. e Chesterfield F.C.\nSituato nel sobborgo di Owlerton \u2013 pochi chilometri a nord-ovest del centro della citt\u00e0\u00a0\u2013 sorge in un'area collinare residenziale prossima al fiume Don e all'Hillsborough Park.\nAgibile dal 1955 per gli incontri in notturna, \u00e8 stato uno degli stadi impiegati durante i mondiali di calcio Inghilterra 1966 (vi si disput\u00f2 il quarto di finale vinto per 4-0 dalla Germania contro l'Uruguay) e il campionato europeo di calcio 1996.\nIl suo nome \u00e8 tuttavia legato essenzialmente all'incidente conosciuto come strage di Hillsborough, accaduto il 15 aprile 1989 in occasione di un incontro di semifinale di FA Cup fra Nottingham Forest FC e e nel quale perirono 96 \"supporter\".\nNel dopoguerra \u00e8 stato comunque uno dei principali stadi dell'Inghilterra, ospitando ventisette semifinali di FA Cup, fra cui quella conclusasi tragicamente nel 1989.\nNel 1977 alla ripetizione della finale di Football League Cup (la Coppa di Lega, attualmente \"Carling Cup\"), disputata fra e e terminata 1 a 1, assistettero oltre cinquantaduemila spettatori.\nCuriosit\u00e0.\nUna delle tribune dello stadio \u00e8 intitolata, sia pure non ufficialmente, ed al pari di quelle degli stadi Anfield di Liverpool e St. Andrew di Birmingham, con il nome \"Kop\" a ricordo di una battaglia avvenuta durante la seconda guerra Anglo-Boera.\nNella battaglia - che ebbe luogo nel 1900 in Sudafrica presso la cima chiamata \"Spion Kop\" - morirono molti soldati britannici provenienti da Liverpool e inquadrati nel reggimento di fanteria del Lancashire."}
{"id": "897582", "revid": "40858", "url": "https://it.wikipedia.org/wiki?curid=897582", "title": "Tito macco plauto", "text": ""}
{"id": "897583", "revid": "7", "url": "https://it.wikipedia.org/wiki?curid=897583", "title": "Stadio Hillsborough di Sheffield", "text": ""}
{"id": "897586", "revid": "1161730", "url": "https://it.wikipedia.org/wiki?curid=897586", "title": "Mariupol'", "text": "Mariupol' (; in italiano storicamente anche \"Mariopoli\") \u00e8 una citt\u00e0 portuale di abitanti dell'Ucraina sudorientale, nell'oblast' di Donec'k, situata sulla costa settentrionale del mar d'Azov, alle foci del fiume Kal'mius, nella regione Pryazovia. Dista 120\u00a0km a sud-ovest da Donec'k. Per popolazione \u00e8 la seconda citt\u00e0 della sua \"oblast\"' e la decima dell'Ucraina. La citt\u00e0 \u00e8 tradizionalmente russofona, mentre a livello etnico la popolazione \u00e8 divisa equamente fra russi e ucraini. \nMariupol' fu fondata sul sito di un vecchio accampamento di cosacchi chiamato Kalmius e guadagn\u00f2 il titolo di citt\u00e0 nel 1778. Da allora divenne un centro importante nel commercio del grano, nella produzione di acciaio e nell'ingegneria pesante. Mariupol' ebbe un ruolo centrale nell'industrializzazione dell'Ucraina. Dato che le autorit\u00e0 sovietiche spesso rinominavano le citt\u00e0 in onore di leader comunisti, Mariupol' cambi\u00f2 il suo nome in \u017ddanov, in onore del funzionario sovietico Andrej Aleksandrovi\u010d \u017ddanov, fra il 1948 e il 1989. Oggi, Mariupol' rimane un centro industriale, importante anche per le possibilit\u00e0 di educazione superiore e affaristiche.\nGeografia fisica.\nSorge sulla costa settentrionale del Mar d'Azov presso la foce del fiume Kal'mius ed \u00e8 anche una localit\u00e0 famosa per i centri di benessere con i bagni di fanghi e trattamenti climatici.\nStoria.\nFu fondata nel 1778 con il nome di \"Pavlovsk\" sul sito di un preesistente accampamento cosacco, l'anno successivo fu rinominata Mariupol' in onore della consorte (Maria) del principe ereditario Paolo (Pavel). Nel 1780 la popolazione crebbe velocemente, dato che un gran numero di greci si trasferirono in questa citt\u00e0 dalla Crimea. Nel 1882 fu collegata per ferrovia al bacino del Donez, ricco di ferro e carbone, quindi il porto divenne il pi\u00f9 importante del Mar d'Azov. Durante la seconda guerra mondiale, il 17 ottobre 1941, nel quadro dell'operazione Barbarossa, venne occupata dal III corpo d'armata motorizzato tedesco.Nel 1948 fu ribattezzata \"\u017ddanov\", in onore di Andrej Aleksandrovi\u010d \u017ddanov, ma riprese il nome originale nel 1989.\nGeografia antropica.\nSuddivisioni amministrative.\nMariupol' \u00e8 divisa in quattro divisioni amministrative, chiamate \u201craioni\u201d\nIl fiume Kal'mius separa il raion Ord\u017eonikidzivskij dai rimanenti tre raion. La popolazione \u00e8 maggiormente concentrata nei raion \u017dovtnevij e Prymorskij . Il raion Il'i\u010divskij ospita la grande acciaieria Il'i\u010d e lo stabilimento di produzione Azovma\u0161. La Ord\u017eonikidzivskij \u00e8 sede della consociata metallurgica Azovstal e dell'impianto Koksohim. Gli insediamenti di Stary Krym e Sartana si trovano nelle immediate vicinanze dei confini della citt\u00e0.\nSociet\u00e0.\nEvoluzione demografica.\nNel 2001 la citt\u00e0 contava abitanti. Nel censimento del 2007, invece, si \u00e8 registrato un calo sensibile: ora la popolazione ammonta a meno di persone.\nEconomia.\nL'economia locale si fonda sull'industria mineraria, fiorente sin dagli ultimi decenni dell'Ottocento. Importante anche l'industria siderurgica, in particolare con lo stabilimento AzovStal, situato alla foce del fiume Kal'mius che si immette nel mar di Azov, una delle prime acciaierie e una tra le pi\u00f9 importanti, con circa lavoratori impiegati. Questa acciaieria nacque grazie ad investimenti di un industriale tedesco che ebbe la licenza di produrre acciaio, e originariamente si chiamava Nikopol e Providans; fu costruita alla periferia est della citt\u00e0 di Mariupol e nel corso degli anni \u00e8 cresciuta per grandezza e produzione.\nSport.\nIl club calcistico cittadino \u00e8 il , che milita in Prem\"jer-liha, la massima serie ucraina; la squadra di pallacanestro \u00e8 l'Azovma\u0161 Mariupol'."}
{"id": "897591", "revid": "1270016", "url": "https://it.wikipedia.org/wiki?curid=897591", "title": "Pesca al colpo", "text": "Con il termine pesca al colpo si indica una specialit\u00e0 di pesca che si avvale dell'uso di un galleggiante, per segnalare l'abboccata del pesce. Si divide in varie tecniche tra cui pesca alla roubaisienne, pesca all'inglese, pesca alla bolognese e pesca con la canna fissa."}
{"id": "897594", "revid": "712828", "url": "https://it.wikipedia.org/wiki?curid=897594", "title": "Red (Pok\u00e9mon)", "text": ""}
{"id": "897595", "revid": "110157", "url": "https://it.wikipedia.org/wiki?curid=897595", "title": "Bengtsfors (comune)", "text": "Bengtsfors \u00e8 un comune svedese di 9.767 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "897596", "revid": "110157", "url": "https://it.wikipedia.org/wiki?curid=897596", "title": "Ulricehamn (comune)", "text": "Ulricehamn \u00e8 un comune svedese di 22.819 abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "897603", "revid": "712828", "url": "https://it.wikipedia.org/wiki?curid=897603", "title": "Venezia marittima", "text": "Col nome di Venezia marittima (in latino: \"Venetia maritima\", in greco: \"B\u03b5\u03bd\u03b5\u03c4\u03b9\u03ba\u1f70\", \"Venetik\u00e0\") o Venezia bizantina s'intende un territorio dell'impero bizantino inquadrato nell'Esarcato d'Italia e corrispondente alla fascia costiera dell'antica \"Venetia\", cio\u00e8 alle coste degli odierni Veneto e Friuli-Venezia Giulia, distinta dall'entroterra della Venezia euganea passata dalla fine del VI secolo sotto controllo dei Longobardi.\nIl territorio interessato era una vasta area periferica dei domini bizantini in Italia, caratterizzata da insediamenti sparsi, senza centri urbani di rilievo. Le precarie condizioni geografiche favorirono nuovi modelli sociali ed economici che si svilupparono dalle tradizionali attivit\u00e0 lagunari d'epoca romana come la pesca, la lavorazione del vetro e l'estrazione del sale. Scampata alle invasioni barbariche, la popolazione locale svilupp\u00f2 inoltre notevolmente il commercio, grazie alla protezione che garantiva il complesso sistema di canali ed isole e grazie ai privilegi fiscali di cui godevano le province bizantine in Italia. La distanza da Bisanzio ed alcune controversie politiche dovute allo scisma tricapitolino causarono inizialmente la nascita di due fazioni in lotta fra loro, variamente schierate ora con i Longobardi ora con i Bizantini, finch\u00e9 le forti autonomie concesse dagli imperatori bizantini furono ufficializzate nella nascita, tra la fine del VII secolo e gli inizi dell'VIII del \"Ducatus Venetiae\".\nTerritorio e insediamenti.\nLa \"Venetia Maritima\" nasceva a seguito dell'occupazione longobarda di buona parte dell'attuale Veneto e la progressiva migrazione delle popolazioni romane provenienti dalla caduta di Aquileia port\u00f2 a nuovi insediamenti costieri, al sicuro, protetti dalle lagune e dalla flotta imperiale. I romanici che migrarono della \"Venetia continentale\", per edificare nuovi centri nelle isole della costa adriatica, non abbandonarono la propria regione, pensando un giorno di poter tornare a riconquistare le citt\u00e0 perdute. Un processo simile avvenne in Istria e, qualche decennio dopo, in Dalmazia a seguito dell'invasione degli Avari.\nL'area soggetta all'amministrazione della provincia bizantina si estendeva prevalentemente entro le lagune di Venezia e Marano e di Grado, parte dell'attuale costa friulana, Chioggia e, per un brevissimo periodo, parte dell'entroterra veneto tra i fiumi Adige e Brenta.\nCos\u00ec descriveva la provincia Giovanni Diacono, scrivendo poco dopo il mille:\nNell'area troviamo comunque citate nelle varie fonti numerosi centri. A partire da nord si hanno dunque:\nL'alluvione di Paolo Diacono.\nAll'epoca il sistema lagunare risultava molto diverso e molto pi\u00f9 esteso rispetto all'attuale, costituendo in pratica un complesso ininterrotto tra le foci del Po, a sud, e dell'Isonzo a nord. Tale sistema lagunare, del quale oggi sopravvivono le lagune di Comacchio, Venezia, Caorle, Marano, e Grado, fungeva da sicura via di navigazione interna, parallelamente alle antiche vie romane sulla terraferma, e da protezione delle citt\u00e0 costiere, realizzate sulle isole-lido. L'ambiente lagunare venne tuttavia pesantemente stravolto attorno alla fine del VI secolo da una grande alluvione, nota come \u00abrotta della Cucca\u00bb o \u00aballuvione di Paolo Diacono\u00bb, che provoc\u00f2 la fuoriuscita dei fiumi dal loro precedente alveo, mutandone il corso. Le conseguenze dell'evento portarono ad una progressiva separazione delle diverse lagune, con lo sviluppo di impaludamenti e di zone malariche provocate dalla mutata concentrazione dei ristagni di acque dolci. Il mutamento ambientale influ\u00ec anche sul conseguente sviluppo dei vari centri urbani, gettando le basi del successivo declino di molti di essi.\nStoria.\nLa riconquista bizantina.\nNel 554 fin\u00ec la ventennale Guerra gotica, con cui l'imperatore Giustiniano I aveva riconquistato la penisola italiana, la Dalmazia e la Sicilia; con le ulteriori conquiste dell'attuale Tunisia, della Sardegna, della Corsica e delle Baleari, strappate ai Vandali (Guerra vandalica, 533-534) e della Spagna del sud, strappata ai Visigoti nel 554, una parte dei territori un tempo facenti parte dell'Impero romano d'Occidente erano stati riconquistati dall'Impero di Giustiniano.. Da allora al 584 ca. tutta l'area tornata sotto il controllo bizantino sub\u00ec una profonda riforma amministrativa, che seguiva i traumatici eventi bellici e un diffuso impoverimento dell'economia del Mediterraneo occidentale: l'antica Prefettura del pretorio d'Italia, la cui sede era Ravenna, venne affidata all'amministrazione del generale e patrizio bizantino Narsete, che aveva guidato vittoriosamente le armate imperiali nell'ultima fase del conflitto. La \"Venetia et Istria\" costitu\u00ec una delle provincie di questa entit\u00e0 amministrativa, e rimase tale fino al 754, quando l'area lagunare fu separata dall'Istria, che invece fu aggregata al thema di Dalmazia. La nuova regione probabilmente aveva un governatore civile, che era eletto dai vescovi e i notabili del luogo, questo lo si pu\u00f2 supporre grazie alla \"Pragmatica sanctio pro petitione Vigilii\" di Giustiniano, scritta nel 554, con cui si promulgava l'estensione della legislazione imperiale orientale ai nuovi territori. Nelle varie citt\u00e0, poi, le singole assemblee locali, i \"comitia\", eleggevano poi ciascuna un Tribuno per reggere l'amministrazione locale, perpetuando l'uso romano avviato negli ultimi anni dell'Impero romano d'Occidente.\nNel 554 la conquista dell'Italia non era ancora del tutto compiuta: alcune aree del Nord, e soprattutto le Venezie, erano ancora in mano gota e franca; Narsete nel giro di pochi anni riusc\u00ec a riportare questi territori in mano imperiale e nel 559, anno in cui \u00e8 attestata la presenza di un comandante imperiale nelle Venezie, la conquista delle Venezie poteva dirsi per gran parte compiuta; fu per\u00f2 solo nel 561-562, con la resa di Verona e Brescia, che i Franchi abbandonarono l'Italia. Nell'anno 566 scoppi\u00f2 una rivolta dei \"foederati\" eruli di stanza a Trento che assunse vaste proporzioni e che venne sedata da Narsete nell'anno successivo.\nNel 584 ca. la Prefettura d'Italia divenne, con una nuova riforma, Esarcato di Ravenna, il cui capo, l'esarca, era un funzionario nominato direttamente dall'imperatore bizantino con pieni poteri sia civili che militari.\nL'invasione longobarda.\nNel 568, approfittando della debolezza dell'Italia settentrionale, ancora dissanguata dalla Guerra gotica e flagellata da una violenta pestilenza, una popolazione di stirpe germanica proveniente dalla Pannonia, i Longobardi, attravers\u00f2 l'Isonzo, distrusse il presidio militare bizantino di \"Forum Iulii\" e occup\u00f2 la citt\u00e0, investendo poi rapidamente l'intera area pi\u00f9 orientale della \"Venetia\" fino a conquistare dapprima Aquileia, Treviso, dove trov\u00f2 un accordo con la chiesa locale, e poi Verona, Vicenza, Milano e infine Pavia. Mentre i conquistatori dilagavano anche nell'Italia centrale e nord-occidentale, Pavia divenne nel 572 la capitale del nuovo \"Regnum Langobardorum\".\nA seguito dell'invasione, nell'Italia nord-orientale, i cui territori occupati andarono a formare l'Austria longobarda, rimasero sotto il controllo bizantino solo Padova, Oderzo, Monselice e Cremona, assieme alla citt\u00e0 costiere, ma la dissoluzione della realt\u00e0 sociale italica, appena ricostruita dopo le devastazioni della Guerra gotica, fu traumatica per le popolazioni locali. Il patriarca di Aquileia Paolo si rifugi\u00f2 nelle lagune, dove gi\u00e0 a seguito delle invasioni dei Goti e degli Unni si erano formate le prime comunit\u00e0 cittadine, portando allo sviluppo del centro urbano di Grado, dove venne anche trasferita la sede metropolitana, definitivamente nel 579 con la consacrazione della basilica di Sant'Eufemia ed un apposito sinodo delle chiese suffraganee della \"Venetia\" e dell'Istria. Successivamente cadde anche Julia Concordia, i cui abitanti fondarono Caorle. L'unit\u00e0 dell'antica provincia della \"Venetia\" sopravviveva solo nei confini della giurisdizione ecclesiastica.\nLa resistenza dei Romanici.\nCon la morte di Giustiniano I la situazione politica in Italia rimase travagliata: l'Impero era assediato a oriente da Persiani, Avari e Slavi, per cui nella penisola italiana ai Romanici venne a mancare il supporto economico e bellico di Bisanzio per lungo tempo. L'unico tentativo di riconquista fu effettuato nel 576 ad opera del generale Baduario, sotto la reggenza di Tiberio II, che non ebbe alcun successo. La difesa del territorio perci\u00f2 trov\u00f2 sostegno finanziario e civile solo nelle forze municipali locali, tanto che l'esercito in Italia divenne per lo pi\u00f9 un insieme di militari che erano proprietari terrieri al comando dell'esarca di Ravenna, che traevano di fatto la maggior parte delle provvigioni direttamente dai latifondi e dalle propriet\u00e0 terriere: costoro erano definiti \"milites limitanei\" (soldati di frontiera) e costituivano una compatta struttura sociale, sia nelle citt\u00e0 che nei centri periferici.\nQuesto sistema di riforme influenz\u00f2 profondamente anche la Laguna veneta, che, legata prevalentemente ad una economia marittima e lagunare pi\u00f9 che a quella agreste dell'entroterra, guadagn\u00f2 dai cambiamenti in atto in tutta Italia una forte autonomia, sia nell'amministrazione del sistema tributario, sia nella costituzione dell'organizzazione civile. Nel 580, Tiberio II soppresse la provincia della \"Venetia\" costituendo l'\"eparchia\" Annonaria, con Ravenna, l'Emilia e la Bassa Padana lombarda, ma solo pochi anni dopo (584) Maurizio la ricostitu\u00ec in distretto col nome di \"Venetik\u00e0\".\nLo Scisma tricapitolino e la nascita del Patriarcato di Aquileia-Grado.\nL'arcidiocesi di Aquileia era, assieme a Milano, una delle Chiese italiane che non aveva accettato la condanna degli scritti di Teodoro di Mopsuestia, Teodoreto di Cirro e di Iba di Edessa decretata da Giustiniano e da questi imposta con la forza a papa Vigilio. Le chiese dell'Italia nord-orientale avevano infatti visto in questo una forzatura imposta dai monofisisti d'Armenia e Siria, cosicch\u00e9 le iniziali divergenze si trasformarono in un vero e proprio scisma, che si inaspr\u00ec assumendo i caratteri di una controversia non solo religiosa ma soprattutto politica. Paolino I di Aquileia, forte del rango apostolico della sua cattedra, che era fatta risalire all'evangelizzazione da parte di San Marco, nel I secolo, e dei discepoli di questi, Ermagora e Fortunato, era stato cos\u00ec proclamato nel 568 patriarca dai suoi suffraganei, dando inizio ad Aquileia all'autocefalia.\nNonostante nel 579, papa Pelagio II riconoscesse al patriarca Elia la metropolia sulla Venezia e sull'Istria nel tentativo di venire ad un accordo, Roma e Ravenna, che erano sotto il controllo dell'imperatore, contrastavano direttamente gli scismatici di Aquileia. Fallito il tentativo di ricomposizione, nel 587, l'esarca Smaragdo pass\u00f2 alle vie di fatto, catturando il patriarca Severo ed imprigionandolo per un anno, fino a costringerlo a piegarsi, insieme ad alcuni vescovi dell'Istria, ai dettami imperiali. L'episodio non aveva per\u00f2 ricomposto lo scisma, perch\u00e9 i vescovi, una volta liberati, erano ritornati sulle loro posizioni, forti anche delle conseguenze dell'occupazione longobarda, che aveva fortemente indebolito il potere bizantino: nel 590 Severo radun\u00f2 dunque un sinodo a Marano, dove dichiar\u00f2 solennemente che l'abiura gli era stata estorta con la forza.\nL'occupazione longobarda, frattanto accentu\u00f2 la distanza fra le Chiese soggette al patriarcato: le citt\u00e0 cadute sotto il dominio germanico, infatti, godendo - anche in funzione anti-bizantina - di una maggiore tolleranza religiosa da parte degli ariani Longobardi, si arroccarono su posizioni radicalmente scismatiche, mentre le citt\u00e0 della Venezia marittima scivolarono lentamente verso posizioni pi\u00f9 moderate.\nLa perdita della terraferma.\nNel 589, un'immane alluvione giunse a sconvolgere l'intero territorio, mutando il corso dei principali fiumi (Adige, Mincio, Brenta, Sile e Piave) e investendo anche le citt\u00e0 sorte sulle lagune: tra queste la principale, Melidissa, che venne a trovarsi improvvisamente ricongiunta alla terraferma. Nel 590 un'alleanza franco-bizantina contro il re dei Longobardi Autari sembr\u00f2 dover portare alla sconfitta definitiva dei Longobardi, ma i Franchi, proprio quando i Longobardi stavano per capitolare, ritornarono in patria senza farvi pi\u00f9 ritorno. Nel 591 Agilulfo, succeduto ad Autari, tratt\u00f2 una pace separata con Childeberto re dei Franchi e i Bizantini dovettero abbandonare i loro piani di riconquista. In \"Venetia\" riannetterono all'Esarcato solamente Altino. Da allora iniziarono una serie di scorrerie longobarde dapprima in Istria, col sostegno di Avari e Slavi, e quindi lungo il confine veneto; nel 601, Agilulfo infine conquist\u00f2 Padova e Monselice, causando una seconda ondata migratoria dei Romanici verso le citt\u00e0 di \"Brondolo\", \"Clodia\", \"Popilia\", \"Metamauco\" e \"Spinalonga\". La \"Venetia\" era sempre pi\u00f9 isolata dal resto del territorio bizantino e la popolazione, forzatamente, stava aumentando nell'area lagunare, costituendo nuove realt\u00e0 urbane o rafforzando quelle gi\u00e0 esistenti. Quando il Regno longobardo fu ereditato da Rotari, gli attacchi contro i territori bizantini si intensificarono, e nel Veneto si spinsero fino a sottrarre ogni lembo di territorio, tralasciando solo le aree lagunari.\nIl dilagare dei Longobardi acu\u00ec la frattura interna alla chiesa aquileiense, creando tensioni crescenti che esplosero nel 606, quando le Chiese sotto il controllo militare bizantino nominarono metropolita - a Grado - Candidiano di Rimini, contrario ai tricapitolini, mentre le Chiese dei territori longobardi gli opposero Giovanni I, che da parte sua condann\u00f2 il metropolita di Grado reinsediandosi ad Aquileia, sotto la protezione di Gisulfo II del Friuli: l'episodio sanc\u00ec la scissione del patriarcato nelle due opposte sedi di Aquileia e Grado, ciascuna rivendicante per s\u00e9 l'esclusiva legittimit\u00e0. L'Istria e le lagune, fedeli a Roma e all'Impero, finirono cos\u00ec per distaccarsi dal resto del Veneto e del Friuli, il cui entroterra aveva abbandonato definitivamente l'autorit\u00e0 bizantina.\nIntorno all'anno 616, durante il pontificato di Papa Adeodato I, cadde in mano longobarda anche la citt\u00e0 di Concordia, il cui vescovo, \u00abterrorizzato dalla paura dei Longobardi\u00bb, si rifugi\u00f2 con la popolazione a Caorle, dove stabil\u00ec la propria nuova sede. La sola citt\u00e0 dell'entroterra a resistere ai Longobardi, oltre ad Altino, era allora \"Opitergium\", probabile sede del governo provinciale. Qui, probabilmente tra il 619 e il 625, il patrizio bizantino Gregorio massacr\u00f2 a tradimento i duchi del Friuli, Caco e Tasone, figlio di Gisulfo II: l'episodio rimase impresso nella memoria dell'altro figlio di Gisulfo scampato all'imboscata, Grimoaldo, che, divenuto re, si sarebbe vendicato nel 667 radendo al suolo la citt\u00e0.\nUn ruolo di primaria importanza era comunque venuta assumendo gi\u00e0 da tempo la vicina citt\u00e0 lagunare di \"Melidissa\", ribattezzata attorno al 628 Eracliana (o Eraclea) in onore dell'imperatore Eraclio, vittorioso in oriente sui Persiani di Cosroe II e liberatore della Vera Croce: con la caduta di Oderzo la citt\u00e0 di Eraclio divenne dunque nuova sede dei funzionari provinciali. La definitiva perdita dell'entroterra spinse ad una riorganizzazione della vita civile alla luce della nuova geografia lagunare, provocata anche dal rapido avanzare dei Longobardi, condotti dal loro re Rotari, il quale, asceso al trono nel 636, abbandon\u00f2 la politica di pacificazione con l'Impero adottata dai suoi immediati predecessori. Nel 639 Rotari attacc\u00f2 Oderzo e Altino e le conquist\u00f2, costringendo la popolazione a fuggire nelle lagune. Cos\u00ec ad Eraclea la nuova cattedrale accolse il vescovo di Oderzo Magno, mentre nel 639, per ordine dell'esarca Isacio, venne fondata la nuova cattedrale di Santa Maria Madre di Dio di Torcello, per accogliervi la sede episcopale del vescovo altinate, la cui citt\u00e0 era stata appena distrutta dal re Rotari:\nAnche in tutto il resto delle lagune gli insediamenti aumentarono in modo esponenziale, come sulle isole di Costanziaco, Ammiana, Burano e \"Maiurbum\", nonch\u00e9 \"Olivolo\" e \"Rivoalto\"., che cinsero come una cintura il grande centro mercantile di Torcello.\nFrattanto per\u00f2, l'unit\u00e0 politica della Venezia venne scossa da diversi fattori economici e politici; le trasformazioni in corso nell'economia della laguna si riscontrarono anche nel sistema amministrativo e sociale: i veneziani continuano a mantenere i propri diritti sui territori agricoli sottratti dai longobardi (pascolo, legnatico, transito) e probabilmente l'unit\u00e0 delle comunit\u00e0 lagunari era mantenuta grazie ad un sistema federativo alla cui base erano i tribuni e il clero, certamente per tutto il VII secolo. Dalla nascita di forti rivalit\u00e0 tra Eraclea e la vicina Equilio poi, citt\u00e0 dove pi\u00f9 forte era l'influenza filo-longobarda e che al pari della capitale ducale si proclamava erede di Oderzo, le crescenti tensioni sfociarono nel 690 in aperto conflitto, risoltosi in favore della capitale filo-bizantina.\nNon migliore era la generale condizione dell'Esarcato, scosso nel 692 da una tremenda rivolta contro l'autorit\u00e0 dell'imperatore Giustiniano II, colpevole di aver tentato l'arresto di papa Sergio I. Lo stesso sovrano sarebbe stato colpevole, poi, appena un decennio pi\u00f9 tardi, dopo la sua seconda intronizzazione, di un ulteriore grave sconvolgimento per l'esarcato, quando, nella sua generale campagna di vendetta contro quanti avevano osato ribellarglisi, massacr\u00f2 spietatamente e a tradimento un gran numero di notabili italici a Ravenna. I Ravennati reagirono con una nuova e grave rivolta che scosse l'Esarcato: guidata da Giorgio Ioanniccio, a seguito dell'applicazione delle norme del concilio in Trullo, condannante la pratica latina del celibato ecclesiastico, la ribellione assorb\u00ec l'attenzione del nuovo esarca (forse Eutichio al suo primo mandato?), che riusc\u00ec per\u00f2 infine a soffocarla.\nLa nascita del ducato.\nTra la fine del VII secolo e gli inizi dell'VIII una nuova riforma politica invest\u00ec la \"Venetia\": come le altre province bizantine d'Italia venne trasformata in ducato. Secondo la tradizione il primo duca della \"Venetia\" fu l'opitergino od eracleense Paolo Lucio Anafesto, l'inizio del cui governo \u00e8 posto nel 697 dal Dandolo, durante il regno di Leonzio, posticipabile al 698 stando alla \"Cronaca Altinate\", mentre il diacono Giovanni lo fa risalire agli anni della reggenza imperiale di Anastasio II, dunque attorno al 713, attribuendo inoltre l'elezione agli stessi Venetici.\nIl nuovo duca riusc\u00ec a consolidare i confini attraverso un trattato col re longobardo Liutprando, riuscendo anche a preservare l'autonomia ecclesiastica di Grado, minacciata nel 699 dal Sinodo di Pavia, tanto che nel 717 papa Gregorio II decret\u00f2 l'elevazione della sede al titolo di patriarcato di Grado. Attorno a quella stessa epoca, per\u00f2, stando alle cronache, Paoluccio cadde poi in una congiura organizzata da nobili equiliani. Gli successe quindi come duca il suo vecchio \"magister militum\" Marcello, la cui morte giunse in un momento di grave crisi politica provocata dalle conseguenze dei provvedimenti iconoclasti ordinati dall'imperatore Leone: nel 726 l'Italia cadde cos\u00ec preda di rivolte intestine e molti ducati bizantini insorsero contro Costantinopoli e Ravenna. I \"veneti\" in rivolta nominarono cos\u00ec autonomamente il proprio duca, nella persona di Orso.\nDella situazione approfittarono intorno al 732 i Longobardi che occuparono Ravenna: spaventato, papa Gregorio III esort\u00f2 quindi il duca Orso a fornire aiuto all'esarca fuggitivo Eutichio. La capitale esarcale venne dunque riconquistata e il potere di Orso venne legittimato l'anno successivo con la concessione imperiale del titolo di \"Ipato\". Nel 731, poi, la Venezia veniva ulteriormente ricompensata dal nuovo papa Gregorio III con la definizione della separazione canonica delle diocesi di Grado ed Aquileia e con il riconoscimento, alla prima, della metropolia sulle diocesi dell'Istria e del Ducato di Venezia. L'esarca Eutichio riusc\u00ec tuttavia a riportare sotto il completo controllo bizantino la \"Venetia\": approfittando infatti dell'assassinio del duca Orso, coinvolto nell'ennesimo scontro tra Eracliana ed Equilio, Eutichio ordin\u00f2 nel 738 che il governo del ducato fosse assegnato a magistrati militari annuali, i \"Magistri Militum\". Garantitosi cos\u00ec la fedelt\u00e0 della \"Venetia\" e la riscossione delle sue tasse, Eutichio ripar\u00f2 nel 740 nelle lagune allorch\u00e9 i Longobardi occuparono nuovamente Ravenna. L'anno successivo, 741, Eutichio riprese la citt\u00e0 con l'aiuto del \"magister militum\" Gioviano, che venne in cambio nominato \"Ipato\". Il potere bizantino sull'Italia appariva tuttavia in inarrestabile declino.\nNel 742 i nuovi scontri tra Eracliana ed Equilio provocati dall'eracleense \"magister militum\" Giovanni Fabriciaco portarono infine alla deposizione di quest'ultimo e al trasferimento della capitale a Metamauco, dove con la concessione imperiale i \"Venetici\" si videro conferita la potest\u00e0 all'autonoma nomina del \"Dux\": il potere venne dunque affidato al figlio dell'ultimo duca, Teodato Orso.\nEconomia.\nI dati sulla situazione economica della \"Venetia maritima\" sono stati raccolti grazie ad una serie di studi effettuati sugli scavi archeologici di Torcello verso la met\u00e0 degli anni cinquanta. Originariamente il territorio della laguna, dall'et\u00e0 romana fino al primo Medioevo, era impiegato prevalentemente, se non esclusivamente, per la produzione del sale o per altre attivit\u00e0 minori legate alla pesca e al dragaggio della costa. Gi\u00e0 importante appariva la navigazione all'epoca del regno del goto Vitige, il cui ministro Cassiodoro cos\u00ec si rivolgeva ai Venetici:\nIl sistema economico romano resse sino agli inizi del dominio bizantino, fintanto che, cio\u00e8, si mantenne l'unit\u00e0 della provincia. Ai tempi di Narsete le varie arti si riunivano gi\u00e0 in corporazioni, dette \"scholae\", protette da un patrono: si annoveravano cos\u00ec le arti dei fabbri, dei \"centonari\", dei \"fulli\", dei mercanti, dei bottegai, degli scalpellini, dei vasai, dei pittori, etc..\nL'aumento forzato della popolazione dovuto alle migrazioni dal Veneto comportarono un mutamento radicale nelle produzioni economiche dell'area che da periferia divenne un vero e proprio mercato. Dall'invasione longobarda fu attivata una produzione agricola abbastanza consistente, anche di prodotti da esportazione come il pino da pinoli, il noce, il nocciolo, il pesco e il susino, nonch\u00e9 la vite e il cetriolo, in una variet\u00e0 locale ancora presente a Torcello. Il crescere della popolazione poi comport\u00f2 una seconda trasformazione del territorio che, diventando area cittadina, vide crescere la richiesta di prodotti artigianali, cos\u00ec svilupp\u00f2 l'industria della ceramica e infine l'arte vetriaria (gi\u00e0 dal 639 nella chiesa di Torcello compaiono i primi mosaici a tessere vitree). Torcello si avviava a diventare un vero e proprio centro commerciale, un \u00ab\u03bc\u03ad\u03b3\u03b1\u03bd \u1f10\u03bc\u03c0\u03cc\u03c1\u03b9\u03bf\u03bd\u00bb (\"megan emporion\", \"grande mercato\") gi\u00e0 ai tempi di Costantino Porfirogenito. Della terraferma restava solo la tecnica edilizia, sia nei materiali da costruzione che nelle produzioni artigianali pi\u00f9 comuni, che per\u00f2 sentirono molto anche l'influenza dei modelli longobardi.\nLo sviluppo del mercantilismo.\nIl territorio di naturale sviluppo delle attivit\u00e0 commerciali veneziane era sempre stato la pianura padano-veneta e il vasto tratto di costa che da Ravenna raggiunge Trieste (in senso pi\u00f9 ampio anche l'Istria), percorso dalla vie Annia e Postumia e dalla rete di fiumi e canali navigabili garantito dal sistema lagunare. Questo legame mercantile continu\u00f2, nonostante i vari conflitti, ininterrotto fino all'VIII secolo. Quando per\u00f2 Adriano I confisc\u00f2 i possedimenti veneziani nei territori dell'arcidiocesi di Ravenna, dopo dei contrasti politici in Italia, e band\u00ec i mercanti lagunari dell'Esarcato, l'economia veneziana che fino ad allora era stata controllata dai proprietari terrieri e indirizzata dalle loro esigenze finanziarie, fu costretta a rinnovarsi radicalmente nel sistema produttivo, e le principali attivit\u00e0 furono quelle create da \"homini novi\" o dei vecchi agrari che divennero armatori, rivolte per lo pi\u00f9 ai commerci marittimi. I rapporti politici privilegiati con l'oriente permisero inoltre alla popolazione locale di guadagnare ambiti monopoli come quello del commercio delle cosiddette porpore di Tiro, del pellame o delle stoffe asiatiche, nonch\u00e9, fattore non certo secondario, il mercato degli schiavi che fu condotto per diversi secoli dai veneziani fra il mondo slavo e l'Africa islamica.\nCos\u00ec anche la flotta militare fu incentivata notevolmente, sia dai privati che dal governo locale, gi\u00e0 dai primi tempi di pattuglia su tutto l'Adriatico dall'Istria fino ad Otranto, contro la pirateria, rafforzata da potenti navi costruite sul modello del dromone imperiale bizantino, dette \"zalandriae\""}
{"id": "897604", "revid": "78273", "url": "https://it.wikipedia.org/wiki?curid=897604", "title": "Guerre Italiane", "text": ""}
{"id": "897606", "revid": "1412194", "url": "https://it.wikipedia.org/wiki?curid=897606", "title": "The Black Parade", "text": "The Black Parade \u00e8 il terzo album in studio del gruppo musicale statunitense My Chemical Romance, pubblicato il 23 ottobre 2006.\nIn occasione del decimo anniversario dalla sua uscita, nel 2016 viene pubblicata una versione dell'album con undici tracce bonus, consistenti in diverse demo inedite, intitolata \"The Black Parade/Living with Ghosts\". Sempre per la stessa occasione, nell'ottobre dello stesso anno \"Rock Sound\" pubblica un CD di cover di brani originariamente presenti in \"The Black Parade\", con la partecipazione di numerose band internazionali.\nDescrizione.\nSi tratta di un concept album che descrive le riflessioni sulla vita di un ragazzo prima di morire, e dall'aldil\u00e0. Il primo singolo estratto \u00e8 \"Welcome to the Black Parade\", il secondo \"Famous Last Words\", il terzo \"I Don't Love You\" e il quarto \"Teenagers\". Il regista dei primi due video \u00e8 Samuel Bayer, stimato e molto conosciuto nell'ambito dei video musicali grazie alle sue numerose collaborazioni con artisti come Green Day e Nirvana; il regista degli altri due video \u00e8 invece Marc Webb, che aveva gi\u00e0 lavorato con i My Chemical Romance per i video di \"The Ghost of You\", \"Helena\" e \"I'm Not Okay\".\nL'album si apre con la traccia dal titolo simbolico, \"The End\", un invito ad ascoltare la storia di un ragazzo, chiamato \"The Patient\" (\"Il paziente\"), che viene a scoprire di avere una malattia in fase terminale (\"Dead!\") e incomincia a ricordare le sue esperienze passate, la sua ragazza (\"This Is How I Disappear\") e le sue esperienze con la droga (\"The Sharpest Lives\"). La quinta traccia \u00e8 \"Welcome to the Black Parade\", nella quale il ragazzo ricorda il giorno in cui il padre lo porta a vedere una banda marciare e in un certo modo predice la sua morte: la canzone \u00e8 un inno ad andare avanti e proseguire sulla propria strada.\nSuccessivamente il ragazzo ricorda il rapporto conflittuale con la sua ragazza (\"I Don't Love You\") e pensa di finire all'inferno a causa delle sue malefatte (\"House of Wolves\").\nIn \"Cancer\", il protagonista (quindi in un certo modo Gerard Way) esprime le sensazioni che prova negli ultimi istanti della sua vita (Gerard ha definito questa canzone come \"la canzone pi\u00f9 dark che io abbia mai scritto\").\n\"Teenagers\", undicesima traccia del disco, parrebbe non entrarci per nulla con la storia narrata nell'album, ma in realt\u00e0 parla del ragazzo moribondo che pensa ai Teenagers (ovvero agli adolescenti), ed in senso pi\u00f9 ampio la canzone rappresenta un rifiuto dei My Chemical Romance ad assomigliare ai genitori e agli adulti in generale, di voler essere loro stessi, quindi, ricollegandosi alla storia del ragazzo in fin di vita, di vivere ogni momento della propria vita autonomamente, senza far scegliere a nessun altro e avendo uno stato d'animo talvolta diverso dalla norma, pensando alla vita invece che alla morte. L'album si conclude con \"Famous Last Words\", una canzone che non lascia intendere se effettivamente \"The Patient\" muoia oppure no.\nDopo un minuto e mezzo di silenzio dal termine di quest'ultimo brano inizia la ghost track \"Blood\"."}
{"id": "897607", "revid": "587852", "url": "https://it.wikipedia.org/wiki?curid=897607", "title": "Bollebygd (comune)", "text": "Bollebygd \u00e8 un comune svedese di 8.359 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "897610", "revid": "110157", "url": "https://it.wikipedia.org/wiki?curid=897610", "title": "Str\u00f6mstad (comune)", "text": "Str\u00f6mstad \u00e8 un comune svedese di 11.802 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima. Confina con la Norvegia, da cui \u00e8 separata dall'insenatura dello Svinesund, attraversata dall'omonimo ponte.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "897613", "revid": "110157", "url": "https://it.wikipedia.org/wiki?curid=897613", "title": "Tidaholm (comune)", "text": "Tidaholm \u00e8 un comune svedese di 12.590 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLa citt\u00e0 diede i natali all'architetto Sven Ivar Lind.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "897624", "revid": "120655887", "url": "https://it.wikipedia.org/wiki?curid=897624", "title": "X-23", "text": "X-23, il cui vero nome \u00e8 Laura Kinney, \u00e8 un personaggio immaginario dei fumetti creato da Craig Kyle (storia), Chris Yost (testi), Steven E. Gordon (disegni) e Kimberly Bowles (assistente al design dei personaggi), pubblicato negli Stati Uniti d'America dalla Marvel Comics. La sua prima apparizione avvenne nella serie animata \"\" e dato il grande successo si decise di inserirla anche nella continuity ufficiale facendola esordire nella serie a fumetti \"NYX\" n. 3 (dicembre 2003).\nStoria editoriale.\nGli ideatori del personaggio, Craig Kyle e Chris Yost, dopo aver curato la trama dell'episodio televisivo nel quale il personaggio era esordito, idearono anche le storie a fumetti che ne rivelava le origini dedicando al personaggio due miniserie di sei numeri, sempre scritte da Craig Kyle e Christopher Yost ed edite la prima nel 2005, \"X-23\", e la seconda nel 2007, \"X-23: Target X\". Nel 2010, il personaggio venne affidato a Marjorie Liu che dopo uno one-shot, \"X-23\" (vol. 1), scrisse le storie della serie regolare mensile, \"X-23\" (vol. 2), edita fino al 2012.\nAll'interno poi del progetto di rilancio delle serie a fumetti, nella linea All New All Different Marvel, dopo la morte di Wolverine, Laura Kinney prende il suo posto e gli viene dedicata la serie a fumetti \"All-New Wolverine\" (vol. 1) scritta da Tom Taylor.\nBiografia del personaggio.\nX-23: Innocenza perduta.\nUna task-force segreta di scienziati si associ\u00f2 con l'intento di ricreare l'originale \"Arma X\" e riprodurre il genoma del mutante Wolverine, tuttavia fino a quando non si un\u00ec al progetto la genetista Sarah Kinney tutti i prototipi fino ad allora creati si rivelarono un fallimento. La dottoressa, assieme al chirurgo Zander Rice prot\u00e9g\u00e9 di Sutter e dirigente della struttura, cominci\u00f2 a lavorare sui resti di DNA appartenenti ad Arma X proponendo di creare un clone femminile visto che il materiale genetico non era sufficiente a ricreare un clone dell'originale, ma la sua proposta fu bocciata. Segretamente Sarah si iniett\u00f2 un embrione da lei creato colmando le lacune genetiche dell'originale con il proprio, cosicch\u00e9 ad esperimento in corso i suoi superiori non ebbero altra scelta se non approvarlo. Dopo il parto la chiam\u00f2 segretamente \"Laura\" mentre per \"Facility\", l'agenzia per la quale lavorava, la piccola fu denominata \"X-23\". Durante i sette anni successivi Laura fu rinchiusa in una cella imbottita dalla quale usciva solamente per essere addestrata nelle arti marziali e nell'uso delle armi. Esposta ad alcuni differenti tipi di radiazioni che ne fecero attivare il potenziale mutante, Zander estrasse i suoi artigli protrattili e glieli reinnest\u00f2 rinforzati d'adamantio. Durante la crescita venne addestrata in modo da reagire ad un \"attivatore\", una sostanza capace di farla cadere in un trance in cui la sua coscienza e la sua volont\u00e0 vengono soppresse lasciando spazio solo al massacro sistematico di chi ne emana l'aroma. Per rientrare dei capitali spesi nella sua creazione e far aumentare i fondi di \"Facility\", X-23 fu usata dai suoi creatori come assassina a pagamento. In una delle tante missioni, travestita da bambina paralitica, massacr\u00f2 il candidato alla presidenza Greg Johnson, la sua famiglia, le guardie del corpo e tutte le persone presenti nell'auditorium. Durante un'altra missione Zander Rice, figlio di uno dei tecnici che parteciparono alla creazione dell'originale \"Arma X\" ed in seguito assassinato da Wolverine decise di vendicarsi della piccola abbandonandola in un base HYDRA piena di soldati: X-23 sopravvisse e torn\u00f2 alla base. Tempo dopo uccise il rapitore della cugina Megan e fu utilizzata in segreto da Rice per uccidere l'intera famiglia Sutter, compreso il figlio, che in realt\u00e0 era nato dalla relazione extraconiugale tra lo stesso Rice e la moglie di Sutter. Venuta a conoscenza di ci\u00f2, Sarah decise di uccidere tutti i componenti di \"Facility\" e scappare con Laura da Xavier. Il loro piano fu per\u00f2 ostacolato ancora una volta da Rice che, sospettando un tradimento di Sarah, le applic\u00f2 di nascosto qualche goccia di attivatore. Al momento della fuga, l'odore fece andare fuori controllo X-23 che la uccise. Le ultime parole di Sarah furono per la figlia e con solamente qualche foto di Xavier e Wolverine, Laura si diresse dove abitavano Megan e sua zia Debbie.\nX-23: Bersaglio X.\nTempo dopo, X fu catturata dallo \"S.H.I.E.L.D.\" e sottoposta ad interrogatorio da Capitan America e Matt Murdock. La giovane cominci\u00f2 cos\u00ec a raccontar loro le sue vicissitudini passate, a partire da quando presentandosi come la figlia di Sarah and\u00f2 a vivere nella casa di sua zia Debbie a S.F. L\u00ec incontr\u00f2 il fidanzato della zia, che si rivel\u00f2 un agente di \"Facility\" e dopo averlo ucciso mise in salvo la famiglia prima che irrompessero nella casa, sia gli agenti Facility che Kimura, sua sadica aguzzina nel periodo in cui cresceva all'interno dell'agenzia. Fatta esplodere la casa scapp\u00f2 dall'unico parente rimastole: Wolverine. Raggiunto lo Xavier Institute, ingaggi\u00f2 il mutante in combattimento, che avendo ricevuto una dettagliata lettera da Sarah prima della sua morte evit\u00f2 di essere troppo violento durante la lotta. Giunta al termine del suo racconto, Murdock era pienamente convinto della sua innocenza, mentre Capitan America voleva che pagasse per i suoi crimini, tuttavia X fu rilasciata dallo \"S.H.I.E.L.D.\" e messa sotto sorveglianza per un suo futuro utilizzo come arma al soldo del Governo degli Stati Uniti.\nNYX.\nRiapparsa a New York City, lavor\u00f2 per lo sfruttatore Zebra Daddy come prostituta specializzata in masochismo. Qui cominci\u00f2 la sua abitudine a tagliarsi nei momenti in cui provava forti e nuove emozioni, abitudine che verr\u00e0 mostrata anche in futuro. Durante questo periodo incontr\u00f2 le mutanti Kiden Nixon, capace di congelare il tempo intorno a lei, e Tatiana Caban, capace di trasformarsi in animale. Le tre si avvicinarono sempre pi\u00f9 fino a diventare amiche e con il loro aiuto e quello di Bobby Soul e Fratellino, X riusc\u00ec a fuggire dalle grinfie di Zebra che uccise per salvare la vita delle amiche.\nX-Men.\nUna serie di efferati omicidi nel quartiere di \"Mutant Town\" attir\u00f2 l'attenzione degli X-Men per il modus operandi: le vittime presentavano tutte ferite da armi da taglio simili a quelle che lasciavano gli artigli di Wolverine. Gli X-Men decisero di indagare e cominciarono dal Wannabee's luogo di ritrovo mutante. All'interno Marvel Girl e Wolverine furono attaccati da Laura, che ritenendoli nemici non esit\u00f2 a mettere fuori combattimento la prima e a ferire gravemente il secondo. Una volta fuori la ragazza fu catturata dal resto del team e dopo aver svelato la propria identit\u00e0 e il motivo per il quale aveva compiuto gli omicidi, per salvare la vita alla ragazza di un suo amico, fugg\u00ec prima dell'arrivo della polizia. Laura ritorn\u00f2 in scena aiutando gli X-Men a salvare alcuni feriti dopo un incidente automobilistico e affidata alla custodia dello Xavier Institute fu assegnata in camera con Shadowcat e Rachel, sviluppando un forte senso di protezione verso Logan tanto da scagliarsi violentemente contro Alfiere, colpevole solo di averlo atterrato durante una sessione di allenamento. Tempo dopo, Laura segu\u00ec Wolverine in missione nella \"Terra Selvaggia\" dove fu attaccata dai sauropodi \"Hauk'ka\" e chiamati in aiuto gli X-Men, riusc\u00ec a fuggire da una seconda imboscata unendosi alla rediviva Psylocke, al signore della Terra Selvaggia Ka-Zar e ai mutanti guidati dal malvagio Brainchild per impedire che, con l'aiuto di Tempesta, gli \"Hauk'ka\" alterassero il clima facendo estinguere l'umanit\u00e0 e conquistando il pianeta. Terminata la missione, X lasci\u00f2 nuovamente l'istituto.\nDecimazione.\nDopo House of M e la decimazione Laura torn\u00f2 allo Xavier Institute su insistenza di Wolverine assistendo all'esplosione del bus che portava in salvo gli studenti depotenziati. Scelta per far parte della formazione dei New X-Men, a dispetto di quanto garantiva Wolverine, non godette della fiducia di Emma Frost che non facendosi alcuno scrupolo utilizz\u00f2 la propria telepatia per mostrarle gli ultimi dolorosi istanti di vita della madre. Durante una sessione di allenamento nella \"Caverna del Pericolo\", salv\u00f2 la vita a Satiro sviluppando per lui una particolare affezione; assegnata in camera con Dust dopo il ritrovamento del mutilato Icarus, l'avvert\u00ec di non andare all'incontro che lui le aveva proposto. Preoccupata per l'amica, la stord\u00ec e ne prese il posto, venendo uccisa. Intanto allo Xavier Institute il reverendo William Stryker cominci\u00f2 la sua crociata contro i mutanti venendo in ultimo ucciso da Elixir. Assieme ai New X-Men part\u00ec alla volta di Dallas per salvare Forge minacciato dalla Sentinella Nimrod. Durante la battaglia fu ferita tanto gravemente che il suo fattore rigenerante non riusc\u00ec a guarirla e solamente l'intervento di Satiro ed Elixir le imped\u00ec di morire. Dopo questi eventi, i sentimenti che gi\u00e0 provava per il ragazzo crebbero ulteriormente.\nLa caduta di Mercury.\nDopo aver ascoltato una discussione fra Emma e Laura, Cessily scopre che la prima sta facendo di tutto per allontanare l'amica dall'istituto e le propone di andare a prendere assieme un caff\u00e8 e parlare dell'attrazione che Laura prova per Julian. Durante l'incontro il locale viene fatto esplodere dagli agenti di Facility e Mercury rapita da Kimura. All'istituto, Julian costringe Laura a portarlo con lei al salvataggio di Cessily e i due s'incontrano quindi con il criminale Gufo per giungere infine nel luogo dove \u00e8 rinchiusa l'amica. Soccorsa Mercury, Facility libera contro di loro tre Predatori X, creati per dare la caccia ai mutanti. Sconfitti due dei tre mostri e soccorsi dagli X-Men, i tre giovani ritornano all'istituto mentre Emma Frost condiziona Kimura in modo che vada alla ricerca di chi l'aveva precedentemente assoldata per far provare loro ci\u00f2 che Laura aveva subito durante i suoi anni di prigionia.\nAlla ricerca di Magik.\nTempo dopo, l'intero Xavier Institute viene inghiottito nel Limbo, dimensione infernale dominata dal demone Belasco. Qui gli studenti vengono tutti presi in ostaggio, ed X-23 torturata e ridotta in nient'altro che resti di tessuto ed ossa, prima di essere riportata in vita e torturata nuovamente. Assieme agli altri studenti, X viene salvata dall'arrivo di Pixie e Magik, che ucciso Belasco riportano tutti indietro.\nDurante World War Hulk X riesce a ferire Hulk agli occhi, mutilandoglieli. Messi fuori combattimento gli altri New X-Men, viene afferrata per le braccia e scaraventata attraverso tutto lo Xavier Institute.\nMessiah Complex.\nFacendo una ricerca fra di loro, gli studenti scoprono che il pi\u00f9 giovane mutante sulla Terra \u00e8 il loro compagno Indra. Durante una discussione con Prodigy, Surge bacia Satiro per ripicca e Laura fugge dalla stanza per rifugiarsi in bagno. Cessily le corre dietro e scopre che in preda alla rabbia ha completamente distrutto la stanza e si \u00e8 anche ferita a braccia e gambe. L'amica la rassicura che oramai non \u00e8 pi\u00f9 sola e la vicenda si chiude con Laura, Cessily e Sooraya felici e rilassate sdraiate sul pavimento. Poco tempo dopo la nascita e il rapimento dalla neonata mutante, X assieme ai New X-Men si reca a Washington, D.C per scoprire se i responsabili sono i Purificatori gi\u00e0 colpevoli della morte dei loro amici nell'esplosione del bus. All'interno della loro chiesa vengono colti di sorpresa da Lady Deathstrike e dai suoi Reavers: la cyborg ferisce gravemente Satiro e i giovani mutanti riescono a fuggirle per poco. Tornati tutti allo Xavier Institute, su richiesta di Wolverine prende parte alla nuova formazione di X-Force che dirigendosi in Canada ritrova Cable e la neonata sotto attacco dei Reavers: X comincia uno scontro in solitaria con Lady Deathstrike che termina con il suo smantellamento.\nX-Force.\nAssoldata da Ciclope, Laura viene mandata a investigare sulla sottrazione della testa di Bastion, ad opera dei Purificatori, da uno dei depositi \"S.H.I.E.L.D.\". Affidata la missione nelle mani di X-Force, il gruppo giunge nel luogo di riunione dei Purificatori dove viene mostrata loro una prigioniera Wolfsbane, prima che Laura desse inizio ad uno scontro. Quando verr\u00e0 costretta da Wolverine a spiegare le sue azioni, ammetter\u00e0 di stare lavorando principalmente per Ciclope il cui obiettivo primario era uccidere Riseman a qualunque costo, e che la salvaguardia della vita del suo stesso team non era la cosa pi\u00f9 importante. Recuperata Wolfsbane, X-Force richiede l'aiuto di Elixir per curarne l'overdose di eroina: ripresasi dalle ferite, alla vista di Angelo, Wolfsbane assume il suo aspetto lupesco e gli strappa via le ali, dopodich\u00e9 lotta contro X-23 che si lascia recidere la giugulare per evitare di combattere contro la ragazza. Ripresasi, Laura assiste alla trasformazione di Angelo in Arcangelo che dopo aver sconfitto X-Force si reca nel luogo di scontro tra le fazioni di Purificatori guidate da Bastion e Riseman, uccidendo chiunque abbia un paio d'ali. Seguito da X-Force, mentre Wolverine tiene occupato l'androide, X uccide finalmente Riseman impegnato contemporaneamente in un altro scontro con Eli Bard, misterioso essere dalle sembianze demoniache capace di assorbire la via degli individui. Tornati alla base, il gruppo riparte alla volta di Tokyo per catturare Svanitore e prendere la fiala di Legacy in suo possesso. Giunti sul posto una serie di circostanze sfortunate, fra cui la comparsa di Domino, impediscono di portare a termine la missione secondo il piano originario. Grazie all'aiuto di Elixir riescono ad obbligare lo Svanitore a collaborare e a farsi portare nella base di Sinistro dove si scontrano con alcuni cloni dei Marauders, almeno fino a quando non compare il Right: durante l'invetabile scontro, a Laura viene inoculato il virus curato poi grazie ad Elixir. Ritornata alla base con il resto del gruppo, viene inviata ad investigare sulla morte di mutanti affetti da Legacy ai comizi elettorali degli Amici dell'Umanit\u00e0. Quando Ciclope rende nota la scomparsa di Surge, Satiro e Boom-Bomm ad opera della Lega Sapiens della Regina Lebbrosa, X-Force ne rintraccia il quartier generale assaltandolo. Tuttavia, prima che riescano ad ucciderla e sventare l'omicidio di Boom-Boom vengono spediti nel futuro a dar man forte a Cable e Hope prigionieri di Stryfe. Bench\u00e9 durante questo periodo fosse diventata amica della piccola, X dovette tornare nel presente al termine della missione e completare quella lasciata in sospeso prima di partire uccidendo la Regina. Catturata da Facility venne trasportata in una delle loro basi dove Kimura provvide a mutilarla di un braccio prima di essere soccorsa dall'agente Morales di H.A.M.M.E.R. con la quale riusc\u00ec a fuggire dalla struttura distruggendola.\nPoteri e abilit\u00e0.\nEssendo un clone di Wolverine, X-23 possiede come principale abilit\u00e0 mutante un accelerato fattore di guarigione capace di rigenerare tessuti, organi, ossa e quant'altro sia stato danneggiato. Il fattore di guarigione accelera e potenzia anche le sue difese immunitarie, rendendola praticamente immune alle malattie, alle droghe ed alle infezioni esterne. Tuttavia il suo fattore di guarigione non \u00e8 potente come quello di Wolverine, guarisce meno efficacemente ed \u00e8 pi\u00f9 suscettibile ai danni. Oltre a ci\u00f2, possiede sensi, agilit\u00e0, forza e riflessi superumani. Come Wolverine, possiede artigli protrattili rivestiti d'adamantio, ma al contrario dell'uomo, i suoi tre artigli sono divisi fra le nocche di entrambe le mani (due lame) e i piedi (unica lama). Laura possiede solo artigli d'adamantio, non l'intero scheletro come Wolverine: ci\u00f2 la rende meno resistente e pi\u00f9 soggetta alla frattura degli arti.\nOltre ad eccellenti abilit\u00e0 di combattente, ed esperta in armi da fuoco e da taglio, dall'addestramento da assassina le deriva anche la conoscenza di molte lingue, fra cui l'arabo e il francese.\nAltre versioni.\nX-Men: The End.\nNel futuro alternativo degli X-Men, Laura \u00e8 divenuta una dei membri di punta del gruppo \"X.S.E.\" e assieme ad M viene inviata ad Hong Kong per rintracciare la rinnegata Sage, che grazie a Uomo Ghiaccio viene catturata ed interrogata. Poco dopo, assieme a Marvel Girl, Wolverine ed M viene inviata alla ricerca di Sinistro, Gambit. Il gruppo ritrova i loro cari, ma nella residenza di Sinistro viene fermato da Martinique e Regan Wyngarde, che fanno loro vivere alcune fantasie. Nel caso di Laura quella di una vita tranquilla assieme al suo compagno un uomo molto somigliante a Fantomex, e alla sua bambina. Poco dopo, X parte alla volta dello spazio Shi'ar, dove si svolger\u00e0 la battaglia finale.\nEra di Apocalisse.\nIn questo universo alternativo, X-23 ritrovata nei laboratori di Sinistro da Magneto, \u00e8 una mutante giapponese figlia di Wolverine e Mariko Yashida. Al contrario della sua controparte originale, questa possiede tre lame per ogni mano e un intero scheletro rivestito d'adamantio, innestatole, su sua richiesta, da Magneto.\nAltri media.\nCinema.\nIl personaggio appare nel film \"Logan - The Wolverine\", interpretata da Dafne Keen. In tale versione si presenta come una ragazzina di undici anni dotata di notevole forza, agilit\u00e0 e delle classiche guaine di adamantio. Ha un carattere forte e inoltre \u00e8 bilingue essendo nata in una clinica in Messico tramite inseminazione artificiale.\nTelevisione.\nIl personaggio appare per la prima volta nella serie \"\", nell'episodio intitolato \"X-23\", e nella pi\u00f9 recente \"Wolverine e gli X-Men\".\nMusica.\nRiferimenti ad X-23 e alla sua attrazione per Satiro si trovano nel testo della canzone \"Nrrrd Grrrl\" di \"MC Chris\".\nVideogiochi.\nX-23 \u00e8 stata confermata come uno dei personaggi Marvel presenti nei videogiochi crossover \"\" e \"Ultimate Marvel vs. Capcom 3\".\nAppare anche come personaggio utilizzabile in ', ', \"Marvel Heroes 2015\" e \"Marvel Future Fight\"."}
{"id": "897632", "revid": "125338593", "url": "https://it.wikipedia.org/wiki?curid=897632", "title": "Valle del Vanoi", "text": "La Valle del Vanoi \u00e8 una valle del Trentino orientale, delimitata ad est dal Primiero (valle del Cism\u00f3n), a sud dai comuni di Lamon e Sovramonte (BL), a ovest e a sud-ovest dall'Altopiano del Tesino, a nord dalla catena del Lagorai.\nDescrizione.\nLa Valle del Vanoi coincide in buona parte con il comune di Canal San Bovo; altre zone del suo territorio, invece, fanno parte dei comuni di Primiero San Martino di Castrozza (il lago di Calaita), Mezzano (parte della valle laterale del Lozen), Pieve Tesino, Cinte Tesino e Castello Tesino (Ronco Cainari).\nLa valle, circondata da numerose vette della catena del Lagorai e dal massiccio di Cima d'Asta, deve il suo nome al torrente che la percorre, il Vanoi, principale affluente del Cismon.\nLa Valle \u00e8 raggiungibile imboccando poco prima di Imer il tunnel stradale scavato sotto il monte Totoga (3,350\u00a0km), che la collega alla Strada statale 50 del Grappa e del Passo Rolle, oppure da Castello Tesino attraverso la Strada Provinciale 79 del Passo Brocon. Un accesso panoramico al Vanoi, dal Primiero, \u00e8 rappresentato dalla strada del Passo Gobbera. Prima dell'apertura del Tunnel (inizio anni novanta) il collegamento con la Strada Statale era garantito dalla strada del Passo Gobbera e dalla Cortella, una strada di circa 8\u00a0km che, costeggiando il Monte Totoga, collegava Canal San Bovo al Veneto. Tale strada (che era denominata S.P.80) con l'apertura della galleria Totoga \u00e8 stata interdetta al traffico per la pericolosit\u00e0 causata dalla caduta di massi, oltre che per la sua tortuosit\u00e0 e per la sua ristrettezza. Altro accesso alla Valle, interdetto per\u00f2 al normale traffico automobilistico, \u00e8 costituito dalla strada, in buona parte sterrata, che proviene dalla zona di Borgo Valsugana ed attraversa il Passo Cinque Croci.\nLa Valle del Vanoi si caratterizza per la presenza di numerosi nuclei abitati: il capoluogo Canal San Bovo, situato alla confluenza del torrente Lozen nel Vanoi; Lausen, accanto all'uscita del tunnel Totoga; Caoria, adagiata alle pendici del Monte Cauriol; i centri di Prade, Zortea e Cicona, situati a nord del capoluogo in una posizione particolarmente soleggiata; i gruppi di case (\"colm\u00e8i\") che formano Ronco, nel versante opposto che sale verso il Passo Brocon; l'abitato di Passo Gobbera, sorto sul valico che collega la valle al Primiero al Vanoi. Ronco Cainari fa parte, invece, del comune di Castello Tesino\nA lungo isolata per la difficolt\u00e0 nei collegamenti verso l'esterno, la valle del Vanoi ha mantenuto pressoch\u00e9 intatto il proprio straordinario patrimonio vegetale e faunistico, uno dei pi\u00f9 diversificati ed intatti della Regione (la valle \u00e8 infatti conosciuta come il \"Cuore Verde\" del Trentino), dal 1967 incluso nel Parco naturale Paneveggio-Pale di San Martino. Il ricco patrimonio boschivo rappresenta una delle risorse economiche pi\u00f9 importanti della Valle.\nTra le specie di uccelli pi\u00f9 comuni nei paesi vallivi si segnalano la ballerina bianca, il codirosso spazzacamino e la cinciallegra\nAlluvione del 1829.\nNel 1829 il torrente Vanoi caus\u00f2 una rovinosa alluvione e in tale occasione venne quasi completamente distrutta la vecchia chiesa parrocchiale di Canal San Bovo. Fu cos\u00ec necessario edificare la nuova chiesa di San Bartolomeo, tra il 1839 e il 1850."}
{"id": "897635", "revid": "217591", "url": "https://it.wikipedia.org/wiki?curid=897635", "title": "Santuario della Consolata", "text": "Il santuario della Consolata (\"la Consol\u00e0\" in piemontese), o secondo la denominazione ufficiale, chiesa di Santa Maria della Consolazione, \u00e8 una basilica cattolica ubicata a ridosso della via omonima ed \u00e8 uno dei luoghi di culto pi\u00f9 antichi di Torino.\nDedicato a Maria, invocata con il titolo di \"Consolatrice\", \u00e8 considerato il pi\u00f9 importante santuario della citt\u00e0 e dell'Arcidiocesi di Torino, oltre che un vero capolavoro del barocco piemontese. Alla sua costruzione contribuirono alcuni fra i pi\u00f9 illustri nomi dell'architettura, quali Guarino Guarini, Filippo Juvarra e Carlo Ceppi.\nIl santuario fu anche abituale luogo di preghiera di numerosi santi sociali torinesi e ha la dignit\u00e0 di Basilica minore.\nLa particolarit\u00e0 del nome.\nIl pronao del portale reca la scritta latina , cio\u00e8 \"Consolatrice e protettrice della Citt\u00e0 di Torino\" e il vero nome della chiesa \u00e8 infatti \"Santuario di Santa Maria della Consolazione\". \nTuttavia, \u00e8 da sempre nota come \"Consolata\", invece del pi\u00f9 corretto \"Consolatrice\": quasi fosse Maria ad esserlo e non Lei la consolatrice.\nStoria.\nLe origini paleocristiane (V secolo).\nIl santuario della Consolata ha una storia antichissima. Come si pu\u00f2 ben notare dal lato a ridosso della via omonima, la basilica sorge sui resti di una delle torri angolari della cinta muraria dell'antica \"Augusta Taurinorum\". Qui, nel V secolo il vescovo Massimo fece erigere, probabilmente sui resti di un precedente tempio pagano, una piccola chiesa dedicata a sant'Andrea con una cappella dedicata alla Vergine, in cui venne posta un'immagine della Madonna.\nLa trasformazione in abbazia (XI secolo).\nPoco dopo l'anno mille, la chiesa fu sede dei \"Monaci Novalicensi\", reduci della cacciata dalla Valle di Susa da parte dei Saraceni. A loro si deve il primo ampliamento che vide l'edificazione di una nuova chiesa in stile romanico sviluppata su tre navate, con un chiostro sul lato meridionale e il campanile, unica sua testimonianza ad essere giunta ai nostri giorni, che risulta ormai discostato rispetto al corpo barocco dell'attuale edificio; tale poderoso campanile innalzato per incarico dell'abate Gezone di Breme dal monaco architetto Bruningo, come narra il \"Chronicon Novalicense\" fra il 980 ed il 1014, risulta pertanto \u00ab...il monumento architettonico pi\u00f9 antico che possa vantare Torino dopo i residui degli edifizi romani\u00bb.\nTradizione vuole che al suo primo ampliamento abbia contribuito re Arduino nel 1014, in realt\u00e0 i documenti riportano che la chiesa di Sant'Andrea e l'annesso monastero furono voluti dal marchese Adalberto. La storia del santuario della Consolata \u00e8 comunque riscontrabile in due documenti, rispettivamente dell'XI e XII secolo e cio\u00e8: il \"Chronicon Novalicense\" e la \"Cronica Fruttuaria\".\nIl miracolo e l'elevazione a basilica (XII secolo).\nLa grande devozione che lega la citt\u00e0 a questo santuario ha origine da un quadro raffigurante la Madonna, del quale si conserva tuttora una copia all'interno della cripta del santuario.\nLa storia narra che l'icona originale, durante i vari rimaneggiamenti della chiesa, and\u00f2 perduta. Un cieco, il cui nome corrisponderebbe a Giovanni Ravacchio, proveniente da Brian\u00e7on, giunse in pellegrinaggio, sostenendo di aver ricevuto dapprima in sogno, e poi come miracolosa apparizione nei pressi di Pozzo Strada, a ovest di Torino, la Madonna. Quest'ultima gli avrebbe dato precise indicazioni per recuperare l'immagine sacra nei sotterranei dell'antica chiesa di Sant'Andrea. Dopo alcune insistenze presso le autorit\u00e0 vescovili, l'icona fu ritrovata il 20 giugno 1104, mentre il cieco riacquist\u00f2 la vista. A seguito di questo evento la chiesa fu restaurata ed elevata al grado di basilica, con l'icona collocata solennemente al suo interno. L'episodio non \u00e8 suffragato da documenti ufficiali, tuttavia esiste una lapide all'interno della chiesa, datata 1595, che pare confermare l'accaduto, in quanto riprodurrebbe il testo di una pergamena ufficiale del 1104.\nDai benedettini ai cistercensi (XV e XVI secolo).\nNel 1448 l'Ordine benedettino commission\u00f2 un ulteriore ampliamento della chiesa che venne prolungata di una campata verso la vicina cinta muraria. Cos\u00ec facendo, l'ingresso della chiesa risult\u00f2 troppo a ridosso delle mura e quindi si opt\u00f2 per spostare l'accesso principale sul lato lungo della basilica.\nDocumenti ecclesiastici riportano la notizia della visita apostolica del monsignor Angelo Peruzzi nel 1584; in occasione di tale evento gli scritti rivelano la descrizione di un altare ornato decorosamente e la presenza di un'immagine della \"Gloriosa Vergine\" contornata da pareti decorate da \"ex voto\".\nNel 1589 L'Ordine cistercense subentr\u00f2 a quello benedettino rimanendovi per oltre due secoli.\nLa prima fase dell'ampliamento (XVII e XVIII secolo).\nCon l'avvento del barocco il santuario sub\u00ec il primo, grande rimaneggiamento ad opera di Guarino Guarini. Nel 1678 la Madama Reale Maria Giovanna Battista di Savoia-Nemours affid\u00f2 al celebre architetto il cantiere. Egli ne rivoluzion\u00f2 le forme radicalmente, creando il grande \"corpus\" ellittico sul volume della precedente navata centrale, mantenendo l'orientamento dell'altare maggiore verso est. A nord, in corrispondenza dell'antica cappella dedicata a \"Maria Consolatrice\", il Guarini aggiunse un nuovo volume a pianta esagonale; la realizzazione dei lavori venne affidata all'ingegnere Antonio Bertola nel 1703.\nL'assedio del 1706.\nI lavori di riedificazione terminati nel 1703, riconsegnarono la basilica ai fedeli che ne fecero il fulcro della fede e della religiosit\u00e0 torinese durante i duri giorni dell'assedio franco-spagnolo. La citt\u00e0 si raccomand\u00f2 alla Consolata per la propria salvezza e come \"ex voto\" vennero posti, nei punti di maggiore importanza della citt\u00e0, una serie di piloncini recanti l'effigie della Vergine e la data memoranda: 1706.\nLa sua posizione geografica sfavorevole, in quanto a ridosso delle mura di cinta della citt\u00e0, rese il santuario particolarmente vulnerabile ai pesanti bombardamenti dell'assedio di Torino del 1706 ma, malgrado le cannonate, rimase in gran parte intatto: un proiettile che colp\u00ec la base della cupola si pu\u00f2 notare ancora oggi da via della Consolata. Sulla parete laterale esterna \u00e8 possibile infatti vedere la relativa lapide commemorativa recante la scritta . A seguito del funesto evento il Consiglio Decurionale della citt\u00e0 elesse \"Maria Consolatrice\" co-patrona, insieme a San Giovanni Battista, del capoluogo piemontese.\nLa seconda fase dell'ampliamento (XVIII secolo).\nLa seconda trasformazione barocca avvenne tra il 1729 e il 1740 ad opera dal prolifico Architetto di Corte Filippo Juvarra. L'area del presbiterio venne ridisegnata e Juvarra riprogett\u00f2 anche il nuovo altar maggiore, ammirabile ancora oggi. La collocazione dell'immagine della Vergine nella nuova nicchia posta a nord, nel precedente esagono guariniano, consent\u00ec una maggiore visibilit\u00e0 della stessa. A completamento dell'opera, lo Juvarra realizz\u00f2 infine la cupola sormontata da una lanterna che favor\u00ec la portata della luminosit\u00e0 all'interno.\nL'epoca napoleonica (XIX secolo).\nIl decreto napoleonico del 1802 impose la soppressione degli ordini religiosi e i monaci dell'Ordine Cistercense furono costretti ad abbandonare il santuario che, per un breve periodo, venne trasformato in caserma. Nel 1815 il santuario ritorn\u00f2 ad essere luogo sacro e la reggenza fu affidata agli Oblati di Maria Vergine, su volere dell'arcivescovo Luigi Fransoni.\nLa terza fase dell'ampliamento (XIX e XX secolo).\nIl santuario della Consolata deve il suo aspetto attuale all'ultimo rimaneggiamento avvenuto tra il 1899 e il 1904, su progetto dell'architetto Carlo Ceppi. I lavori coinvolsero l'area absidale esagonale guariniana che Ceppi ampli\u00f2, prevedendo la realizzazione di quattro cappelle ogivali e due coretti a lato del presbiterio. Inoltre, l'ingresso meridionale divenne l'accesso principale e venne arricchito dal pronao neoclassico e venne chiuso definitivamente quello posto ad occidente e aprendone uno secondario da via della Consolata. Il cantiere fu concluso dall'ingegner Vandone di Cortemilia, che cur\u00f2 anche la progettazione dei nuovi altari. la decorazione policroma delle superfici marmoree e il loggiato affacciato sulla cripta della Madonna delle Grazie.\nNel 1835, a seguito dell'imperversare di un'epidemia del colera, l'amministrazione cittadina fece erigere la colonna sul piazzale adiacente via della Consolata.\nI bombardamenti.\nLa zona dove sorge il santuario fu bombardata dalla RAF il 13 agosto del 1943 con bombe di grosso calibro. Il bombardamento lesion\u00f2 i soffitti e gli stucchi delle volte distruggendo anche la cappella di Silvio Pellico. Nel corso della Seconda Guerra Mondiale la devozione per la Consolata riacquist\u00f2 particolare fervore, come suggerito dai numerosi ex-voto risalenti a quel periodo.\nCaratteristiche.\nChiesa.\nL'edificio \u00e8 il risultato di numerosi interventi operati nel corso dei secoli. Gli ultimi ampliamenti si possono definire in tre grandi fasi di rimaneggiamenti, attuati tra il Seicento e gli inizi del Novecento. Il pronao tetrastilo, con colonne corinzie, fu realizzato in gusto neoclassico nell'ultimo rimaneggiamento del 1853, su disegni di Gioacchino Marone e Antonio Boffa, quindi arricchito nel 1910 da due statue di Luigi Calderini, raffiguranti San Massimo e il Beato Valfr\u00e8. Esso introduce, dall'antistante piazza omonima, all'ingresso principale.\nLa basilica \u00e8 caratterizzata da una pianta variegata e unica nel suo genere. Il grande \"corpus\" ellittico anticipa la navata principale a pianta esagonale, con due coppie di cappelle ogivali che affiancano la cappella centrale, con funzione di abside, dove \u00e8 collocato l'altar maggiore, disegnato da Filippo Juvarra. L'antica cripta, originariamente posta sotto il presbiterio, corrisponde alla attuale \"Cappella delle Grazie\", ed \u00e8 visibile dal loggiato realizzato anch'esso nell'ultimo ampliamento del XX secolo..\nAppena entrati, si \u00e8 accolti dall'ampia aula detta \"di Sant'Andrea\", riccamente decorata e in cui sono presenti tre altari laterali (a sinistra la Cappella di Sant'Anna, con la pala d'altare di Rapous, e la cappella mariana di Sant'Andrea, a destra la Cappella del Cafasso), pi\u00f9 i passaggi alle altre aree interne. Il corpus centrale invece, \u00e8 detto \"esagono guariniano\", essendo stato rimaneggiato dal Guarini sul finire del XVII secolo.\nTorre campanaria.\nEdificata sul finire del X secolo al completamento della precedente chiesa di Sant'Andrea, fu opera dell'architetto monaco Bruningo, nonch\u00e9 unica testimonianza della precedente chiesa romanica sulla quale \u00e8 stato edificato l'attuale santuario; \u00e8 infatti per questo motivo che appare discostato dal corpo barocco della basilica.\nPer la sua costruzione fu utilizzato in gran parte del laterizio di epoca romana proveniente da rovine di abitazioni patrizie circostanti; alcuni rilievi marmorei, ancora oggi, sono ben visibili nella parte sottostante. A base quadrata, con una lieve forma tronco-piramidale per aumentarne lo slancio, \u00e8 di aspetto austero, tipicamente romanico; le facciate sono armoniosamente scandite da 7 ordini di archetti pensili, monofore, bifore e trifore.\nUna prima soprelevazione fu eseguita gi\u00e0 nel 1330, mentre nel 1406 fu sistemata sulla merlatura guelfa l'attuale cella campanaria, portando la sua altezza a 40 metri, quindi utilizzata come torre di guardia. Nei secoli successivi, alcune finestre vennero chiuse e nel penultimo ordine fu inserito un orologio ma, i sapienti lavori di restauro intrapresi nel 1940, riportarono la struttura al nobile aspetto originario.\nLa cella campanaria contiene un concerto di nove campane non in scala. La campana maggiore emette la nota \"SOL 2\" ed \u00e8 stata fusa nel 1940 dalla fonderia Achille Mazzola di Valduggia; \u00e8 la campana pi\u00f9 grande del Piemonte insieme a quella della basilica di San Gaudenzio a Novara ed \u00e8 una delle pi\u00f9 grandi campane d'Italia.\nIl quadro della Vergine e Secondo Pia.\nNel XIX secolo Secondo Pia, celebre per essere stato il primo a fotografare la Santa Sindone evidenziandone le propriet\u00e0 di negativo fotografico, venne incaricato di fotografare l'antico ritratto della Vergine, al fine di riprodurne copie per diffonderla. Durante le delicate operazioni di smontaggio della cornice, a seguito anche del clamoroso furto dei gioielli che adornavano l'effige della Madonna e del Bambino Ges\u00f9, dono dei fedeli nei secoli di devozione, furto del quale non fu mai ritrovato n\u00e9 il bottino rubato n\u00e9 gli autori, avvenuto nel 1979, emerse una scritta alla base del dipinto, identificandolo come ritraente \"Santa Maria de Popolo de Urbe\", riconducendo quindi l'opera a una riproduzione dell'artista Antoniazzo Romano e portata in seguito a Torino dal cardinale Della Rovere.\nNonostante non si tratti dunque dell'originale icona presente nell'antica chiesa di Sant'Andrea, quella attuale \u00e8 stata e continua a essere oggetto di venerazione. A testimoniarlo sono i moltissimi \"ex-voto\" donati dai fedeli, visibili nella navata laterale destra.\nCappelle e reliquie.\nAll'interno del santuario si possono trovare delle cappelle e delle tombe di importanti figure religiose torinesi, tra le quali ricordiamo:\nRicorrenza.\nLa ricorrenza \u00e8 celebrata il 20 giugno di ogni anno. Tale data \u00e8 stata scelta in ricordo del miracolo del cieco di Brian\u00e7on. Notevole, nel giorno della festa, \u00e8 la processione per le vie cittadine.\nFinzione letteraria.\nNel finale del libro \"Il Codice Gianduiotto\", parodia del celebre romanzo \"Il codice da Vinci\" ad opera dello scrittore astigiano Bruno Gambarotta, la torre campanaria della Consolata si riveler\u00e0 il luogo in cui Leonardo nascose la ricetta segreta del leggendario \"gianduiotto ierogamico\"."}
{"id": "897639", "revid": "1745361", "url": "https://it.wikipedia.org/wiki?curid=897639", "title": "Riva sinistra ucraina", "text": "Riva sinistra ucraina (, , polacco: Lewobrze\u017cna Ukraina) \u00e8 il nome storico di quella parte dell'odierna Ucraina posta sulla riva sinistra (orientale) del fiume Dnepr, comprendente le odierne oblast' di \u010cernighiv, Poltava e Sumy cos\u00ec come i territori pi\u00f9 orientali delle regioni di Kiev e \u010cerkasi.\nFin dal trattato di Perejaslav del 1654, quest'area dell'Ucraina fu posta sotto il controllo moscovita, pi\u00f9 tardi riaffermato dal trattato di Andrusiv (1667) e dal trattato della Pace Eterna (1686) tra la Confederazione polacco-lituana e la Moscovia.\nLa Riva sinistra ucraina raggiunse dal 1772 lo status di entit\u00e0 autonoma all'interno dell'Impero Russo come etmanato cosacco, ma tale status venne meno nel corso del XVIII secolo."}
{"id": "897641", "revid": "275619", "url": "https://it.wikipedia.org/wiki?curid=897641", "title": "Terzo Kazekage", "text": ""}
{"id": "897652", "revid": "1896180", "url": "https://it.wikipedia.org/wiki?curid=897652", "title": "Assassin's Creed", "text": "Assassin's Creed \u00e8 un videogioco sviluppato da Ubisoft Montr\u00e9al e pubblicato da Ubisoft. Si tratta del primo capitolo della fortunata saga videoludica di \"Assassin's Creed\".\nIl gioco \u00e8 stato presentato all'E3 del 2005, inizialmente come esclusiva PlayStation 3 ma poi annunciato anche per Xbox 360. Nell'aprile del 2008 ne \u00e8 stata realizzata una versione per Microsoft Windows.\nTrama.\nLa storia di \"Assassin's Creed\" inizia nel settembre del 2012, quando un barista di nome Desmond Miles si risveglia dopo una sessione difettosa dell\"'Animus\", uno speciale macchinario super tecnologico, all'interno dei laboratori delle Industrie Abstergo, a Roma, dopo essere stato rapito. Desmond, infatti, \u00e8 stato \"scelto\" per il progetto per via del suo antenato, Alta\u00efr, un membro della Setta degli Assassini, vissuto durante la Terza Crociata in Terra Santa; i dirigenti dell'Abstergo mostrano particolare interesse su qualcosa con cui ha avuto a che fare Alta\u00efr e vorrebbero saperne di pi\u00f9.\nI due ricercatori che lavorano al progetto Animus e che supervisioneranno il lavoro di Desmond sono il dottor Warren Vidic e la sua assistente, Lucy Stillman. Questi ultimi spiegano a Desmond che nel DNA sono contenuti non solo le informazioni genetiche, ma anche i ricordi degli antenati, e l'Animus \u00e8 in grado di prendere queste informazioni e di proiettarle come immagini.\nIl primo ricordo risale ad un'importante missione di recupero del tesoro dei templari nel Tempio di Salomone, durante la quale Alta\u00efr tenta di uccidere il gran maestro dei Templari, Roberto di Sable. Tuttavia, l\u2019assassino fallisce e, a causa di una frana, viene separato dai compagni ed \u00e8 costretto a ritornare a mani vuote alla citt\u00e0 di Masyaf; ma uno dei suoi compagni, Malik, riuscir\u00e0 a recuperare l'artefatto, perdendo per\u00f2 un braccio e il fratello, poich\u00e9 Alta\u00efr, troppo fiducioso in se stesso, ha messo in pericolo tutta la setta.\nRoberto di Sable, deciso a riprendersi ci\u00f2 che gli \u00e8 stato tolto, decide di assediare Masyaf. Grazie ad un aiuto interno, l\u2019uomo si fa aprire le porte, ma i suoi uomini vengono uccisi sotto le mura del castello, grazie ad una trappola azionata da Alta\u00efr, quindi \u00e8 costretto a ritirarsi.\nIl maestro della setta, Al Mualim, processa ed accoltella Alta\u00efr per aver disobbedito ai principi della setta. Una volta curato, Alta\u00efr viene degradato da Priore, il secondo grado pi\u00f9 alto, a Novizio, il grado pi\u00f9 basso. Al Mualim per\u00f2 gli offre la possibilit\u00e0 di redimersi assassinando nove uomini, responsabili di fomentare la guerra in corso nella regione. Cos\u00ec facendo, Alta\u00efr riporterebbe la pace nella regione e riacquisterebbe il proprio grado di Priore.\nMa nel corso della sua avventura, Alta\u00efr scoprir\u00e0 che tutti i suoi bersagli, uomini appartenenti sia alla fazione dei Crociati che a quella dei Saraceni, sono collegati tra di loro da un patto di sangue, simile a quello degli Assassini: il loro obiettivo \u00e8 creare un nuovo mondo e, per ottenere ci\u00f2, serve loro l'artefatto rubato. Ad ogni obiettivo eliminato, ad Alta\u00efr viene restituito un rango e una parte del suo equipaggiamento: spada, spada corta e pugnali da lancio. Procedendo nella sua missione, Al Mualim gli spiegher\u00e0 che la setta rivale altri non sono che i Templari; essi vogliono avere il controllo della Terra Santa, ma non in nome della Chiesa, bens\u00ec per loro stessi, per \"imporre\" la pace e creare cos\u00ec \"il mondo perfetto\". Per raggiungere tale scopo, i Templari si sono infiltrati in entrambi gli schieramenti, alcuni di loro sono infatti reggenti di citt\u00e0, comandanti di eserciti o grandi mercanti. Al Mualim spiegher\u00e0 anche che condivide la loro idea di pace, ma non i mezzi per ottenerla; infatti, i bersagli di Alta\u00efr compiono gesti atroci, come condanne a morte sommarie o esperimenti medici su esseri umani oltre i limiti della morale.\nDopo aver assassinato otto uomini, la sua ultima vittima, Roberto di Sable, rivela ad Alta\u00efr che erano in realt\u00e0 10 gli uomini a sapere del Tesoro di Salomone e che il decimo \u00e8 Al Mualim stesso ma che, a differenza degli altri 9, non voleva condividere quel potere con nessuno e, per dimostrargli la sua buona fede, gli fa notare di come egli sapesse sempre dove trovare i bersagli. Tramite questa rivelazione, Alta\u00efr scopre cos\u00ec che Al Mualim \u00e8 in combutta coi Templari e che tutta la citt\u00e0 di Masyaf rischia di cadere in una trappola preparata da quest'ultimo.\nTornato di corsa a casa e in preda alla rabbia, Alta\u00efr scopre che l'intero villaggio \u00e8 finito sotto il controllo mentale di Al Mualim. Il maestro gli rivela il motivo per cui gli ha fatto assassinare i bersagli, ovvero per impedire che altri mettessero le mani sul manufatto, il \"Frutto dell'Eden\", in grado di controllare i cuori e le menti di chi lo contempla, anche se stranamente Alta\u00efr sembra immune al controllo mentale. Dopo un duro scontro, Alta\u00efr uccide Al Mualim e l'artefatto si attiva, disegnando un mappamondo olografico, con una precisione impossibile per il XII secolo, che rivela la locazione di altri \"Frutti dell'Eden\".\nCon le memorie di Alta\u00efr complete, a Desmond viene rivelato che all'Abstergo servivano i ricordi del protagonista per sapere dove cercare gli artefatti; infatti, la compagnia vuole usarli per creare un mondo perfetto, essendo loro i discendenti odierni dei Templari, il cui scopo \u00e8 quello di controllare le menti di tutto il globo terrestre, lanciando in orbita un satellite con il \"Frutto dell'Eden\" a bordo ed uccidendo chiunque resister\u00e0. L'Abstergo non ha pi\u00f9 bisogno di Desmond e lo vorrebbe eliminare, ma Lucy lo salva, dicendo che le sue memorie potrebbero ancora servire, e di non lasciare niente al caso. Warren Vidic lascia la stanza dicendo a Desmond di non rilassarsi troppo e che presto ci sar\u00e0 ancora bisogno di lui.\nNel corso della storia, verr\u00e0 mostrato come Lucy sia in realt\u00e0 anch'essa un membro degli Assassini, infiltrata nell'Abstergo per controllare Desmond e spiare i dirigenti. Proprio quest\u2019ultima, spiegher\u00e0 a Desmond che l'Abstergo \u00e8 stata fondata dai Templari, che hanno governato segretamente il mondo fino a quell'epoca e che ancora danno la caccia agli Assassini.\nNella conclusione del gioco, Desmond vedr\u00e0 attraverso l'\"Occhio dell'Aquila\", proprio come sapeva fare il suo antenato, Alta\u00efr. L\u2019uomo vedr\u00e0 inoltre Lucy allontanarsi, attorniata da un alone blu, mentre Vidic sar\u00e0 attorniato da un alone rosso. In seguito, Desmond andr\u00e0 nella sua stanza per vedere il muro pieno di simboli ignoti e scritte in lingue straniere, il tutto realizzato con del sangue. Infine, curiosando nei computer presenti, si potranno scoprire alcuni dettagli riguardanti l'Abstergo e le sue attivit\u00e0.\nSimboli e scritte.\nAlla conclusione di ogni sessione di memoria, Desmond sar\u00e0 invitato a riposarsi nella sua camera; prima che il protagonista si addormenti, si potranno scorgere per pochi istanti spezzoni di diversi segni e simboli. Con la fine del gioco, i simboli diventeranno pienamente visibili, si scoprir\u00e0 che sono stati creati col sangue da un altro prigioniero prima di Desmond, il soggetto 16, evidentemente impazzito a causa della mole insostenibile di ricordi a cui la sua mente \u00e8 stata esposta durante le sessioni nell'Animus.\nInoltre Desmond avr\u00e0 la possibilit\u00e0 di leggere alcune e-mail dei dirigenti dell'Abstergo; in queste e-mail si potranno leggere file relativi all'evento di Tunguska, all'esperimento di Philadelphia e al Santo Graal. In un'e-mail in particolare Desmond potr\u00e0 leggere dei \"comunicatori Mitchell-Hedges\", che altri non sono che i famosi teschi di cristallo.\nModalit\u00e0 di gioco.\nControllando Alta\u00efr Ibn-La'Ahad per le strade di una delle citt\u00e0 disponibili, Masyaf, Acri, Damasco e Gerusalemme si pu\u00f2 girare liberamente per le strade e confondersi tra la folla, cos\u00ec come combattere con la spada nel bel mezzo della piazza cittadina. Inoltre si pu\u00f2 spostare e spingere le persone tra la folla (che interagiscono in tempo reale), che poi a loro volta bisbiglieranno tra loro o magari grideranno per vedere una sanguinosa esecuzione. La propria missione sar\u00e0 composta da quattro parti: raccolta d'informazioni sul soggetto, approccio, omicidio e fuga. \u00c8 possibile agire in modo violento in mezzo alla folla ma al momento della fuga essa ostacoler\u00e0 il giocatore mentre viceversa, rendendosi invisibile e non facendosi notare, \u00e8 possibile usare la gente come scudo per nascondersi e far perdere le proprie tracce. Le figure che meriteranno di cadere sotto i colpi di Alta\u00efr saranno Mercanti, Reggenti, Sunniti e Crociati, le missioni si svolgono in locazioni medievali mediorientali e Alta\u00efr deve infiltrarsi negli ambienti cittadini destando meno sospetti possibili, scovare ed eliminare i suoi bersagli agendo nell'ombra e con la massima discrezione per non essere scoperto. I cittadini copriranno un importante ruolo, salvando alcuni di questi dai soldati cittadini questi faranno in modo che i propri congiunti blocchino fisicamente gli inseguitori di Alta\u00efr dandogli il tempo per fuggire, salvando gli eruditi invece questi si presteranno come nascondigli mobili permettendo al protagonista di accedere indisturbato in certi luoghi. Il protagonista oltre che con la gente pu\u00f2 anche interagire con l'ambiente, infatti grazie alla sua grande agilit\u00e0 e velocit\u00e0 ogni sporgenza o appiglio diventa fondamentale per favorire gli spostamenti: pu\u00f2 saltare da un tetto all'altro di case, edifici, o arrampicarsi trovando sostegno in cornicioni, fessure e davanzali, sfruttando movimenti simili a quelli del Parkour; grazie alla sua capacit\u00e0 di arrampicarsi pu\u00f2 raggiungere i punti pi\u00f9 alti delle citt\u00e0 chiamati punti panoramici in modo da poter vedere la citt\u00e0 dall'alto e scorgere informatori, cittadini da interrogare o derubare, eruditi, cittadini in difficolt\u00e0 e altri punti panoramici; inoltre proseguendo nel gioco, e recuperando l'equipaggiamento perso, Alta\u00efr sar\u00e0 dotato di armi via via sempre pi\u00f9 letali che permettono un combattimento migliore contro i nemici, e imparer\u00e0 anche mosse acrobatiche per aggrapparsi, utilissime in caso Alta\u00efr cada dopo essere colpito da una freccia o per scendere pi\u00f9 rapidamente dalle pareti. Grazie ad un suo particolare dono chiamato l'occhio dell'aquila Alta\u00efr \u00e8 in grado di distinguere tra la folla alleati, informatori, nemici e gli obbiettivi da assassinare.\nPersonaggi.\nPersonaggi obiettivi.\nLe dieci vittime di Alta\u00efr Ibn-La'Ahad sono:\nColonna sonora.\nLa colonna sonora del gioco \u00e8 stata composta da Jesper Kyd nel 2007. Sei tracce sono disponibili online per chi ha acquistato il gioco, mediante l'inserimento di una password nel soundtrack section del sito della Ubisoft. Altre tracce sono pure disponibili su \"Kyd's MySpace\" e sul suo sito ufficiale. Le tracce pubblicate, nel loro complesso, sono un misto di cori cantati in latino e cupa musica orchestrale, mentre la traccia \"Meditation Begins\" \u00e8 una specie di Saltarello con inquietanti sfumature, dark ed ambient, data da voci umane che sussurrano in Latino. Le tracce sono disponibili su iTunes Music Store e su Amazon MP3.\nindice\nAccoglienza.\nCritica.\nIl gioco ha ricevuto perlopi\u00f9 recensioni positive, sebbene in alcune di esse vengano fatte notare una certa ripetitivit\u00e0 delle azioni da svolgere e una scarsa intelligenza artificiale dei nemici. Altri elementi negativi sono i problemi tecnici riscontrati nella versione iPhone dove alcuni livelli non sono pienamente ottimizzati; sono invece ben accolti il doppiaggio, la grafica, e la trama. La rivista giapponese \"Famits\u016b\", ha recensito \"Assassin's Creed\" e come voto finale gli ha assegnato un 37/40 (10, 8,9 e 10), cosa eccezionale per un gioco occidentale su mercato nipponico. La rivista italiana \"The Games Machine\" ha recensito \"Assassin's Creed\" nel numero 233 attribuendogli un punteggio globale di 84/100. \"Play Generation\" gli diede alla versione per PlayStation 3 un punteggio di 93/100, trovando la realizzazione tecnica sopraffina, la quale rendeva indimenticabile un'avventura gi\u00e0 brillante sotto molti aspetti, reputandolo \"un colpo di fulmine\".\nVersione alternativa.\n\u00c8 la versione per Microsoft Windows, pubblicata l'11 aprile 2008, e il titolo del gioco allude al fatto che la versione per computer include alcune missioni secondarie non incluse nelle versioni per console.\nTali missioni secondarie si raggruppano in tre tipologie:\n\"Assassinio silenzioso dell'arciere\": in queste missioni, un assassino chiede aiuto ad Altair per liberarsi degli arcieri presenti sui tetti cittadini che lo stanno braccando. Altair dovr\u00e0 assassinare tutti gli arcieri segnalati senza farsi scoprire. Una volta compiuta la missione, Altair dovr\u00e0 avvertire il compagno dell'avvenuto compimento della missione e ricever\u00e0 informazioni riguardanti l'assassinio in corso.\n\"Scorta dell'assassino\": in queste missioni, Altair si trover\u00e0 a fare da scorta a un compagno assassino braccato dalle guardie cittadine. La missione consiste nel proteggere il compagno e accompagnarlo fino alle porte della citt\u00e0, evitando che sia colpito dalle guardie che tenteranno di fermarlo. Una volta compiuta la missione, Altair ricever\u00e0 informazioni riguardanti l'assassinio in corso.\n\"Distruzione del negozio del mercante\": in queste missioni, Altair incontrer\u00e0 un assassino che gli chieder\u00e0 di distruggere alcune bancarelle di propriet\u00e0 di mercanti per punirli dei crimini commessi verso il popolo. La missione consiste nello scaraventare una persona contro la bancarella per distruggerla; a questo punto, Altair dovr\u00e0 rendersi anonimo per poi avvertire il compagno del compimento della missione. Una volta compiuta la missione, Altair ricever\u00e0 informazioni riguardanti l'assassinio in corso.\nPrequel e sequel.\nUn prequel del gioco, intitolato \"\" e sviluppato da Gameloft, \u00e8 stato pubblicato il 5 febbraio 2008 per il Nintendo DS. Un porting di \"Assassin's Creed: Alta\u00efr's Chronicles\" \u00e8 uscito per l'iPhone (disponibile su AppStore) e per l'iPod touch il 23 aprile 2008.\n\"\" uscito il 10 novembre 2009 per PlayStation Portable (una settimana prima dell'uscita di \"Assassin's Creed 2\") racconta le avventure di Altair qualche settimana dopo la fine del primo episodio nell'isola di Cipro dove i Templari sono andati a rifugiarsi."}
{"id": "897680", "revid": "638792", "url": "https://it.wikipedia.org/wiki?curid=897680", "title": "Delia Ketchum", "text": ""}
{"id": "897682", "revid": "126257", "url": "https://it.wikipedia.org/wiki?curid=897682", "title": "Speronato (araldica)", "text": ""}
{"id": "897685", "revid": "2091899", "url": "https://it.wikipedia.org/wiki?curid=897685", "title": "Trattato sull'astrolabio", "text": "Il Trattato sull'astrolabio, \"A Treatise on the Astrolabe\" () in lingua inglese, \u00e8 un saggio medievale di Geoffrey Chaucer sull'astrolabio, antico strumento di misura degli angoli celesti. Il saggio risale a circa il 1392 ed \u00e8 il pi\u00f9 antico \"manuale tecnico\" conosciuto nella letteratura inglese. Nonostante l'autografo non sia pervenuto, il trattato \u00e8 sopravvissuto all'interno di circa altri ventidue manoscritti, la maggior parte risalenti comunque al XVI secolo, un centinaio di anni dopo la stesura originale: la conferma della paternit\u00e0 dell'opera inoltre \u00e8 riscontrabile all'interno del \"Prologo\", ne \"I racconti di Canterbury\".\nL'opera.\nIl \"Trattato\" \u00e8 considerato da molti studiosi come il maggior lavoro in prosa di Chaucer, quello che bench\u00e9 presenti argomenti tecnici e particolarmente complicati, anche per un moderno lettore, risulta essere comunque chiaro, lineare e riesce ad arrivare in modo diretto ai punti in questione.\nL'opera, bench\u00e9 sia il primo saggio cos\u00ec tecnico in lingua inglese, ha scarsa rilevanza letteraria: il \"Trattato\" non viene elevato a modello, n\u00e9 tantomeno imitato. L'importanza risiede dunque nei contenuti: ci descrive, infatti, sia com'erano gli strumenti astronomici di allora, sia come si utilizzavano ed esplicitamente anche la cosmologia del XIII secolo. Si delinea quindi, pi\u00f9 che come opera importante nella letteratura inglese, come un'opera rilevante nella trattatistica scientifica medioevale.\nLa struttura generale dell'opera, delineata nel \"Prologo\", \u00e8 molto semplice e lineare, e consta di cinque sezioni su cinque argomenti. Il testo giunto a noi, per\u00f2, comprende solo il \"prologo\", la \"The Firste Partye\", la \"The Seconde Partye\" e le \"Supplementary Propositions\"; si ritiene che quest'ultima parte sia costituita principalmente da annotazioni fatte da autori successivi..\nIl Prologo.\nIl trattato si apre con una breve introduzione, o \"prologo\", in cui \u00e8 presente la dedica al \"piccolo Lewis\", di cui \u00e8 ancora ignota l'identit\u00e0. Chaucer inizia una breve digressione sulle fonti da cui prende tutte le informazioni, bench\u00e9 egli stesso sia appassionato di astrologia e discreto conoscitore: espone, inoltre, anche il motivo per cui scrive in inglese, pi\u00f9 facilmente comprensibile al \"little Lewis\", e non in lingua latina, pi\u00f9 complessa e non conosciuta dal ragazzo.\nChaucer dichiara esplicitamente, prima di introdurci nella struttura dell'opera, che il \"Trattato\" che ha composto \u00e8 un sunto di altri trattati pi\u00f9 antichi.\nL'autore poi ci spiega come sar\u00e0 suddiviso il trattato:\nTutte le istruzioni per\u00f2, descritte nella \"Seconde Partye\", sono riproducibili solamente se l'astrolabio utilizzato \u00e8 come quello descritto da Chaucer nella \"Firste Partye\" e calibrando, come aveva fatto l'autore, lo strumento sulle coordinate di Oxford.\nThe Firste Partye.\nCome ci introduce Chaucer con la prima frase riportata ad inizio parte, inizia la descrizione del \"tuo astrolabio\". Chaucer ci descrive l'astrolabio come una semplice mappa delle sfere celesti a due dimensioni: le stelle pi\u00f9 importanti e i cerchi descritti dai pianeti sono proiettati su una lamina di metallo, chiamata \"rete\", sotto la quale si trovano un numero di piatti, utilizzati a seconda delle differenti latitudini. La \"rete\" e questi \"piatti\" sono inseriti in un contenitore circolare vuoto, il \"meter\". Agganciato nella parte posteriore \u00e8 presente un righello, chiamato \"alidade\".\nNei cerchi pi\u00f9 esterni, come da figura, \u00e8 presente la suddivisione in segni zodiacali e mesi dell'anno e nel \"piatto\" sottostante \u00e8 presente la divisione in giorni, \"divisiouns fro 5 to 5\": \"Aries, Taurus, Gemini, Cancer, Leo, Virgo, Libra, Scorpio, Sagittarius, Capricornus, Aquarius, Pisces\" e pi\u00f9 all'interno \"Januarius, Februarius, Marcius, Aprilis, Maius, Junius, Julius, Augustus, September, October, November, December\".\nAlla fine di questo capitolo descrittivo, Chaucer conclude introducendo gi\u00e0 il capitolo successivo, una serie di \"conclusioni\" sull'utilizzo dell'astrolabio.\nThe Seconde Partye.\nLa \"seconda parte\" contiene 39 istruzioni, o \"conclusioni\" come le definisce l'autore, sull'utilizzo dell'astrolabio. L'esposizione \u00e8 per \"paragrafi\": ogni paragrafo ha un titolo che ne riassume la materia trattata.\nPrevalentemente una traduzione dall'opera \"De compositione et utilitate astrolabii\" dell'astrologo M\u0101sh\u0101\u02bell\u0101h ibn Athar\u012b, questa seconda parte si articola in 39 diversi paragrafi.\nQuesti insegnamenti variano dal calcolare l'altitudine dei corpi celesti, al trovare l'esatto giorno e l'esatta ora in cui ci si trova; Chaucer insegna a \"Lewis\" anche, per esempio, ad orientarsi, trovando i quattro punti cardinali, oppure i concetti dell'astrologia pi\u00f9 \"magica\" (come l\u2019\"influenza dei corpi celesti\").\nIn seguito all'elencazione di queste 39 \"conclusioni\", l'opera si conclude dopo il quarantesimo paragrafo con un secco \"explicit\", in cui \u00e8 presente un rimando al \"piccolo Lewis\".\nParagrafi 1-10.\n1. Per trovare il grado in cui il sole si muove giorno dopo giorno.\n2. Per sapere l'altitudine (altezza) del sole o degli altri corpi celesti.\n3. Per sapere l'ora del giorno dalla luce del sole, e l'ora della notte dalle stelle fisse, e anche per sapere dalla notte o dal giorno il grado di ogni segno che ascende dall'orizzonte orientale, che \u00e8 pi\u00f9 comunemente chiamato \"ascendente\" o \"ellis horoscopum\".\n4. Una speciale delucidazione sull'ascendente.\n5. Per conoscere la vera equazione del grado del sole quando quello cade tra due almicantarat.\n6. Per sapere la nascita dell'alba e la fine della sera, che sono chiamati \"i due crepuscoli\".\n7. Per conoscere l'arco del giorno, che alcune persone chiamano \"il giorno artificiale\", da quando il sole sorge fino a quando va a riposo.\n8. Per cambiare le ore \"ineguali\" in ore \"eguali\".\n9. Per conoscere la quantit\u00e0 del giorno \"volgare\", che si vede dalla nascita del giorno fino al calar della notte.\n10. Per sapere la quantit\u00e0 di ore che ci sono, uguale per il giorno.\nParagrafi 11-20.\n11. Per conoscere la quantit\u00e0 di ore eguali.\n12. Una speciale delucidazione sulle ore dei pianeti.\n13. Per conoscere l'altitudine del sole nel mezzo del giorno che \u00e8 chiamata \"altitudine meridiana\".\n14. Per conoscere il grado del sole dalla tua \"rete\", per una sorta di curiosit\u00e0.\n15. Per sapere quale giorno \u00e8 come a quel giorno uguale per durata.\n16. Questo capitolo \u00e8 una sorta di delucidazione alle conclusioni che seguono.\n17. Per conoscere il vero grado di ogni sorta di stella, strana e non strana, secondo la sua longitudine; tuttavia \u00e8 indeterminato nel piccolo astrolabio, giustamente per la fedelt\u00e0 che \u00e8 in grado di conoscere.\n\"Supplementary Propositions\".\nA seguito della \"Seconde Partye\", \u00e8 stata tramandata, all'interno dei manoscritti, anche una parte che potremmo definire di \"approfondimento\": vengono, infatti, approfonditi i concetti di \"umbra recta\" ed \"umbra versa\", termini che stavano ad indicare l'ombre proiettate da un oggetto verticale, come ad esempio uno gnomone, su un piano, definito come \"quadrato delle ombre\", per determinare l'altezza del sole. Chaucer svolge queste \"umbrae\" in tre diversi paragrafi:, il \"41.\" e il \"43.\" per quanto riguarda l'\"umbrae recta\" e il \"42.\" per quanto riguarda l\u2019\"umbrae versa\".\nGli ultimi tre paragrafi, quelli compresi tra il \"44.\" e il \"46.\", riguardano, in modo particolare, il cosiddetto \"mene mote of any planete\", quello che oggi definiamo \"moto medio\" di un pianeta: Chaucer infatti scrive come calcolare questo moto e come calcolare la variazione da un anno, un mese, un giorno e, perfino, da una \"smale fraccionis infinite\", un \"infinitesimo\".\nI manoscritti del \"Trattato\".\nLa prima edizione del \"Trattato\" di cui si ha certa origine e datazione, definita anche come la \"editio princeps\", risale al 1532 e si rif\u00e0 ad alcuni manoscritti considerati contenenti alcuni piccoli errori, come per esempio la ripetizione di una parte del testo, non necessariamente errata. Gli storici, dunque, dividono in due diverse classi i vari manoscritti, una \"prima classe\", considerati i pi\u00f9 antichi, ed una \"seconda classe\", diversa per esempio nell'ordine delle parole dalla \"prima classe\": paradossalmente per\u00f2, la ricostruzione dell'opera \u00e8 stata condotta facendo molto uso di manoscritti di \"seconda classe\" che, bench\u00e9 alcuni contengano errori grossolani, rimangono l'unica fonte per risalire all'opera, secondo gli studi di A. E. Brae. La versione considerata pi\u00f9 attendibile, infatti, \u00e8 stata ricostruita da A. E. Brae, storico dell'Ottocento, che fa grande uso, oltre all\"'editio princeps\", di due manoscritti di \"seconda classe\", in particolare, quello scritto da Walter Stevins nel 1555, dedicato da lui stesso al conte Edoardo di Devonshire, e del manoscritto catalogato come \"MS. Sloane 314\" al British Museum, anche questo del XV secolo.\nLe parti mancanti.\nSecondo importanti studi sui manoscritti pervenutici integri, la Thridde Partye del \"Trattato\" consisteva prevalentemente in una serie di tabelle: infatti, queste dovrebbero essere state una rielaborazione o una copia di un'opera di \"Nicola di Linn\" e \"John Somer\", prima che Chaucer mettesse mano al resto. L'ipotesi pi\u00f9 accreditata \u00e8 la divisione della \"terza parte\" in:\nNon tutte queste tabelle per\u00f2 sono arrivate integre a noi attraverso i manoscritti: s'ignora il motivo per cui ce ne siano pervenute solo alcune\nLa Fourthe Partye invece tratta il moto dei corpi celesti e della loro causa: questo, probabilmente, non fu mai scritto, bench\u00e9 ci sia un rimando nella \"seconda parte\" del \"Trattato\". Anche questa parte, sempre secondo recenti ipotesi avrebbe dovuto contenere alcune tabelle sulle posizioni della luna, trovate mediante l'uso di un almanacco: alcune tabelle di questo genere, infatti, sono state ritrovate in due diversi manoscritti.\nLa Fyfte Partye, conteneva alcune regole generali dell'astrologia, tabelle sull'equazione delle case, sulla dignita dei pianeti ed altre ancora: di questa parte si conservano solamente alcune tabelle, come quelle per la latitudine di Toledo.\nIl \"Trattato\".\nIl \"Trattato\", come l'autore stesso aveva gi\u00e0 esposto nel \"prologo\", consisteva prevalentemente in una traduzione di alcuni altri trattati di tipo astronomico. Il XV secolo infatti \u00e8 ancora caratterizzato da una letteratura colta in lingua latina: Chaucer decide quindi di elaborare, a partire da questi testi latini, un trattato nella lingua del tempo pi\u00f9 facilmente comprensibile al \"piccolo Lewis\", destinatario dell'opera di cui ancora non si \u00e8 stabilita l'identit\u00e0.\nLe fonti del \"Trattato\".\nL'astrolabio, come strumento astronomico, era gi\u00e0 conosciuto ai tempi della cultura greca e poi nella cultura araba. Gli studi su questo strumento all'epoca di Chaucer, infatti, derivavano da un'antica tradizione di scienziati greci e arabi, che aveva fatto fiorire un ricco \"corpus letterario\" riguardo allo strumento: con l'avanzare del tempo queste opere vennero tradotte in latino, lingua della cultura scientifica del dopo impero romano e del medioevo. Chaucer dichiara esplicitamente, nel \"prologo\" della sua opera, l'intenzione di rifarsi a trattati in lingua latina, considerati nel medioevo a livello di \"auctoritas\". In merito, per\u00f2, all'utilizzo di questi trattati, non \u00e8 stata elaborata alcuna teoria rilevante, se non quella che prevede una tale popolarit\u00e0 dell'opera di M\u0101sh\u0101\u02bell\u0101h ibn Athar\u012b da spingere Chaucer a considerarla la pi\u00f9 completa opera del tempo.Secondo studi di John Reidy, Chaucer ri-elabor\u00f2 principalmente due testi: il \"Tractatus de Sphaera\" di Giovanni Sacrobosco, del XIII secolo, che caratterizza particolarmente le basi astronomico-astrologiche dell'opera da cui Chaucer si muove; il \"De compositione et utilitate astrolabii\" dell'astrologo M\u0101sh\u0101\u02bell\u0101h ibn Athar\u012b, da cui Chaucer prende numerosi spunti per quanto concerne la \"Firste Partye\" e risulta particolarmente presente nella \"Seconde Partye\".\nSeguendo lo svolgersi del \"Trattato\", infatti, \u00e8 possibile trovare due principali filoni: la descrizione dell'astrolabio ed il suo uso. Cos\u00ec viene anche a distinguersi nettamente, anche solo dal titolo, il trattato di M\u0101sh\u0101\u02bell\u0101h ibn Athar\u012b: \"De compositione [astrolabii]\", la composizione, e \"[De] utilitate astrolabii\", l'utilizzo.\nLa prima parte di quest'opera descrive le procedure per costruire un astrolabio e come incidervi sopra tutte le linee necessarie, ma da ci\u00f2 che traspare in Chaucer, non sembra essere utilizzata come fonte primaria: si parla, infatti, pi\u00f9 di una rielaborazione del testo e di aggiunte per meglio chiarire la struttura dello strumento.\nAl contrario, invece, la seconda parte, \"[De] utilitate astrolabii\", risulta essere particolarmente presente: \u00e8 stato, infatti, individuato che ben trentuno paragrafi su quarantatr\u00e9 sono una semplice traduzione letterale dell'opera pi\u00f9 antica.\nIl destinatario: Lyte Lowys.\nLa tradizione vuole che il trattato venne scritto per il figlio Lewis, in modo da potergli insegnare l'utilizzo di questo strumento. Recenti studi, per\u00f2, sostengono che il destinatario del trattato fosse, pi\u00f9 probabilmente, \"Lewis Clifford\", figlio di un amico: la morte prematura del giovane, infatti, sarebbe la causa dell'incompletezza dell'opera. Ci\u00f2 che pare sia certo \u00e8 che l'opera \u00e8 stata dedicata ad un ragazzino di dieci anni di nome \"Lewis\".\nLa presenza infatti di entrambi gli appellativi, \"my sone\" (\"figlio mio\") e \"his frend\" (\"suo amico\") nella dedica dell'opera genera perplessit\u00e0: ci\u00f2 di cui si \u00e8 certi \u00e8 la dedica ad un ragazzo. Compare infatti ancora un riferimento al \"piccolo Lewis\", a conclusione della \"Seconde Partye\", l'explicit.\nA confermare l'ipotesi, della dedica ad un ragazzo, \u00e8 anche la frase \"Bred and mylk For Children\", aggiunta, non senza un senso ironico da un trascrittore, ad un manoscritto contenente l'opera: si trattano infatti di informazioni adatte ad un pubblico adulto non colto, o meglio, ad un giovane studente."}
{"id": "897686", "revid": "48479", "url": "https://it.wikipedia.org/wiki?curid=897686", "title": "Chondogyo", "text": ""}
{"id": "897691", "revid": "130516", "url": "https://it.wikipedia.org/wiki?curid=897691", "title": "Plastide", "text": ""}
{"id": "897700", "revid": "287204", "url": "https://it.wikipedia.org/wiki?curid=897700", "title": "Rigogolo (araldica)", "text": "In araldica il rigogolo compare solo in pochi stemmi di araldica civica."}
{"id": "897709", "revid": "31458", "url": "https://it.wikipedia.org/wiki?curid=897709", "title": "Marjuana", "text": ""}
{"id": "897717", "revid": "57342", "url": "https://it.wikipedia.org/wiki?curid=897717", "title": "Teatro Carcano", "text": "Il Teatro Carcano \u00e8 un teatro storico di Milano: inaugurato nel 1803, \u00e8 ancora oggi una delle pi\u00f9 grandi sale della citt\u00e0, e ospita spettacoli di prosa, danza e musica.\nStoria.\nNel 1801, nel clima di grande rinnovamento urbano determinato dalla conquista napoleonica, Giuseppe Carcano decise l'edificazione di un nuovo, grande teatro (da 1200 a 1500 posti) lungo l'allora prestigioso corso di Porta Romana, costellato di nuove residenze nobiliari e ristrutturato, negli ultimi anni del XVIII secolo, dal Piermarini, che lo aveva sistemato a selciato, dotandolo di marciapiedi in granito. Come consueto in quel decennio, venne utilizzata l'area dell'ex convento di San Lazzaro, un'Istituzione religiosa soppressa. Il disegno venne commissionato a Luigi Canonica, allora giovane \"Architetto di Stato\" della Repubblica Cisalpina (poi della Repubblica italica e infine del Regno italico), che aveva assunto tale carica nell'agosto 1797 al posto del Piermarini. Canonica, coadiuvato dal giovane ingegnere Giuseppe Cusi, prese a modelli la Scala e il Teatro della Cannobiana, disegnando una sala con quattro ordini di palchi, una volta con un medaglione centrale, decorata dappertutto con stucchi e dorature spiccatamente neoclassiche. Il nuovo teatro venne inaugurato il 3 settembre 1803 con l'opera \"Zaira\" di Vincenzo Federici con Giacomo David.\nOggi, nulla resta della sala e della facciata originale, rifatta intorno al 1913 dall'architetto Moretti secondo forme eclettiche e stile floreale ed in seguito coperta da un fabbricato frontale.\nIl 15 ottobre 1813 vi si esibisce Niccol\u00f2 Paganini, in una serata memorabile nel corso della quale venne proclamato \u201cprimo violinista del mondo\u201d.\nIl 26 dicembre 1830 avviene la prima assoluta di Anna Bolena (opera) di Gaetano Donizetti con Giuditta Pasta, Filippo Galli e Giovanni Battista Rubini.\nIl 6 marzo 1831, va in scena la prima assoluta di La sonnambula composta da Bellini, a Milano, in due mesi, con Giuditta Pasta e Giovanni Battista Rubini.\nDopo Beatrice di Tenda, altra primizia belliniana, Maria Malibran lega il suo nome (siamo nel 1833) a celebri edizioni di Norma e de La Sonnambula.\nIl Carcano vide le barricate delle Cinque Giornate erette proprio davanti al suo ingresso. Fiero del suo blasone patriottico, fu il primo teatro a riprendere le rappresentazioni, la sera del 30 marzo 1848, con la Compagnia Nazionale Lombarda diretta da Giuseppe Moncalvo; lo spettacolo si concludeva con un grazioso dialogo tra Metternich e Radetzky con Meneghino locandiere.\nAlla lirica, nuovamente in gran voga dopo il 1850, si alternarono la prosa, gli spettacoli da circo e i concerti bandistici: proprio al Carcano il maestro Rossari diresse La bella Gigogin, la travolgente marcia popolare che ebbe una rapidissima diffusione durata sino ai nostri giorni.\nGustavo Modena, Ernesto Rossi, Adelaide Ristori, Edoardo Ferravilla, Eleonora Duse, Italia Vitaliani: questi sono soltanto alcuni dei nomi che diedero lustro al Carcano per la prosa. Ermete Novelli lo scelse per il suo addio alle scene \u201cma non alla gloria\u201d, come ricorda la lapide che indica anche la data di quel congedo: 20 febbraio 1915.\nFra gli autori, e particolarmente per la prima di \"El nost Milan\" avvenuta la sera del 6 febbraio 1893, va ricordato Carlo Bertolazzi.\n\u00c8 al Carcano che avviene il debutto, nel dicembre del 1901, dei quattro atti \"I vincitori (La guera)\" di Pompeo Bettini e Ettore Albini, a cura della Compagnia Stabile Milanese. Il dramma riapparir\u00e0 a Milano nel 1957, al Piccolo Teatro, per la regia di Virginio Puecher.\nUn alternarsi di diversi impresari, sul finire dell\u2019Ottocento, contribu\u00ec certamente alla prima morte del teatro, ufficialmente sentenziata l\u20198 maggio 1904 con una disposizione della commissione di vigilanza sui teatri. Passano poco meno di dieci anni e il Carcano risorge, soprattutto per la passione di Luigi Gianoli, su progetto dell\u2019architetto Nazzareno Moretti. Vengono demoliti alcuni stabili li attorno per dare pi\u00f9 spazio e respiro al teatro. La nuova facciata rientrante, a emiciclo, e l\u2019ampio porticato con un\u2019aiuola antistante, riflettono i nuovi orientamenti del gusto con contaminazioni neoclassiche e influenze dello stile floreale. Si riapre con un veglione sotto gli auspici dell\u2019Associazione Lombarda dei Giornalisti, la sera dal 29 maggio 1913.\nNel 1914 ritroviamo Edoardo Ferravilla con Dina Galli e Amerigo Guasti interpreti di \"Una famiglia ferruginosa\". In sala \u00e8 presente alla prima, in incognito, Eleonora Duse.\nTra le due guerre nella vita del Carcano si nota una certa routine nel repertorio. La facciata \u00e8 ora nascosta da un fabbricato frontale; le origini nobiliari sono lontane. Porta Romana diviene una zona di ceto medio, vicina alle pi\u00f9 popolari Porta Genova e Porta Vigentina; anni dopo offrir\u00e0 spunto per un folklore tutto ambrosiano che arriver\u00e0 sino a Enzo Jannacci, che citer\u00e0 il Carcano nella fortunata Veronica (\"\u2026al Carcano, in p\u00e9...\").\nDopo la chiusura nel 1946, il Carcano, adattato ora a cinema, riapre nel 1948. Negli anni Cinquanta Tino Scotti vi presenta \"II mago di Milano\" e Sandra Mondaini muove qui i suoi primi passi teatrali. Bisogna arrivare al 1965 per veder riapparire la prosa sul suo palcoscenico. Il 2 marzo di quell\u2019anno il Piccolo Teatro compie uno dei primi esperimenti di decentramento teatrale con \"Sul caso Oppenheimer\" di Kipphardt.\nDal settembre 1969 un sostanziale ammodernamento consente una ripresa pi\u00f9 vivace dell\u2019attivit\u00e0 del teatro, che adesso si presenta col nome di \"Arcadia\". Si assiste in prevalenza a riprese di spettacoli brillanti e commedie musicali con Gianni Magni, Domenico Modugno, Walter Chiari, Walter Valdi, Claudio Villa, Tino Scotti, Piero Mazzarella.\nTornato a fregiarsi del suo nome, nei primi anni Ottanta il Carcano viene finalmente recuperato alla sua vocazione da un'iniziativa imprenditoriale di Roberto Rindi, impresario teatrale, gi\u00e0 famoso per aver ridato l'antico lustro teatrale al teatro Nazionale (diventato negli anni un semplice cinema) e da allora, grazie a lui, il Carcano svolge un ruolo fondamentale nella vita culturale milanese e nazionale come teatro di produzione e ospitalit\u00e0. Tra i grandi che hanno calcato il suo palcoscenico ricordiamo Salvo Randone, Giulio Bosetti, Anna Proclemer, Gabriele Lavia, Alberto Lionello, Piera Degli Esposti, Monica Guerritore, Marcello Mastroianni, Valeria Moriconi, Sergio Fantoni, Vittorio Gassman, Marina Bonfigli, Giorgio Albertazzi, Giuliana Lojodice, Nino Manfredi, Ottavia Piccolo, Aroldo Tieri, Gianrico Tedeschi, Marina Malfatti, Giorgio Gaber, Franca Rame, Lella Costa, Paolo Poli, Giuseppe Pambieri, Isa Danieli, Mariano Rigillo e il premio Nobel Dario Fo.\nTra le stelle della danza: Carla Fracci, Luciana Savignano, Louis Falco, David Parsons, Oriella Dorella, Raffaele Paganini, Cristina Hoyos, Daniel Ezralow, Michael Clark.\nDiretto da Giulio Bosetti dal 1997 al 2009 e successivamente da Marina Bonfigli, da settembre 2014 vede insediati come direttori artistici Sergio Fantoni e Fioravante Cozzaglio, assumendo la denominazione di Centro d'Arte Contemporanea Teatro Carcano. Alla morte di Fantoni, avvenuta nel 2020, Cozzaglio cede il suo ruolo l'anno successivo a Carlo Gavaudan."}
{"id": "897719", "revid": "1516566", "url": "https://it.wikipedia.org/wiki?curid=897719", "title": "Carpa (araldica)", "text": "In araldica la carpa compare di rado, e per lo pi\u00f9 in stemmi dell'araldica civica. Simboleggia perseveranza.\nPosizione araldica ordinaria.\nLa carpa, come quasi tutti i pesci, \u00e8 abitualmente posta in fascia."}
{"id": "897723", "revid": "1605525", "url": "https://it.wikipedia.org/wiki?curid=897723", "title": "Il Giallo Mondadori dal 1201 al 1300", "text": ""}
{"id": "897724", "revid": "24443", "url": "https://it.wikipedia.org/wiki?curid=897724", "title": "Vicariato apostolico di Napo", "text": ""}
{"id": "897725", "revid": "76963", "url": "https://it.wikipedia.org/wiki?curid=897725", "title": "Del Reeves", "text": "I suoi genitori lo chiamarono cos\u00ec in onore dell'uomo politico del Partito Democratico (e futuro presidente degli Stati Uniti) Franklin D. Roosevelt.\nPi\u00f9 giovane di undici figli, impar\u00f2 a suonare la chitarra da bambino ed a dodici anni si esibiva gi\u00e0 in una radio locale. All'inizio degli anni cinquanta serv\u00ec l'aviazione statunitense a Sacramento.\nCominci\u00f2 la sua carriera artistica nel 1961 con il brano \"Be quiet mind\"; con gli anni Del Reeves sarebbe diventato uno dei pi\u00f9 celebri esponenti della musica country internazionale.\nLa sua canzone di maggior successo fu \"The girl on the billboard\", che nel 1965 arriv\u00f2 al primo posto della hit parade americana. Altri pezzi celebri da lui pubblicati negli anni sessanta furono \"Be glad\" e \"Good Time Charlie's\".\nNegli anni settanta realizz\u00f2 famosi duetti con Bobby Goldsboro e Penny DeHaven. Nel 1972 ebbe l'opportunit\u00e0 di condurre uno show televisivo intitolato \"Del Reeves Country Carnival\", che non ebbe una grande audience. Dopo il buon risultato ottenuto con la canzone T\"he Philadelphia fillies\" del 1975, inizi\u00f2 un lento declino che lo port\u00f2 a scomparire dal mondo dello showbiz.\nNel 1998 pubblic\u00f2 il suo trentesimo album, \"I'll Take My Chances\", che fu un fiasco e lo convinse a ritirarsi ufficialmente dal mondo della musica. Membro del Grand Ole Opry per pi\u00f9 di quarant'anni, mor\u00ec a causa di un enfisema il giorno di capodanno del 2007."}
{"id": "897727", "revid": "729019", "url": "https://it.wikipedia.org/wiki?curid=897727", "title": "Battaglia di Tourcoing", "text": "La battaglia di Tourcoing fu combattuta il 18 maggio 1794 nell'ambito della guerra contro la prima coalizione e vide fronteggiarsi le truppe francesi dell'Armata del Nord agli ordini dei generali Jean Victor Marie Moreau e Joseph Souham e le truppe anglo-austriaco-hannoveriane comandate dal Duca di York e dal Principe di Coburgo. La vittoria arrise ai francesi nonostante la loro lieve inferiorit\u00e0 numerica."}
{"id": "897733", "revid": "729019", "url": "https://it.wikipedia.org/wiki?curid=897733", "title": "Sindrome di Shwachman-Diamond", "text": "La sindrome di Shwachman-Diamond (o pi\u00f9 semplicemente sindrome di Shwachman) \u00e8 una complessa anomalia congenita su base ereditaria e genetica a trasmissione autosomica recessiva. Il gene responsabile della sindrome di Shwachman \u00e8 stato identificato nel cromosoma 7 e si chiama \"sbds\".\nEpidemiologia.\nSi tratta di una malattia rara. Una stima orientativa delle persone colpite dalla sindrome in Italia \u00e8 di circa 1 su 100.000 nuovi nati. A dicembre 2006 in Italia sono stati segnalati 72 casi al Registro Nazionale della Sindrome di Shwachman.\nManifestazioni cliniche.\nLa sindrome comporta essenzialmente:\nLa sindrome si manifesta nei primi mesi di vita con problemi di digestione, malassorbimento, frequenti infezioni virali e batteriche (bronchiti, polmoniti e otiti).\nPossono essere associate varie altre anomalie:\nPrognosi.\nNel primo anno di vita pu\u00f2 essere mortale. \nPer evitare il decesso \u00e8 necessario un trapianto di midollo osseo, nonostante i rischi di un simile intervento in et\u00e0 infantile. Alcuni disturbi di tale sindrome si attenuano con il crescere dell'et\u00e0: purtroppo alcuni di questi ultimi (ad esempio le disfunzioni pancreatiche) non possono essere risolti con il trapianto di midollo osseo e dunque vanno trattati separatamente."}
{"id": "897736", "revid": "599013", "url": "https://it.wikipedia.org/wiki?curid=897736", "title": "Andrea Capone", "text": "Carriera.\nCresciuto nelle giovanili del Cagliari, debutta in prima squadra nel campionato 2000-2001, disputando 12 incontri e segnando un gol. L'anno successivo, per maturare esperienza passa al Sora, in serie C1, dove non riesce a mettersi in luce. Ritornato in Sardegna, vi resta per tre stagioni, prima di essere ceduto in prestito al nella stagione 2004-2005, con cui contribuisce con 3 gol in 30 partite, alla prima storica promozione della formazione veneta in Serie A.\nTornato nuovamente al Cagliari, debutta nella massima serie il 28 agosto 2005 nel corso di Siena-Cagliari; con la formazione rossoblu disputa due buoni campionati.\nAl termine della stagione 2006-2007, svincolato, dopo un primo provino in Scozia con i Celtic di Glasgow, viene ingaggiato dal dove ha totalizzato 42 presenze realizzando anche 7 reti.\nIl 2 febbraio 2009 passa al Grosseto. Resta svincolato a fine anno. Il 29 ottobre 2009 firma con la Salernitana con la clausola di essere disponibile dal 2 gennaio 2010 per motivi di termini di tesseramento. Nell'estate 2011 fallisce la societ\u00e0 granata rimanendo a fine stagione svincolato.\nStatistiche.\nPresenze e reti nei club.\n\"Statistiche aggiornate al 23 maggio 2010.\""}
{"id": "897737", "revid": "124479417", "url": "https://it.wikipedia.org/wiki?curid=897737", "title": "Awad Hamed al-Bandar", "text": "Laureato in legge, fu membro del partito Ba'th e dopo la presa del potere di Saddam Hussein fece una rapida carriera nel mondo giudiziario che lo port\u00f2, nel 1981, a diventare presidente del Tribunale rivoluzionario dell'Iraq.\nL'8 luglio del 1982, in seguito ad un fallito attentato alla vita di Saddam, condann\u00f2 a morte 143 cittadini di Dujail: le principali nazioni occidentali lo accusarono di conseguenza di crimini contro l'umanit\u00e0.\nEsecuzione.\nSi rimase in attesa della sentenza sino al 30 dicembre 2006, poco prima di 6:00 AM orario locale iracheno. Saddam fu impiccato davvero alle 6:05 AM orario locale iracheno (0305 UTC). A Barzan ed Awad fu fatto credere, inizialmente, che sarebbero stati giustiziati anche loro. Solo alcune ore pi\u00f9 tardi, asserzioni ufficiali chiarirono che le esecuzioni di Awad ed il suo coaccusato rimanente erano state posticipate per dare significato speciale al giorno dell'esecuzione di Saddam."}
{"id": "897748", "revid": "126257", "url": "https://it.wikipedia.org/wiki?curid=897748", "title": "Secco (araldica)", "text": ""}
{"id": "897751", "revid": "126257", "url": "https://it.wikipedia.org/wiki?curid=897751", "title": "Squillato", "text": ""}
{"id": "897756", "revid": "287204", "url": "https://it.wikipedia.org/wiki?curid=897756", "title": "Birds of Prey", "text": ""}
{"id": "897758", "revid": "78273", "url": "https://it.wikipedia.org/wiki?curid=897758", "title": "Nilde Jotti", "text": ""}
{"id": "897761", "revid": "124444213", "url": "https://it.wikipedia.org/wiki?curid=897761", "title": "Alessandro Agostini", "text": "Carriera.\nGiocatore.\nClub.\nCresciuto nel settore giovanile della , prima di essere inserito in prima squadra nella stagione 1997-1998, cominciando la sua carriera da professionista. La stagione successiva viene ceduto in prestito alla in Serie C1 dove contribuisce alla promozione dei toscani in Serie B e alla successiva salvezza nella stagione 1999-2000. Nell'estate del 2000 si trasferisce ancora in prestito alla , militante in Serie B, dove totalizza nell'unica stagione 34 presenze in campionato.\nScaduto il prestito, nell'estate del 2001 ritorna alla Fiorentina, allenata da Roberto Mancini. Esordisce in Serie A il 16 settembre nell'incontro casalingo vinto per 3-1 contro l', sostituendo Enrico Chiesa all'85\u00ba minuto. Con i viola totalizza 17 presenze tra campionato, Coppa Italia e Coppa UEFA. Al termine della stagione, svincolatosi dalla Fiorentina viene ingaggiato dall', neo promosso in Serie A. Nel gennaio 2003 durante la sessione invernale di calciomercato viene ceduto in prestito al , dove contribuisce con 11 presenze alla promozione dei senesi in Serie A, vincendo il campionato cadetto. Al termine della stagione rientra all'Empoli.\nIl 29 gennaio 2004 si trasferisce al Cagliari, con cui conquista lo stesso anno la promozione in Serie A. In 9 stagioni con i rossoblu, totalizza complessivamente 298 presenze tra campionato e Coppa Italia, 266 delle quali nella massima serie. Nell'estate del 2012 non viene convocato per il ritiro precampionato, e il 31 agosto firma un biennale con il Torino neo-promosso in Serie A. Con i granata non scende mai in campo, e l'8 gennaio 2013 viene ceduto a titolo temporaneo all'Hellas Verona in Serie B.\nCon gli scaligeri conquista la promozione in Serie A e a fine stagione viene riscattato. Dopo due stagione in Serie A con il Verona, va in scadenza di contratto e non viene confermato: decide quindi di lasciare il calcio giocato a 36 anni, il 3 settembre 2015.\nIn oltre 400 presenze in carriera ha collezionato un solo gol, in Coppa Italia all'inizio della sua carriera.\nNazionale.\nHa vestito le maglie della nazionale under-17 (5 presenze e una rete) e under-18 (8 convocazioni, 6 presenze).\nAllenatore.\nNel 2016, dopo aver conseguito il titolo di patentino di \"Allenatore UEFA B\", diventa collaboratore tecnico del settore giovanile del Cagliari, come specialista della fase difensiva.\nNell'ottobre 2017 Massimo Rastelli viene esonerato e alla guida della prima squadra arriva Diego Luis L\u00f3pez, che sceglie Agostini come collaboratore tecnico fino alla fine della stagione quando \u00e8 sollevato dall'incarico. Pochi giorni dopo \u00e8 nominato vice allenatore della squadra Primavera, incarico che mantiene anche nella stagione 2019-2020. Il 10 settembre 2020 viene promosso sulla panchina della Primavera al posto di Canzi (arriver\u00e0 11\u00b0 in campionato) e inizia a frequentare a Coverciano il corso \"UEFA A\" per poter allenare le prime squadre fino alla Serie C ed essere allenatori in seconda in Serie A e B.\nStatistiche.\nPresenze e reti nei club.\n\"Statistiche aggiornate al 30 maggio 2015.\"\nGiovanili.\n\"Statistiche aggiornate al 29 settembre 2020.\""}
{"id": "897763", "revid": "73560", "url": "https://it.wikipedia.org/wiki?curid=897763", "title": "Giornale online", "text": ""}
{"id": "897766", "revid": "92723", "url": "https://it.wikipedia.org/wiki?curid=897766", "title": "Difensore dei diritti umani", "text": "Difensore dei diritti umani \u00e8 un termine utilizzato per descrivere una persona che, individualmente o insieme ad altre, agisce per promuovere o proteggere i diritti umani. I difensori dei diritti umani (Human Rights Defenders) sono quelle donne e quegli uomini che agiscono pacificamente per la promozione e la protezione di questi diritti.\nDichiarazione sui difensori dei diritti umani.\nLe Nazioni Unite, il 9 dicembre 1998, hanno adottato la Dichiarazione sui diritti e le responsabilit\u00e0 degli individui, dei gruppi e delle istituzioni sociali per promuovere e proteggere i diritti umani e le libert\u00e0 fondamentali universalmente riconosciuti. Questa segna un traguardo storico nella lotta per una migliore tutela di coloro a rischio di conduzione di attivit\u00e0 legittime a favore dei diritti umani, ed \u00e8 il primo strumento dell'ONU che riconosce l'importanza e la legittimit\u00e0 del lavoro dei difensori dei diritti umani, cos\u00ec come il loro bisogno di avere una protezione migliore."}
{"id": "897767", "revid": "78273", "url": "https://it.wikipedia.org/wiki?curid=897767", "title": "Leonilde Jotti", "text": ""}
{"id": "897770", "revid": "729019", "url": "https://it.wikipedia.org/wiki?curid=897770", "title": "Epididimo", "text": "L'epididimo \u00e8 una parte dell'apparato genitale maschile dell'uomo e di tutti gli altri mammiferi maschi. \u00c8 un dotto di piccolo diametro e strettamente avvolto che collega i dotti efferenti dal retro di ogni testicolo al suo dotto deferente.\nRegioni.\nL'epididimo pu\u00f2 essere diviso in tre regioni principali\nRuolo nell'immagazzinamento di spermatozoi e nell'eiaculazione.\nGli spermatozoi che si sono formati nei testicoli entrano nella testa dell'epididimo, avanzano verso il corpo e alla fine giungono nella regione della coda, in cui vengono immagazzinati. Gli spermatozoi che entrano nella testa dell'epididimo sono incompleti - mancano della capacit\u00e0 di muoversi in avanti (motilit\u00e0) e di fecondare un ovulo. Durante il loro transito nell'epididimo, gli spermatozoi subiscono processi di maturazione a loro indispensabili per acquisire queste funzioni. Il loro tempo di permanenza nell'epididimo pu\u00f2 variare e arrivare fino a 13 giorni. Inoltre l'epididimo serve a concentrare gli spermatozoi. La maturazione dello spermatozoo viene completata nel tratto riproduttivo della donna chiamata anche \"capacitazione\".\nDurante l'eiaculazione, gli spermatozoi scorrono dalla porzione pi\u00f9 bassa dell'epididimo (che ha la funzione di serbatoio d'immagazzinamento). Essi sono cos\u00ec stipati che non \u00e8 possibile per loro nuotare, ma sono trasportati, grazie all'azione peristaltica di alcuni strati muscolari all'interno del dotto deferente, e si mischiano con i fluidi diluenti delle vescicole seminali e di altre ghiandole accessorie prima dell'eiaculazione (formando lo sperma).\nL'epididimo \u00e8 una delle sole due regioni del corpo ad avere stereociglia (l'altra \u00e8 l'orecchio interno).\nPatologia.\nL'infiammazione dell'epididimo prende il nome di epididimite.\nUn varicocele \u00e8 un vaso sanguigno venoso rigonfio del testicolo che appare o che si apprezza al tatto con un epididimo ingrossato.\nEmbriologia e strutture vestigiali.\nIl dotto di Gartner \u00e8 il resto omologo nella donna.\nEmbriologicamente l'epididimo deriva da tessuto che una volta formava il mesonefro, una parte di rene che si trova funzionante in molti pesci e anfibi, ma non in rettili e mammiferi. La permanenza dell'estremit\u00e0 craniale del dotto mesonefrico lascia un rimasuglio chiamato \"appendice dell'epididimo\". In aggiunta, alcuni tubuli mesonefrici possono rimanere come \"paradidimo\", un piccolo corpo in posizione caudale rispetto ai condottini efferenti."}
{"id": "897772", "revid": "287204", "url": "https://it.wikipedia.org/wiki?curid=897772", "title": "Stambecco (araldica)", "text": "Lo stambecco in araldica \u00e8 caratterizzato dalle corna molto grosse e incurvate all'indietro. Compare raramente, principalmente negli stemmi di famiglie o comunit\u00e0 alpine.\nCome animale araldico lo stambecco \u00e8 un carico araldico e di norma viene rappresentato alla destra ed eretto sulle due zampe posteriori. Il colore scelto per lo stambecco araldico \u00e8 molto spesso nero, ma pu\u00f2 essere anche grigio o, raramente, color oro. Come altri animali araldici, lo si trova in bandiere ed in altri oggetti simbolici. Lo si pu\u00f2 facilmente identificare in simboli che riportano una o tre cime. \nLe parti del corpo rappresentate possono essere o meno differenziate nel colore. Oltre alle corna ed agli zoccoli possono essere oggetto di diversa colorazione la lingua e gli organi genitali, che tuttavia possono essere o meno rappresentati.. \nLe corna non vengono sempre raffigurate in coppia. \nUno \"stambecco con coda di pesce\" si trovava gi\u00e0 sul verso di un \"denario\" (moneta) di Augusto coniato in Spagna dal 18 al 16 a.C. "}
{"id": "897776", "revid": "1573940", "url": "https://it.wikipedia.org/wiki?curid=897776", "title": "Torre dei Ricci", "text": "La torre dei Ricci, gi\u00e0 torre dei Donati \u00e8 una torre del centro storico di Firenze situata tra piazza Sant'Elisabetta e via del Corso 48 rosso.\nLa torre odierna \u00e8 nata dalla fusione di due torri: quella dei Donati era su via del Corso e quella dei Ricci era adiacente, ma affacciata sulla piazza, formando quindi una spaziosa casa torre a pianta rettangolare. \nLa torre dei Ricci presenta grosse bozze di pietra a vista, dalla forma particolarmente regolare (indice di rimaneggiamenti pi\u00f9 tardi), e buche pontaie con mensole fino al terzo piano, che segnalano la presenza in antico di pi\u00f9 piani di ballatoi lignei esterni. I Ricci possedevano numerose torri e case in questa zona, tanto che il tratto iniziale di via del Corso di chiamava via dei Ricci. Con la salita al potere del Popolo (1250) la torre venne scapitozzata\nVi si aprono numerose finestre che non risalgono al periodo medievale, ma sono pi\u00f9 tarde, come dimostra il loro aspetto regolare e l'ampiezza delle aperture. All'ultimo piano si aprono alcune monofore.\nLa torre appartenne alla famiglia dei Donati che proprio in questa zona del Corso possedevano numerosi edifici, vicino a quelli dei rivali Cerchi, con i quali i problemi di vicinato sfociarono nelle sanguinose battaglie tra guelfi bianchi e neri."}
{"id": "897777", "revid": "123200870", "url": "https://it.wikipedia.org/wiki?curid=897777", "title": "Entomologia agraria", "text": "LEntomologia agraria \u00e8 una branca dell'Entomologia applicata. Studia gli insetti, altri artropodi e vari altri organismi, sotto il profilo delle loro interazioni dirette o indirette con l'agricoltura e i suoi prodotti. L'ambito di studio dell'Entomologia agraria si estende in senso lato anche all'Entomologia forestale, all'Entomologia veterinaria ed all'Entomologia medica (come sezione della Parassitologia).\nImportanza dell'entomologia agraria.\nDa un punto di vista ecologico i vegetali, come organismi \"produttori\", costituiscono una delle basi alimentari fondamentali degli organismi viventi \"consumatori\" primari e, indirettamente, di tutti gli organismi consumatori di grado superiore. In un ecosistema naturale gli equilibri interni alla biocenosi fanno in modo che il flusso di energia e di materia organica si esaurisca all'interno della rete alimentare. L'omeostasi correlata alla complessit\u00e0 della biocenosi fa in modo che nessuna specie prenda definitivamente il sopravvento sulle altre.\nL'attivit\u00e0 agricola crea degli ecosistemi artificiali, gli \"agrosistemi\", caratterizzati per ragioni economiche dall'esistenza di un \"surplus\" energetico. Le colture agrarie rappresentano una forma semplificata di cenosi vegetale finalizzata ad ottimizzare l'impiego delle risorse e convogliarle in un'eccedenza produttiva. Questa eccedenza produttiva in natura si trasforma in un processo evolutivo degli ecosistemi richiamando l'ingresso di organismi con un potenziale biotico elevato (specie a strategia \"r\") che hanno un'azione di antagonismo nei confronti delle specie agrarie. Questo antagonismo si manifesta con la competizione interspecifica nel caso di organismi produttori (ad esempio, le piante infestanti) e con interazioni trofiche di predazione o di parassitismo nel caso di organismi consumatori primari (in particolare funghi patogeni, nematodi, insetti, uccelli, molluschi e, in contesti particolari mammiferi). La semplicit\u00e0 della biocenosi fa in modo che tali organismi, almeno in una prima fase, non incontrino antagonisti diretti: in generale, questi sono rappresentati da consumatori di ordine superiore (predatori e iperparassiti), che spesso hanno un potenziale biologico basato sulla strategia \"k\" e, quindi, hanno un insediamento pi\u00f9 lento negli ecosistemi in evoluzione.\nPer i motivi sopra citati un agrosistema \u00e8 destinato ad una rapida mutazione a scapito delle piante agrarie (e della loro produzione) e a beneficio degli organismi consumatori che entrano in competizione con l'uomo. Da quando \u00e8 divenuto agricoltore l'uomo ha dovuto perci\u00f2 combattere una lotta senza quartiere contro questi competitori naturali. L'evoluzione della tecnica agronomica nel corso dei tempi ha portato ad una estrema semplificazione degli agrosistemi e ad un incremento delle eccedenze produttive, intensificando ulteriormente la competizione da parte dei consumatori primari e portando in primo piano il problema della difesa dei vegetali.\nParallelamente all'evoluzione della tecnica agronomica sono pertanto nate ed evolute specifiche branche della biologia applicata finalizzate alla difesa dei vegetali: la Patologia vegetale (fitopatologia), interessata alle avversit\u00e0 di natura non biotica (fisiopatie) ed alle avversit\u00e0 di natura biotica rappresentate dalle fanerogame parassite, dalle crittogame (funghi), dai batteri, dai virus e dai fitoplasmi; la Nematologia, interessata ai nematodi; l'Entomologia agraria, interessata agli insetti; la Parassitologia vegetale, interessata a tutti i fitofagi \"minori\" (acari, molluschi, uccelli e roditori).\nL'entomologia agraria si colloca pertanto nel contesto pi\u00f9 ampio della difesa dei vegetali concentrando gli studi su una particolare categoria sistematica. L'evoluzione di una branca specifica rivolta ai soli Insetti trova fondamento nel fatto che questa categoria sistematica \u00e8 la pi\u00f9 ricca di specie nell'ambito del regno animale e, soprattutto, la pi\u00f9 ricca di specie che hanno un rapporto diretto con l'uomo e le sue attivit\u00e0. Inoltre, il grado di evoluzione degli insetti nell'insieme degli invertebrati ha fatto s\u00ec che questi abbiano nel complesso raggiunto un elevato potenziale biologico e una notevole capacit\u00e0 di affermazione nell'ambiente, tali da renderli tra i pi\u00f9 temibili organismi competitori con l'uomo.\nAspetti storici.\nL'approccio con i flagelli storici.\nTutte le fonti storiche attestano le carestie, con decine di migliaia di morti, in tutta l'Asia occidentale e nell'Africa settentrionale, a causa del proliferare periodico delle locuste, che lasciavano alla fame le popolazioni. Il problema arriv\u00f2 ad interessare la Basilicata e la Puglia anche nel Novecento: Minos Martelli, docente di entomologia a Milano fino al 1975, narrava ai discepoli di avere condotto, giovane assistente, le operazioni di irrorazione, alla fine degli anni quaranta, contro uno sciame che poteva distruggere il raccolto del frumento nel Tavoliere delle Puglie. Carestie di gravit\u00e0 paragonabile erano prodotte, nei paesi pi\u00f9 settentrionali, dal maggiolino, una specie oggi pressoch\u00e9 scomparsa, che costrinse periodicamente gli abitanti della Normandia e della Bretagna a nutrirsi di maggiolini fritti quando le infestazioni distruggevano le produzioni vegetali. Altrettanto esiziali gli afidi del grano, o la dorifora della patata, capace di lasciare intere coltivazioni senza una foglia, quindi incapaci di produrre i tuberi.\nL'uomo ha sempre cercato di difendere le colture, all'inizio con i mezzi della stregoneria e della superstizione. Il trattato di agronomia dell'et\u00e0 bizantina, la Geoponica, suggerisce che per liberare l'orto dagli afidi il contadino mandi la moglie, in tempo di mestruazioni, a percorrere nuda l'orto: terrorizzati, gli afidi evacueranno. Contro lo sciame di locuste suggerisce, invece, di appendere, ai capi del campo, pipistrelli ad ali distese.\nSegna la data di nascita di un'autentica scienza per la difesa delle colture contro gli insetti la spedizione che, per incarico dell'Accademia delle scienze parigina, compiono Henri Louis Duhamel du Monceau e Mathieu Tillet, nell'estate del 1760, nella regione di Angoul\u00eame, dove un'invasione di \"falsa tignola\" sta distruggendo i seminati di frumento, aggravandosi anno dopo anno e minacciando la pi\u00f9 grave carestia. Armati di una lente di ingrandimento e di un termometro, le prime armi della scienza contro i devastatori, i due accademici identificano il fitofago (la Nemapogon granella), studiano il suo ciclo biologico, mettono a punto la procedura per devitalizzarlo, introducendo il frumento in un forno e portandolo a temperatura alla quale l'uovo dell'insetto perisca. Precauzioni attentissime dettano per il frumento da semina, che dovr\u00e0 essere riscaldato nel forno senza perdere la vitalit\u00e0, ci\u00f2 che impedirebbe la produzione successiva. Singolarmente, i due accademici insegnano a immergere, dopo il riscaldamento, il grano da seme in una liscivia di cenere e calce, un espediente che oltre all'efficacia contro la tignola \u00e8 altrettanto utile contro alcune crittogame, in primo luogo l'agente del \"carbone\" (Ustilago tritici), allora autentico flagello. La lotta contro gli insetti fitofagi inizia insieme a quella contro i parassiti fungini.\nNell'ultimo quarto dell'Ottocento l'entomologia agraria vive uno dei capitoli pi\u00f9 gloriosi della propria storia quando, per combattere un fungo parassita, la peronospora, vengono importate dall'America viti immuni. Tragicamente, nelle radici di quelle viti si annida un insetto (la fillossera) assai pi\u00f9 pericoloso della peronospora, siccome la vite europea \u00e8 assolutamente incapace di resistere ai danni che esso provoca all'apparato radicale. Coordinandosi all'Ampelografia, la disciplina che studia i vitigni, la risposta della scienza alla terribile devastazione sar\u00e0 quella rinnovare tutti i vigneti europei innestandoli su portinnesti di ceppo americano, geneticamente resistenti al fitofago.\nL'evoluzione della lotta chimica.\nParallelamente allo studio degli insetti sotto l'aspetto biologico e alla scoperta di nuove specie, l'Entomologia agraria approfondisce la ricerca sui metodi di controllo nel tentativo di razionalizzare la fitoiatria. Per buona parte del XX secolo questo settore di ricerca concentra le sue attenzioni sulla lotta chimica.\nLa prova dell'efficacia antiparassitaria di soluzioni chimiche pu\u00f2 essere fatta risalire alla met\u00e0 dell'Ottocento i frutticoltori sperimentano, contro gli afidi del pesco, l'utilit\u00e0 dell'estratto di tabacco, ricavato dai mozziconi dei sigari. Ancora oggi il solfato di nicotina si rivela uno dei principi attivi pi\u00f9 efficaci, anche se eccessivamente costosi, nel controllo delle pullulazioni di afidi resistenti.\nAll'alba del Novecento l'entomologia indirizza definitivamente la fitoiatria verso la lotta chimica, con l'introduzione delle prime molecole insetticide, come i derivati dell'arsenico, alcuni oltremodo tossici e persistenti. Ai composti di derivazione varia subentrano le nuove molecole di sintesi, sperimentate a cavallo fra le due guerre. Un aspetto singolare \u00e8 che la ricerca scientifica nel settore dei pesticidi ha avuto nel secolo scorso strette relazioni con le sperimentazioni militari delle armi chimiche.\nNel secondo dopoguerra prendono una larga diffusione gli insetticidi clororganici, di cui il pi\u00f9 famoso \u00e8 il D.D.T. Questi insetticidi libereranno regioni vastissime dalla malaria, si riveleranno efficaci per combattere alcuni zooparassiti (ad esempio i pidocchi), avranno un ruolo fondamentale nella difesa delle colture. Dopo alcuni decenni di impiego massivo si scoprono gli effetti collaterali di questi prodotti, dovuti soprattutto alla loro notevole persistenza e alla propriet\u00e0 di accumularsi nel tessuto adiposo degli animali superiori. Il danno ambientale dei clororganici \u00e8 inestimabile perch\u00e9 per le loro propriet\u00e0 si accumulano ai vertici delle catene alimentari. Denuncia, drammaticamente, i danni dell'uso di insetticidi non selettivi e persistenti, una biologa americana, Rachel Carson, con un libro dal titolo emblematico: \"Silent spring\", primavera senza uccelli.\nA cavallo fra gli anni sessanta e gli anni settanta i clororganici saranno sostituiti gradualmente da insetticidi di sintesi di nuova generazione, la maggior parte dei quali s'identifica nelle categorie dei fosforganici e dei carbammati, e il cui successo raggiunger\u00e0 l'apice negli anni ottanta. La diffusione di questi principi attivi ha arrestato la crescita del problema dei clororganici e ha peraltro introdotto metodi di controllo pi\u00f9 sofisticati, con l'elaborazione di sostanze in grado di penetrare all'interno dei tessuti vegetali (insetticidi sistemici, citotropici, translaminari) e raggiungere pertanto fitofagi di difficile controllo con gli insetticidi di contatto. Questi insetticidi presentano come propriet\u00e0 generali una persistenza moderata, un'elevata polivalenza, un'elevata tossicit\u00e0 acuta (mediamente pi\u00f9 alta nei fosforganici) e una meno conosciuta tossicit\u00e0 cronica, talvolta con potenziali effetti teratogeni o cancerogeni spesso messi in discussione secondo gli interessi. Il meccanismo d'azione, talvolta altamente sofisticato, \u00e8 potenzialmente in grado di indurre fenomeni di resistenza genetica negli insetti ad alto potere riproduttivo.\nLa diffusione dei fosforganici e dei carbammati, di conseguenza, port\u00f2 nuovi problemi di natura medico-sanitaria e ambientale. Da un lato l'uso di insetticidi molto pi\u00f9 tossici dei clororganici poneva problemi di tutela della salute degli operatori e dei consumatori, da un altro l'impiego sistematico nella lotta a calendario di principi attivi poco selettivi ha aggravato gli effetti dei clororganici sulla biodiversit\u00e0, semplificando ulteriormente gli agrosistemi, a scapito degli organismi utili, e predisponendo le colture ad attacchi sempre pi\u00f9 intensi da parte di insetti fitofagi di difficile controllo. Fra gli anni settanta e gli anni ottanta si \u00e8 generato un circolo vizioso che imponeva l'aumento dei trattamenti, delle dosi, della tossicit\u00e0.\nDa allora, tra polemiche sempre vivaci, la scienza ha continuato a elaborare molecole sempre pi\u00f9 selettive, tali da avere un effetto mirato, e pi\u00f9 labili, cos\u00ec da scomparire rapidamente dopo l'effetto. Le opposizioni non riescono, del resto a impedire l'uso degli insetticidi, se si considera che gli insetti determinano ancora, mediamente, la perdita del 20 per cento della produzione mondiale di riso, del 10 per cento di quella di frumento, del 14 per cento di quella di mais, corrispondenti, complessivamente, seppure il calcolo sia approssimativo, al fabbisogno di ottecento milioni di uomini. A partire dagli anni ottanta i fosforganici e i carbammati, molti dei quali ormai vietati, sono stati affiancati dai cosiddetti \"insetticidi di quarta generazione\". Questi principi attivi presentano un basso impatto ambientale e meccanismi d'azione selettivi che tendono a preservare la salute dell'uomo e dei vertebrati in generale e, nel contempo, a non interferire con la biologia dell'artropodofauna utile.\nL'evoluzione dei metodi di lotta.\nL'applicazione della lotta biologica come metodo mirato di controllo degli insetti dannosi risale al XIX secolo. Uno degli esempi storici pi\u00f9 significativi riguarda l'introduzione negli USA del Coccinellide australiano \"Rodolia cardinalis\" (1889), allo scopo di controllare le infestazioni dell\"Icerya purchasi\". L'efficacia fu tale che il predatore fu introdotto negli anni successivi in molti Paesi. Per circa mezzo secolo, a cavallo fra il XIX e il XX secolo, la lotta biologica dest\u00f2 un notevole interesse alla luce delle conoscenze acquisite in campo etologico e, soprattutto, a causa della limitata disponibilit\u00e0 di mezzi chimici.\nIn Italia le pi\u00f9 significative applicazioni di lotta biologica risalgono all'inizio del XX secolo, con l'introduzione, ad opera di Antonio Berlese della \"Rodolia cardinalis\" nel 1901 e della \"Prospaltella berlesei\" contro la cocciniglia bianca del pesco nel 1906, del \"Cryptolaemus montrouzieri\", ad opera di Filippo Silvestri, contro i cotonelli degli agrumi nel 1908, dell\"Aphelinus mali\", ad opera di Giacomo Del Guercio, contro l'afide lanigero del melo nel 1923. Nel corso di un cinquantennio un grande contributo venne da parte di Filippo Silvestri che introdusse, allo scopo di acclimatarli, molti parassitoidi o predatori, con esiti non sempre felici.\nIn campo istituzionale risultarono molto attivi, nell'importazione di ausiliari esotici in Italia, il Laboratorio di Entomologia Agraria di Portici e la Stazione di Entomologia Agraria di Firenze, ma significativi contributi vennero anche da parte di altre istituzioni universitarie che facevano capo agli atenei di Milano, Bologna, Piacenza, Catania.\nFatta eccezione per qualche esempio felice, come quelli citati, la lotta biologica ha per\u00f2 ceduto il passo alla lotta chimica allorch\u00e9 l'industria chimica ha reso disponibile rimedi efficaci nel breve periodo, relegando quella biologica ad un ruolo marginale per diversi decenni, soprattutto a partire dagli anni cinquanta con l'avvento dei clororganici. La lotta chimica ha dunque occupato un ruolo egemone fin da quando si \u00e8 diffuso l'impiego dei clororganici. A tutt'oggi i trattamenti insetticidi con principi chimici rappresentano il mezzo principale con cui si combattono gli insetti nei Paesi che praticano un'agricoltura intensiva.\nLe vicende legate all'uso indiscriminato dei clororganici prima e dei fosforganici poi hanno ridimensionato drasticamente l'importanza data alla chimica. \u00c8 significativa una considerazione di Giorgio Celli in una sua prefazione ad un libretto divulgativo distribuito in Emilia-Romagna negli anni novanta: dall'inizio degli anni quaranta alla fine degli anni settanta, negli Stati Uniti, il prelievo operato dagli insetti sulle produzioni agrarie \u00e8 aumentato dal 7% al 13%, nonostante il consumo di prodotti chimici di sintesi sia aumentato, nello stesso intervallo di tempo, del 1200%. Questo dato mette in luce che l'uso massiccio della chimica nella fitoiatria non ha risolto l'atavico problema degli insetti dannosi, bens\u00ec l'ha aggravato producendo un danno economico diretto (maggiori costi di produzione) e un danno economico indiretto (impatto ambientale, impatto sulla salute pubblica).\nParallelamente all'espansione della lotta chimica si \u00e8 evoluta nella seconda met\u00e0 del XX secolo una nuova concezione della difesa dei vegetali che ha avuto applicazione a partire dagli anni settanta. I contributi fondamentali e le innovazioni vennero proprio dal settore dell'Entomologia agraria, estendendosi poi ad altri settori della difesa (Patologia vegetale, ecc.). Il primo passo fu l'evoluzione del concetto di lotta guidata come alternativa alla lotta a calendario. La lotta a calendario, che raggiunse l'auge negli anni sessanta, prevedeva la protezione permanente della coltura con trattamenti ripetuti ciclicamente in funzione della persistenza del principio attivo. La lotta guidata introdusse il concetto di soglia d'intervento, basato su criteri esclusivamente economici: un trattamento \u00e8 inutile finch\u00e9 l'andamento della popolazione del fitofago e le condizioni climatiche non presuppongono l'insorgenza di un danno economico. Il trattamento fitoiatrico ha pertanto necessario solo quando le condizioni determinano un danno economico che supera il costo del trattamento stesso.\nLa lotta guidata non escludeva la lotta chimica, bens\u00ec ne razionalizzava il ricorso su basi prettamente economiche. I suoi principi fondamentali vennero acquisiti da una successiva evoluzione, il concetto di lotta integrata. Le origini delle teorie della lotta integrata risalgono agli anni cinquanta e il concetto venne focalizzato nel 1959 in quella che fu una pietra miliare della storia dell'Entomologia Agraria \"The integrated control concept\". La lotta integrata incorpora il concetto di lotta guidata correggendone l'impostazione di base: nella valutazione dei benefici e dei costi non si pu\u00f2 fare a meno di considerare anche quelli indiretti dell'impatto ambientale. Da qui si evolve il concetto di fondo di un sistema di difesa che \"integra\" tutti i mezzi disponibili: chimici, agronomici, meccanici, biologici, biotecnologici.\nLa lotta integrata non esclude i trattamenti chimici ma, a differenza della lotta guidata, prevede che questi facciano parte di un sistema integrato, pertanto devono essere compatibili con gli altri mezzi usati, con particolare riferimento ai mezzi biologici. L'applicazione della lotta integrata ha dato impulso alla ricerca in diversi ambiti:\nIl lavoro svolto negli ultimi decenni dall'Entomologia agraria ha prodotto la determinazione di nuove specie, una maggiore conoscenza dell'etologia e degli aspetti ecologici, la nascita di molecole chimiche di nuova concezione, a basso impatto sia per l'uomo sia per le specie utili, l'elaborazione di piani di difesa che hanno ridotto sensibilmente in termini quantitativi l'impiego di prodotti chimici in campo fitoiatrico, la tutela della biodiversit\u00e0 con il passaggio del concetto di produzione agronomica convenzionale a quello di produzione integrata."}
{"id": "897778", "revid": "121637833", "url": "https://it.wikipedia.org/wiki?curid=897778", "title": "Razamanaz (Nazareth)", "text": "Razamanaz \u00e8 il terzo album del gruppo musicale britannico Nazareth, uscito nel maggio del 1973 per l'etichetta Mooncrest Records.\nTracce.\nBrani composti da Dan McCafferty, Manny Charlton, Pete Agnew e Darrell Sweet, eccetto dove indicato.\nBrani composti da Dan McCafferty, Manny Charlton, Pete Agnew e Darrell Sweet, eccetto dove indicato.\nBrani composti da Dan McCafferty, Manny Charlton, Pete Agnew e Darrell Sweet, eccetto dove indicato."}
{"id": "897781", "revid": "122834850", "url": "https://it.wikipedia.org/wiki?curid=897781", "title": "Hermann Buhl", "text": "Pratic\u00f2 un alpinismo estremo, ed \u00e8 considerato uno dei pi\u00f9 grandi alpinisti di tutti i tempi.\nBiografia.\nDopo un ardimentoso apprendistato sulle impegnative vette vicine alla citt\u00e0 natale e dopo l'esperienza della seconda guerra mondiale, intraprese la salita delle principali cime delle Alpi per vie nuove e difficili, prevalentemente in solitaria. Nel 1950 ripet\u00e9 in prima invernale la \"via Sold\u00e0\" sulla parete sud-ovest della Marmolada e sal\u00ec le Aiguilles de Chamonix.\nNel 1952, dopo aver fatto la prima ripetizione in solitaria (in sole 4 ore circa, contro i 3-4 giorni delle normali cordate) della via aperta da Cassin sulla parete nord-est del Pizzo Badile (e percorrendo in bicicletta la strada da e per Innsbruck, lontana 240\u00a0km), effettu\u00f2 col compagno Sepp J\u00f6chler l'ottava ascensione alla parete nord dell'Eiger. In quest'occasione si trov\u00f2 alla testa di una cordata di nove persone: a lui e Sepp si erano unite la cordata dei fratelli Maag e una cordata francese formata da Gaston R\u00e9buffat, Paul Habran, Jean Bruneau, Pierre Leroux e Guido Magnone. Pesantemente rallentati da condizioni meteorologiche e della parete pessime, i nove furono condotti da Buhl fino oltre le fessure di uscita della parete, dove, ormai sfinito, Buhl dovette cedere il comando della cordata a J\u00f6chler.\nNel 1953 partecip\u00f2 alla spedizione austro-germanica al Nanga Parbat (8.125\u00a0m, Himalaya), effettuandone la prima ascesa assoluta, senza ossigeno e da solo a partire dall'ultimo campo (unico caso fra le prime assolute di un ottomila). Nel corso di 40 ore Buhl percorse da solo una via non solo di grande dislivello, ma anche di notevole sviluppo di lunghezza; colto dall'oscurit\u00e0 all'inizio della discesa, in parete e senza la possibilit\u00e0 di cercare un luogo pi\u00f9 idoneo per bivaccare, Buhl dovette trascorrere la notte in piedi appoggiato alla parete e privo di sacco da bivacco, ad una quota di circa 8000 metri. La sua \u00e8 considerata fra le pi\u00f9 grandi imprese della storia dell'alpinismo. Buhl riport\u00f2 gravi congelamenti ai piedi, in seguito ai quali gli furono amputate due dita del piede destro. Durante la parte terminale della salita fece uso del \"Pervitin\", una metanfetamina, che aveva portato con s\u00e9 in caso di emergenza.\nNel 1955 Buhl fece la sua comparsa a Macugnaga per salire la famosa parete est del Monte Rosa. Comp\u00ec una solitaria al Silbersattel (Sella d'argento, 4.515\u00a0m), il colle pi\u00f9 alto delle Alpi, aperto tra le punte Dufour e Nordend, e discese a Zermatt, dove era atteso per un convegno. Pi\u00f9 tardi disse: \"Dovevo arrivare a Zermatt e volli farlo dall'ingresso pi\u00f9 degno\".\nCon il compagno Kurt Diemberger effettu\u00f2 poi nel 1957 la prima ascensione, sempre senza ossigeno, del Broad Peak (8.047\u00a0m, nel Karakorum), diventando cos\u00ec il primo salitore di due ottomila. Per motivi organizzativi, la spedizione si trov\u00f2 senza portatori prima del campo base; Buhl ne approfitt\u00f2 per reimpostare l'organizzazione della spedizione, affrontando la salita come se si fosse trattato di un'ascensione nelle Alpi Occidentali, senza appoggi esterni, senza ossigeno supplementare e con attrezzatura relativamente leggera. Questo stile venne definito dallo stesso Buhl \"stile delle Alpi Occidentali\" ed apr\u00ec la strada a quello che successivamente venne definito \"stile alpino\". Proprio mentre con lo stesso Diemberger pochi giorni dopo saliva sul Chogolisa (7.645\u00a0m, sempre nel Karakorum), il crollo di una cornice nevosa provoc\u00f2 la sua tragica morte. Nonostante le ricerche, il corpo non venne mai ritrovato.\nAutore di alcuni scritti relativi alle sue ascensioni, \u00e8 rimasta famosa la sua autobiografia, tradotta in italiano col titolo \"\u00c8 buio sul ghiacciaio\", pubblicata dalla S.E.I. nel 1960 e successivamente ristampata pi\u00f9 volte. Su di lui hanno scritto vari autori, in particolare Kurt Diemberger e Reinhold Messner, che ne hanno esaltato le doti e la personalit\u00e0. Messner, in particolare, si \u00e8 a lui ispirato per utilizzare, anche sulle grandi cime himalayane, la tecnica di salita \"in stile alpino\", cio\u00e8 privilegiando rapidit\u00e0 e compattezza rispetto alle imponenti spedizioni che si ritenevano in precedenza necessarie per conquistare le altissime vette."}
{"id": "897784", "revid": "287204", "url": "https://it.wikipedia.org/wiki?curid=897784", "title": "Sottostazione elettrica ambulante", "text": "Si definisce sottostazione elettrica mobile quel sistema di apparecchiature elettriche, quali trasformatori, interruttori, sezionatori apparecchi ausiliari e di misura, e/o raddrizzatori, montato su supporto mobile o semovente, atto ad alimentare linee ferroviarie a trazione elettrica o altri tipi di utilizzatori elettrici.\nSottostazioni ambulanti ferroviarie.\nLe sottostazioni ambulanti hanno trovato nelle ferrovie uno dei luoghi di maggiore utilizzazione principalmente a scopo di sussidio per sottostazioni statiche in avaria o insufficienti.\nNei primi anni di elettrificazione ferroviaria in Italia, le sottostazioni prelevavano tensione dalla rete nazionale o locale trifase a 66\u00a0kV 50\u00a0Hz e, tramite trasformatori e convertitori (a quel tempo di tipo rotante), fornivano alla linea ferroviaria la corrente alternata trifase (3,6\u00a0kV, 16,7\u00a0Hz) necessaria. L'esempio pi\u00f9 antico \u00e8 l'elettrificazione in trifase della Ferrovia della Valtellina.\nAttualmente, nella rete ferroviaria italiana, le sottostazioni elettriche ambulanti prelevano tensione da linee alta tensione trifase (132\u00a0kV / 66\u00a0kV, 50\u00a0Hz) ed erogano, tramite trasformatori e raddrizzatori, una tensione di linea di 3\u00a0kV in corrente continua. Nelle nuove linee alta velocit\u00e0 le \"sottostazioni ambulanti\" prelevano tensione sempre da rete alta tensione come nel caso precedente, ma tramite trasformatori alimentano la linea elettrica per alta velocit\u00e0 con una o pi\u00f9 uscite a corrente alternata monofase (25\u00a0kV, 50\u00a0Hz).\nLe \"sottostazioni elettriche ambulanti\", in ambito ferroviario, sono utilizzate da anni in sostituzione o in appoggio di \"sottostazioni elettriche fisse\" anche in caso di guasto o disservizio di queste ultime.\nLa caratteristica essenziale che le distingue dalle Sottostazioni elettriche fisse \u00e8 il fatto di essere montate su di uno o pi\u00f9 carri ferroviari, in genere, di dimensioni notevoli.\nEsse prelevano energia da linee alta tensione della rete principale o nazionale e la trasformano e/o convertono mantenendo completa autonomia e trasportabilit\u00e0. \nQuesti carri sono classificati dalle ferrovie italiane con la sigla SEA - SSEA- SSEAM. Il gruppo completo \u00e8 spesso costituito da pi\u00f9 vagoni.\nMolto simili alle sottostazioni elettriche ambulanti ferroviarie sono le piccole \"sottostazioni mobili\" per linee tranviarie e filoviarie, con ingresso media tensione 15\u00a0kV 50\u00a0Hz e uscite 650\u00a0\u2014\u00a0750\u00a0V corrente continua.\nAltri tipi di sottostazione ambulante.\nIn ambito di elettrificazione civile la sottostazione ambulante serve a sopperire alle carenze momentanee, guasti e non solo, delle linee dell'ente elettrico. Queste sottostazioni sono realizzate su grossi rimorchi, o in container, e prevedono interruttori di linea, extrarapidi, trasformatori 132\u00a0kV\u00a0\u2014\u00a015\u00a0kV, circuiti di controllo e protezione sulle uscite. Esistono anche piccole \"sottostazioni mobili\" con ingresso 15\u00a0kV ed uscite bassa tensione."}
{"id": "897789", "revid": "767487", "url": "https://it.wikipedia.org/wiki?curid=897789", "title": "La notte del Dio che balla", "text": "La notte del dio che balla \u00e8 una raccolta di canzoni di vari autori del 1999."}
{"id": "897795", "revid": "287204", "url": "https://it.wikipedia.org/wiki?curid=897795", "title": "Campionati mondiali di nuoto in vasca corta 1993", "text": "I primi Campionati mondiali di nuoto in vasca corta si sono svolti ad Palma di Maiorca (Spagna) dal 2 al 5 dicembre 1993."}
{"id": "897798", "revid": "7", "url": "https://it.wikipedia.org/wiki?curid=897798", "title": "Hillsborough (stadium)", "text": ""}
{"id": "897801", "revid": "767487", "url": "https://it.wikipedia.org/wiki?curid=897801", "title": "Unione Sportiva Lecce 1970-1971", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1970-1971."}
{"id": "897804", "revid": "287204", "url": "https://it.wikipedia.org/wiki?curid=897804", "title": "Arpad Weisz", "text": ""}
{"id": "897808", "revid": "36426", "url": "https://it.wikipedia.org/wiki?curid=897808", "title": "Torre dei Macci", "text": "La Torre dei Macci \u00e8 un edificio trecentesco di Firenze situato in piazza dei Tre Re, una piazzetta accessibile solo da stretti vicoli vicino a Via dei Calzaiuoli.\nStoria e descrizione.\nLa famiglia dei Macci era un'importante famiglia fiorentina del XIII secolo, che possedevano numerose case e torri, compresa una loggia, tra via dei Calzaiuoli e Orsanmichele, ma essendo di fede ghibellina, subirono la confisca dei beni e l'esilio dopo la battaglia di Benevento (1260), per rientrare poi in citt\u00e0 molto ridimensionati nelle ricchezze, fino all'estinzione nel Seicento. La loro memoria \u00e8 affidata a via de' Macci che per\u00f2 si trova in zona Santa Croce, dove essi avevano fondato l'ospedale e l'ex convento di San Francesco de' Macci e si erano ritirati a vivere dopo la disfatta. \nL'attuale piazza dei Tre Re era il cuore dei loro possedimenti, e l'antico nome della piazza, \"Corte de' Macci\", testimonia chiaramente come questa fosse in realt\u00e0 una corte privata. Il nome attuale invece deriva da un'antica locanda dall'insegna pretenziosa prima di \"Albergo del Re\" e poi \"Dei Tre Re\".\nL'unico palazzo che porti ancora tracce del glorioso passato \u00e8 quello che viene definito Torre dei Macci, un alto edificio a base rettangolare con un elegante bugnato che ne rivela la costruzione come almeno risalente alla fine del XIV secolo. Alta cinque piani, al primo reca ancora tre portali con bugnato sporgente e archi a sesto acuto; ai piani superiori le finestre, oggi rimaneggiate, si presentavano come monofore sormontate da archetti a tutto sesto i cui profili sono ancora visibili.\nLa torre si trova a fianco del retro del palazzo dell'Arte dei Beccai, del quale rimane uno stemma angolare sulla piazza, mentre a sinistra si affaccia sullo stretto vicolo dell'Onest\u00e0, cos\u00ec chiamato perch\u00e9 vi aveva sede la \"Magistratura dell'Onest\u00e0\", che si occupava della prostituzione. Vi facevano parte otto cittadini estratti a sorte (due per quartiere) che avevano suprema autorit\u00e0 sulle meretrici, emettendo il bullettino di libero esercizi, stabilendo i prezzi e i luoghi dove svolgere tale attivit\u00e0."}
{"id": "897809", "revid": "1522738", "url": "https://it.wikipedia.org/wiki?curid=897809", "title": "Ava (fumetto)", "text": "Ava \u00e8 un fumetto umoristico creato negli anni novanta da Massimo Cavezzali. Il fumetto prende il nome dalla sua protagonista, appunto \"Ava\", una prosperosa papera antropomorfa, sexy e disinibita, ma anche romantica e sognatrice, che gira il mondo inseguendo i suoi sogni.\nStoria editoriale.\nLa storia editoriale di Ava \u00e8 stata piuttosto travagliata. Il fumetto ha fatto la sua prima apparizione sulle pagine della rivista italiana \"Il Grifo\" nel 1991, e la sua pubblicazione \u00e8 proseguita fino al 1994. Si trattava di storie brevi, a colori, di quattro tavole ciascuna (con l'eccezione degli episodi speciali pubblicati sui numeri 12 e 26, rispettivamente di 12 e 16 pagine ciascuna). Molte di queste storie sono state in seguito ristampate, sempre dalle edizioni \"Il Grifo\", in un volume monografico uscito nel 1993.\nIn seguito alla chiusura della rivista, il fumetto \u00e8 stato pubblicato dal 1994 al 1996 su \"Comix\", in storie brevi in bianco e nero. Dal 1998 e il 2000, infine, Ava \u00e8 apparso, saltuariamente, su \"Lupo Alberto\", in storie a puntate di pi\u00f9 ampio respiro, realizzate nel formato di strisce, per venire incontro al formato dell'albo stesso.\nSebbene il personaggio sia stato interamente ideato e realizzato, tranne poche storie speciali, da Cavezzali, il nome \"Ava\" \u00e8 invece dovuto ad un'idea del giornalista Vincenzo Mollica. Nelle parole di Cavezzali: \"Io avevo in mente una papera, lui un nome da papera (...)\". Mollica ha anche realizzato una poesia dedicata ad Ava, apparsa sul numero 58 di \"Comix\". Le prime storie di Ava, inoltre, erano disegnate con uno stile che strizzava volutamente l'occhio ai cartoon di Tex Avery.\nBiografia del personaggio.\nLa protagonista del fumetto, Ava, \u00e8 una prosperosa papera antropomorfa, bionda, dagli occhi azzurri, sempre pronta ad inseguire i suoi sogni di successo e d'amore.\nNella sua prima apparizione, sul n\u00b04 de \"Il Grifo\", Ava \u00e8 una cameriera che lavora in una squallida pizzeria di una citt\u00e0 non precisata. Alla fine della storia, tuttavia, viene rapita da uno sceicco innamorato di lei, che la porta nel suo castello in mezzo al deserto. Pur se trattata da principessa, Ava si stanca presto della monotona vita di corte, e del suo viziato rapitore, e decide perci\u00f2 di fuggire. Iniziano cos\u00ec le sue peripezie in giro per il mondo, che la vedono spostarsi tra i luoghi pi\u00f9 disparati, dalle Hawaii fino a New York, passando per il Texas e l'Oregon, dove la papera ha modo, fra l'altro, di incontrare Carl Barks.\nAltri personaggi.\nNelle storie pi\u00f9 recenti, pubblicate su \"Lupo Alberto\", Ava \u00e8 accompagnata da un'amica, Bum-Bum, una gallina pi\u00f9 timida di lei. Questo ciclo di storie vede le due alle prese con avventure ancor pi\u00f9 surreali delle precedenti, in cui si ritrovano a viaggiare per lontani pianeti (in compagnia di sgangherati extraterrestri), o nella favolosa citt\u00e0 di Atlantide.\nNei fumetti di Ava compaiono spesso dei veri e propri camei di famosi personaggi dell'arte e della cultura: oltre al gi\u00e0 citato Barks, sono passati per le pagine del fumetto, fra gli altri, anche Andy Warhol, Keith Haring e Joe Di Maggio, oltre che personaggi di altri fumetti quali Paperino, Tom &amp; Jerry e numerosi personaggi dei Looney Tunes."}
{"id": "897812", "revid": "125116880", "url": "https://it.wikipedia.org/wiki?curid=897812", "title": "Ex monastero di San Francesco de' Macci", "text": "L'ex ospedale e monastero di San Francesco de' Macci si trova in via de' Macci a Firenze.\nStoria.\nL'ospedale venne fondato nel 1335 da Caio de' Macci, in esecuzione delle disposizione testamentarie di sua padre Francesco, rogate nel 1310, come ricordava l'iscrizione sul muro esterno, oggi appena leggibile. Fu dedicato al patrono del padre, Francesco d'Assisi, e nel suo primo nucleo dovette incorporare una struttura pi\u00f9 antica, detta forse del Tempio perch\u00e9 retta dai Templari (o comunque un ospedale templare doveva trovarsi nella vicina via San Giuseppe, finendo per indicare l'intera zona), da cui la denominazione comune di \"San Francesco al Tempio de' Macci\".\nI Macci erano una ricca famiglia ghibellina che aveva le sue case e torri presso via Calzaiuoli attorno a Orsanmichele; confiscati tutti loro beni durante le lotte politiche tra guelfi e ghibellini, essi si ritirarono in questa zona, al tempo tra le pi\u00f9 povere del centro di Firenze.\nI documenti sulla vita dell'ospedale, per quanto piuttosto grande e importante a giudicare dalle strutture superstiti, dovettero andare perduti nelle alluvioni dell'Arno che si abbatterono sempre duramente in questa zona. Si sa che venne affidato alle terziarie francescane, e che doveva essere esclusivamente riservato alle donne. Qui trovarono asilo anche le cosiddette \"Malmaritate\", cio\u00e8 le donne separate dal marito, le povere vedove, le donne sposate a uomini incapaci di mantenerle, come gli invalidi o i carcerati, o le madri nubili.\nAccanto all'ospedale venne costruito anche, a partire dal 1349, un monastero di clarisse, dotato di un grande orto con pozzo e lavatoio (oggi vi si trova il giardino di Borgo Allegri). Col tempo il monastero divenne pi\u00f9 importante, e inglob\u00f2 le strutture dell'ospedale, che quindi venne chiuso. Nel 1483 una bolla di Sisto IV pose l'amministrazione del monastero sotto la cura dei Frati minimi della vicina basilica di Santa Croce.\nNel 1517, per abbellire l'altare maggiore della chiesa moanastica, Andrea del Sarto dipinse la \"Madonna delle Arpie\", che nel 1704 fu ottenuto dal gran principe Ferdinando de' Medici in cambio di una ristrutturazione della chiesa, affidata all'architetto di corte Giovan Battista Foggini e al pittore Vincenzo Dandini. \nIl monastero venne soppresso nel 1808 e la chiesa adibita a teatrino parrocchiale e poi a laboratorio di restauro ligneo.\nDescrizione.\nIl muro esterno sulla pubblica via mostra oggi i portali della chiesa, con l'iscrizione \"Introite in locum / tabernaculi / admirabilis\", e dell'ospedale, con \"Auxilium christianorum\". Vi si vedono inoltre degli archi, che corrispondevano a un portichetto esterno, tipico nelle strutture ospedaliere. Del convento restano alcuni ambienti oggi occupati da varie attivit\u00e0 private, come il refettorio, e l'orto che costituisce il nucleo del giardino di Borgo Allegri.\nLa chiesa, sconsacrata, \u00e8 usata talvolta come luogo di ritrovo per essociazioni. Ha forma quadrangolare, con scarsella in cui si trovava l'altare, che oggi \u00e8 decorata con un medaglione tra stucchi, raffigurante un papa, forse Clemente XII. Colonne in marmo decorano questo presbiterio, con due spazi ai lati voltati a botte, mentre la sommit\u00e0 \u00e8 dotata di cupoletta affrescata da Vincenzo Dandini. Soffitto e lunette della chiesa sono decorati da stucchi dorati, con al centro una \"Sacra Famiglia\" entro un tondo.\nLa chiesa \u00e8 ancora dotata di un piccolo campanile a vela."}
{"id": "897813", "revid": "1442080", "url": "https://it.wikipedia.org/wiki?curid=897813", "title": "Unione Sportiva Lecce 1969-1970", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1969-1970."}
{"id": "897816", "revid": "123358136", "url": "https://it.wikipedia.org/wiki?curid=897816", "title": "I buoni e i cattivi", "text": "I buoni e i cattivi \u00e8 il 2\u00ba album in studio del cantautore italiano Edoardo Bennato, pubblicato nel 1974.\nIl disco.\nLa Ricordi, spinta dalle buone recensioni del disco precedente, \"Non farti cadere le braccia\", che per\u00f2 non aveva venduto molte copie, pubblica nel 1974 il secondo lavoro: si tratta di una sorta di mini-concept album intitolato \"I buoni e i cattivi\", sulla difficolt\u00e0 di capire che cosa sia veramente il bene e che cosa il male, ma soprattutto sulla necessit\u00e0 che spesso abbiamo, per semplificarci la vita, di dividere artificiosamente il mondo tra buoni e cattivi. Quelli che si dichiarano \"i buoni\" (\"Arrivano i buoni\") non \u00e8 detto che lo siano e con questa scusa ottengono ci\u00f2 che vogliono (spesso il potere), chi diventa presidente della Repubblica pu\u00f2 sembrare \"buono\", ma chiss\u00e0 se poi far\u00e0 veramente qualcosa (\"Uno buono\", dedicata al compaesano di Bennato Giovanni Leone, diventato nel 1971 presidente), la scuola dovrebbe essere un'istituzione \"buona\" ma spesso serve solo a rendere i giovani pronti ad accettare qualsiasi autorit\u00e0 (\"In fila per tre\").\nUna citt\u00e0 che sembra andare in rovina nasconde ancora un po' di umanit\u00e0 (\"Tira a campare\"), una giornata nata storta si pu\u00f2 concludere molto bene (\"Che fortuna\").\nNon manca come sempre in Bennato una buona dose di ironia, che soprattutto con \"Bravi ragazzi\" e \"La bandiera\" racconta due dei facili approcci al problema: nella prima troviamo l'approccio qualunquista che lascia fare agli altri e che consiglia di aspettare, di fidarsi di quel che dice il potere, di non creare problemi; nella seconda quello estremista che sceglie una bandiera e distingue i buoni e i cattivi in base a quella (chi l'ha uguale e chi diversa), senza pi\u00f9 bisogno di pensare.\nLa copertina esplicita i concetti del disco: vi sono infatti due carabinieri (di spalle, lo stesso Bennato e Raffaele Cascone, il conduttore radiofonico protagonista, due anni dopo, della canzone \"Vender\u00f2\") ammanettati, allo stesso tempo agenti di ordine (carabinieri) e di disordine (delinquenti).\nNella track-list \u00e8 stata inserita nuovamente \"Un giorno credi\", gi\u00e0 presente nel disco precedente, dal medesimo master; \u00e8 questo l'unico brano dell'album non scritto interamente da Bennato (il testo \u00e8 di Patrizio Trampetti).\nIl disco \u00e8 prodotto da Alessandro Colombini; le canzoni sono edite dalle edizioni musicali Wiz Music di Alessandro Colombini, dalle edizioni musicali Pegaso (di propriet\u00e0 della Dischi Ricordi) e dalle edizioni musicali Modulo Uno di Saverio Rotondi.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 13\"\".\nTracce.\nTesti e musiche di Edoardo Bennato, eccetto dove indicato"}
{"id": "897817", "revid": "46291", "url": "https://it.wikipedia.org/wiki?curid=897817", "title": "Malva sylvestris", "text": "La malva selvatica (Malva sylvestris ) \u00e8 una pianta appartenente alla famiglia delle Malvacee. Il nome deriva dal latino \"malva\" significa \"molle\", perch\u00e9 dai tempi pi\u00f9 antichi se ne conoscono le propriet\u00e0 emollienti.\nDescrizione.\n\u00c8 una pianta erbacea annuale, biennale o perenne. \nHa un fusto eretto o prostrato che pu\u00f2 crescere dai 60 agli 80\u00a0cm.\nLe foglie di forma palminervia dai 5 ai 7 lobi e margine seghettato irregolarmente.\nI fiori sono riuniti all'ascella delle foglie e spuntano da aprile a ottobre, di colore rosaceo con striature scure, con petali bilobati.\nIl frutto \u00e8 un poliachenio circolare.\nDistribuzione e habitat.\nOriginaria dell'Europa e Asia temperata, \u00e8 presente nei prati e nei luoghi incolti di pianura.\nPropriet\u00e0 e usi.\nI principi attivi si trovano nei fiori (Malvae flos) e nelle foglie (Malvae folia F.U.XI) che sono ricchi di mucillagini; contiene anche potassio, ossalato di calcio, vitamine e pectina. \nIn cucina si usano i germogli, i fiori freschi o le foglioline. Utilizzata come verdura, pu\u00f2 regolare le funzioni intestinali grazie alle mucillagini che si gonfiano e premono delicatamente sulle pareti dell'intestino, stimolandone la contrazione e quindi agevolandone lo svuotamento. In erboristeria se ne commerciano le foglie e i fiori prevalentemente per le propriet\u00e0 antiinfiammatorie ed emollienti, per uso sia esterno che interno. La pianta \u00e8 largamente impiegata contro le infiammazioni delle mucose e le forme catarrali delle prime vie bronchiali, ed anche come lassativa, antiflogistica, emolliente e oftalmica. Per tali usi le foglie vengono preparate in decotto, affinch\u00e9 le mucillagini possano sciogliersi nell'acqua.\n\u00c8 pianta visitata dalle api per il polline ed il nettare."}
{"id": "897819", "revid": "123536885", "url": "https://it.wikipedia.org/wiki?curid=897819", "title": "Palazzo Portinari-Salviati", "text": "Il palazzo Portinari-Salviati (o anche palazzo Cepparello) si trova in via del Corso 6 a Firenze.\nStoria e descrizione.\nQui Folco Portinari, padre di Beatrice, la musa di Dante Alighieri, e fondatore dell'ospedale di Santa Maria Nuova, aveva alcune case che nel corso del Quattrocento vennero trasformate in un vero e proprio palazzo. Nel 1456 venne acquistato da Jacopo Salviati, marito di Lucrezia de' Medici, che lo fece ampliare e rimodernare da un architetto sconosciuto, forse Michelozzo per il progetto iniziale, sviluppato poi da Giuliano da Sangallo. Un secolo dopo il palazzo ebbe poi la sua forma attuale grazie all'operato di Bramante Lazzeri.\nVi abit\u00f2 la figlia di Jacopo, Maria Salviati, il suo sposo Giovanni delle Bande Nere e loro figlio, il futuro Cosimo I di Toscana. Una leggenda popolare narra che un giorno, poich\u00e9 Giovanni voleva avere un pronostico sul futuro carattere di suo figlio, se lo fece buttar gi\u00f9 da una finestra del primo piano dalla moglie, mentre lui stava a riceverlo sulle braccia in mezzo alla strada. Suo figlio esegu\u00ec il volo senza piangere e Giovanni delle Bande Nere rilev\u00f2 che questo bambino sarebbe stato un uomo coraggioso.\nIn questo palazzo abit\u00f2 anche il re Federico IV di Danimarca, durante il suo soggiorno a Firenze nel 1709.\nNel 1768 il palazzo fu venduto ai Ricciardi-Serguidi, nel 1808 arriv\u00f2 in via ereditaria a Pietro Leopoldo di Giannozzo Da Cepparello. Nel 1865, durante il periodo di Firenze Capitale, fu sede del Ministero di Grazia e Giustizia, nel 1870 divenne propriet\u00e0 della Cassa di Risparmio, nel 1881 pass\u00f2 ai Padri Scolopi e poi nel 1921 alla Banca di Credito Toscano (che poi divenne Banca Toscana, facente parte del gruppo Monte dei Paschi di Siena).\nPoi a seguito dell'incorporazione(2008/9) della Banca Toscana da parte della controllante Monte dei Paschi, tutto il patrimonio, compreso quindi il Palazzo Portinari, venne inglobato in quello di quest'ultima.\nNel 2008 il MPS ced\u00e9 il Palazzo Portinari per circa 44 milioni di euro alla Soc. Immobiliare Sansedoni (e da questa intestato alla Beatrice srl) controllata dalla Fondazione MPS.\nLa Sansedoni spa nel 2016 concluse l'operazione di vendita del Palazzo al gruppo ). Il progetto di recupero e restauro \u00e8 gi\u00e0 nel Regolamento Urbanistico di Firenze dove \u00e8 previsto un cambio di destinazione d'uso che porter\u00e0 alla realizzazione di 44 unit\u00e0 abitative con sottostanti garages e al piano terra, nell'ex Sede della Banca Toscana, qualche attivit\u00e0 commerciale \"di prossimit\u00e0\".\nAlessandro Allori dal 1574 al 1575, all'epoca del granduca Cosimo I, dipinse le \"Storie di Ulisse\" nel loggiato su uno dei cortili ed affresc\u00f2 la cappella del palazzo con un ciclo di affreschi dedicati a santa Maria Maddalena; sull'altare si trova ancora oggi la tavola raffigurante \"Ges\u00f9 fra Maria e Marta\".\nNello stesso periodo venne allestito anche il \"cortile degli Imperatori\", che ospita busti di imperatori romani il cui disegno \u00e8 opera del Giambologna; qui si trova oggi anche un affresco staccato del XIV secolo con \"Madonna col Bambino ed i santi Giovanni Battista e Zanobi\". I Salviati inoltre qui custodivano opere di grandi artisti nelle loro collezioni, come Donatello, Verrocchio, Cellini, Baccio Bandinelli, Andrea del Sarto, Bronzino e Correggio. Nel palazzo oggi si conservano altri quadri e sculture di vari artisti, facenti parte della collezione dell'istituto bancario.\nUn altro palazzo dei Salviati fu l'attuale palazzo Borghese, che pass\u00f2 con l'ultima erede della famiglia ai Borghese."}
{"id": "897821", "revid": "767487", "url": "https://it.wikipedia.org/wiki?curid=897821", "title": "Unione Sportiva Lecce 1968-1969", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1968-1969."}
{"id": "897822", "revid": "3831", "url": "https://it.wikipedia.org/wiki?curid=897822", "title": "Cittadino onorario", "text": ""}
{"id": "897825", "revid": "486946", "url": "https://it.wikipedia.org/wiki?curid=897825", "title": "Street Art", "text": ""}
{"id": "897827", "revid": "1782831", "url": "https://it.wikipedia.org/wiki?curid=897827", "title": "Unione Sportiva Lecce 1967-1968", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1967-1968."}
{"id": "897830", "revid": "287204", "url": "https://it.wikipedia.org/wiki?curid=897830", "title": "Il paese dei balocchi", "text": "Il paese dei balocchi \u00e8 il 13\u00ba album in studio del cantautore italiano Edoardo Bennato, pubblicato dalla Virgin Dischi nel 1992.\nIl Disco.\nRegistrato al Logic Studio di Milano e prodotto da Mauro Spina con la partecipazione di Bo Diddley,il lavoro prosegue la formula del precedente album \"Abbi dubbi\", abbandonando quasi completamente l'hard rock per concentrarsi sul rock n' roll e sulle ballate anni cinquanta e sessanta, fino a omaggiare i propri miti d'infanzia, da Bobby Solo a Peppino di Capri. In \"Tutto sbagliato baby\" si parla del crollo del regime rumeno su testo del fratello Eugenio Bennato. La title track, da cui fu tratto un singolo che riscosse un enorme successo durante l'estate di quell'anno, tratta in maniera polemica la questione dello sbarco degli immigrati in Italia.\nNella canzone \"Attento Joe\", si rivolge al suo alter ego Joe Sarnataro di \"\u00c8 asciuto pazzo 'o padrone\". La stessa canzone \u00e8 presente in lingua inglese come decima traccia, duettata con lo stesso musicista statunitense Bo Diddley. Le canzoni \"Se non ci fosse lei\" e \"Io ballo a stento\" sono arrangiate da Massimo Tassi. Umberto Cimino (tastiere, computer programming, violino e viola). Il brano d'apertura sar\u00e0 ripubblicato in alcune raccolte col titolo \"La verit\u00e0\"."}
{"id": "897831", "revid": "47767", "url": "https://it.wikipedia.org/wiki?curid=897831", "title": "Bayonne (disambigua)", "text": ""}
{"id": "897832", "revid": "599013", "url": "https://it.wikipedia.org/wiki?curid=897832", "title": "BMW Z4", "text": "La BMW Z4 \u00e8 un modello di roadster tedesca di fascia medio-alta, lanciata dalla casa bavarese BMW nel 2002 per sostituire la BMW Z3 e prodotta nelle sue prime due generazioni fino al 2016. La terza generazione \u00e8 stata invece lanciata nel 2018, per debuttare nei concessionari a partire dai primi mesi del 2019. La lettera Z abbrevia la parola tedesca \"Zukunft\", che significa \"futuro\".\nStoria.\nLa \"Z4\" nacque per sostituire la precedente roadster bavarese, la Z3. \nIl pianale della prima \"Z4\" fu quella della contemporanea Serie 3, modificato ed adattato alla mancanza del tettuccio. Il modello venne sviluppato inizialmente con un tettuccio in tela ripiegabile e, successivamente, venne introdotta una versione Coup\u00e9, identificata dalla sigla E86.\nLa successiva generazione, introdotta all'inizio del 2009, utilizz\u00f2 lo stesso telaio, aggiornato. A differenza delle versioni precedenti venne proposta unicamente con un tettuccio rigido ripiegabile.\nLa terza generazione ha seguito invece un \"iter\" progettuale differente ed \u00e8 stata sviluppata attraverso una \"joint-venture\" con Toyota: la parte meccanica della Z4 G29 \u00e8 condivisa con la quinta generazione della coup\u00e9 sportiva Supra."}
{"id": "897837", "revid": "1318658", "url": "https://it.wikipedia.org/wiki?curid=897837", "title": "Unione Sportiva Lecce 1966-1967", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1966-1967.\nRisultati.\nSerie C.\nGirone di andata.\n \n \n \n "}
{"id": "897849", "revid": "547034", "url": "https://it.wikipedia.org/wiki?curid=897849", "title": "Unione Sportiva Lecce 1965-1966", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1965-1966.\nRisultati.\nSerie C.\nGirone di andata.\n \n \n \n \n \nGirone di ritorno.\n \n \n \n \n \n "}
{"id": "897850", "revid": "68105", "url": "https://it.wikipedia.org/wiki?curid=897850", "title": "Chill out", "text": ""}
{"id": "897851", "revid": "466539", "url": "https://it.wikipedia.org/wiki?curid=897851", "title": "Numero di Kaprekar", "text": "In matematica, un numero di Kaprekar in una data base \u00e8 un numero intero non-negativo, il cui quadrato (nella stessa base) pu\u00f2 essere suddiviso in due parti che, sommate tra loro, forniscono nuovamente il numero di partenza.\nPer esempio, 297 \u00e8 un numero di Kaprekar nel sistema numerico decimale, perch\u00e9 2972 = 88209, che si pu\u00f2 suddividere in 88 e 209, e 88 + 209 = 297. La seconda parte pu\u00f2 iniziare con uno zero, ma deve essere un numero positivo. Per esempio, 999 \u00e8 un numero di Kaprekar in base 10, poich\u00e9 9992 = 998001, che si pu\u00f2 dividere in 998 e 001, e 998 + 001 = 999 mentre il numero 100 non lo \u00e8 poich\u00e9 anche se 1002 = 10000 e 100 + 00 = 100, il secondo addendo non \u00e8 un numero positivo.\nLa riformulazione dei concetti esposti in termini pi\u00f9 rigorosi pu\u00f2 essere cos\u00ec espressa: \nSi consideri un numero \"X\" che sia intero e non negativo. \"X\" \u00e8 un numero di Kaprekar in base \"b\" se esistono dei numeri interi non negativi \"n\", \"A\" e \"B\" che soddisfino le tre condizioni seguenti:\nI primi numeri di Kaprekar in base 10 sono:\nNella numerazione binaria, tutti i numeri perfetti pari sono numeri di Kaprekar.\nPer ogni base esistono infiniti numeri di Kaprekar; in particolare, per una data base \"b\" tutti i numeri di forma \"bn\" - 1 sono numeri di Kaprekar.\nI numeri di Kaprekar prendono il nome da D. R. Kaprekar."}
{"id": "897854", "revid": "1833487", "url": "https://it.wikipedia.org/wiki?curid=897854", "title": "Lapide Pasteria", "text": "Lapide Pasteria (\"Lapidi Pastiria\" in siciliano) \u00e8 una frazione di 831 abitanti del comune di Calatabiano (provincia di Catania).\nFormatasi nella seconda met\u00e0 del XIX secolo, \u00e8 attraversata dalla Strada Statale 114 e dista circa 1,5\u00a0km dal centro capoluogo.\n\u00c8 divisa in due parti distinte dal torrente che attraversa l'abitato: Pasteria a nord e Lapide a sud.\nLa chiesa parrocchiale, del 1902, \u00e8 dedicata a san Giuseppe.\nL'economia \u00e8 basata sull'agricoltura (agrumi, nespole) e su piccole imprese industriali di recente costituzione."}
{"id": "897855", "revid": "124103068", "url": "https://it.wikipedia.org/wiki?curid=897855", "title": "Anna Maria Barbera", "text": "Biografia.\nAnna Maria Barbera nasce a Torino il 15 gennaio 1962. Si diploma a Firenze alla \"Bottega Teatrale\" di Vittorio Gassman e debutta a Torino al Teatro Piccolo Regio. In pochissimo tempo approda a Milano al Teatro Zelig con \"Provaci ancora Man.\" Comincia la carriera da comica nel 2002 nel programma \"Zelig Circus,\" dove si \u00e8 imposta in pochi mesi al pubblico televisivo della trasmissione interpretando il personaggio di Sconsolata, detta Sconsy, \u00abuna donna del sud emigrata al nord, che si esprime in un personalissimo dialetto meridionale, parole moderne, termini stranieri e confuse sintassi al limite dell'invenzione\u00bb. Grazie alla popolarit\u00e0 che raggiunge, le viene affidata la conduzione dell'edizione 2003 del variet\u00e0 di Canale 5 \"Scherzi a parte\", insieme a Manuela Arcuri e Teo Teocoli, e di \"Striscia la notizia\", al fianco di Luca Laurenti e Alessandro Benvenuti (poi sostituito da Sas\u00e0 Salvaggio). In entrambi i casi, ha interpretato il personaggio di Sconsolata.\nNel 2003 Leonardo Pieraccioni la vuole per interpretare Nina ne \"Il paradiso all'improvviso,\" che le fa ottenere al suo debutto come attrice le candidature al David di Donatello come miglior attrice non protagonista e al Nastro d'Argento nella stessa categoria. Questo \u00e8 l'inizio di una carriera comica in campo cinematografico nella quale interpreter\u00e0 film come \"Christmas in Love\", \"Eccezzziunale veramente - Capitolo secondo... me\", \"2061 - Un anno eccezionale\". Nell'inverno 2005 debutta sulle reti RAI perch\u00e9 partecipa su Rai 1, come concorrente in coppia con il ballerino professionista Ilario Parise, alla prima edizione di \"Ballando con le stelle\". Ha poi recitato in \"Matrimonio a Parigi\" di Claudio Risi, dove \u00e8 una dei protagonisti assieme a Massimo Boldi. A partire dal 2011 la sua presenza sulle scene pubbliche si fa sempre meno frequente.\nDopo vari anni di assenza dalla tv, a parte sporadiche apparizioni, in cui si \u00e8 dedicata principalmente al teatro, nel marzo 2019 viene intervistata da Mara Venier a \"Domenica in,\" dove racconta di un periodo di disagio che ha affrontato.\nNel novembre del 2021 torna ad esibirsi a \"Zelig\" con il suo personaggio."}
{"id": "897858", "revid": "767487", "url": "https://it.wikipedia.org/wiki?curid=897858", "title": "Unione Sportiva Lecce 1964-1965", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1964-1965."}
{"id": "897860", "revid": "10137", "url": "https://it.wikipedia.org/wiki?curid=897860", "title": "Tiloma", "text": ""}
{"id": "897866", "revid": "767487", "url": "https://it.wikipedia.org/wiki?curid=897866", "title": "I Cavernicoli", "text": "I Cavernicoli \u00e8 stato uno storico gruppo cabaret-folk di Cefal\u00f9 (Palermo), fondato nel 1967. La fine delle attivit\u00e0 del gruppo, nel 2010, \u00e8 dovuta alla morte del fondatore, autore dei testi e principale animatore del gruppo, Nico Marino.\nDal numeroso collettivo originario, la formazione si era andata progressivamente assottigliando, fino a ridursi a un terzetto classico: Nico Marino, Pio Pollicino, Leandro Parlavecchio. Nel 2004 era rientrato nei ranghi Gigi Nobile, riportando, dopo 22 anni, la formazione nuovamente a quartetto. Dal 2009, in seguito alla morte di Pio Pollicino, il gruppo era tornato ad essere un terzetto.\nHanno rappresentato in Italia uno dei gruppi di cabaret di pi\u00f9 antica costituzione e pi\u00f9 longevi, nonostante la loro attivit\u00e0 si fosse progressivamente diradata e la loro esposizione mediatica fortemente ridotta. L'apogeo del loro successo di pubblico e critica \u00e8 stato negli anni ottanta, quando sono stati protagonisti di numerose trasmissioni radiofoniche e televisive nazionali \u2013 avendo gi\u00e0 alle spalle una solida carriera \"live\" nei festival di cabaret e di musica folk, e la pubblicazione di 3 album per la casa discografica Fonit Cetra.\n\"I Cavernicoli\" hanno battuto la strada della canzone folk siciliana e si sono specializzati nella parodia musicale (in stile \"Quartetto Cetra\"), il tutto con uno spiccato gusto ritrattistico e caricaturale.\nL'ultimo spettacolo del gruppo \u00e8 stato a Cefal\u00f9 il 5 agosto 2010, circa due mesi prima della morte di Nico Marino, che ha segnato la fine delle attivit\u00e0 del gruppo.\nCarriera.\nDiscografia.\n1970 \u2013 \"I Cavernicoli \u2013 Cefal\u00f9: Comu L'Unna / E La Luna\" (Tauro Record) \u2013 45 giri\n1973 \u2013 \"Un Etto Di Sicilia\" (Fonit Cetra) \u2013 LP\n1973 \u2013 \"Da \"Alto Gradimento\": E La Luna / I Baruna\" (Fonit Cetra) \u2013 45 giri\n1975 \u2013 \"Canti Di F\u00f9rnari\" (Fonit Cetra) \u2013 LP\n1978 \u2013 \"Cavernicolivolissimevolmente\" (Fonit Cetra) \u2013 LP e MC\n1978 \u2013 \"Blue Story: Blue Story / Mondello Sound\" (Fonit Cetra) \u2013 45 giri\nRiconoscimenti.\n1976 \u2013 \"Premio Internazionale Copodieci\" per la musica popolare (Siracusa)\n1977 \u2013 \"Premio Paladino D'Argento\" per il teatro (Siracusa)\n1978 \u2013 \"Premio Etna D'Oro\" per lo spettacolo (Catania)\n1979 \u2013 \"Premio Polifemo D'Argento\" per lo spettacolo (Zafferana Etnea)\n1985 \u2013 \"Premio del Ministero dei LL.PP. per la sicurezza stradale\" (Roma), per una serie di sketch trasmessi su Radio Uno Rai durante la loro conduzione della trasmissione \"Combinazione Musicale Onda Verde\"\n1989 \u2013 \"Premio Internazionale Castello Di Lombardia\" per lo spettacolo (Enna)\n1993 \u2013 \"Premio Tindari d'Argento\" per lo spettacolo (Milazzo)\n1993 \u2013 \"Premio Internazionale Castello Di Pietrarossa\" per lo spettacolo (Caltanissetta)\n1999 \u2013 \"Premio Enzo Di Pisa '99\" alla carriera (Casteltermini)\n2000 \u2013 \"Premio Martina Visconti\" per lo spettacolo (Aspra)\n2000 \u2013 \"Premio Liol\u00e0\" per lo spettacolo (Terrasini)\n2000 \u2013 \"Premio ENDAS Sicilia \u2013 La satira come espressione di Libert\u00e0\"\n2001 \u2013 \"Premio Aspra\" per lo spettacolo\n2002 \u2013 \"Premio Nazionale Arte &amp; Cultura Nino Fargione\" \u2013 I.S.L.A.S. (Catania) per il cabaret\n2004 \u2013 \"Premio Cefal\u00f9 Centro Storico Dal Vivo\", edizione 2004\nRassegne.\n1971 \u2013 Prima Rassegna Nazionale Di Cabaret (Cefal\u00f9)\n1972 \u2013 Seconda Rassegna Nazionale Di Cabaret (Cefal\u00f9)\n1973 \u2013 Tre Giorni Della Musica Popolare, presentata da Marcello Marchesi (Roma)\n1973 \u2013 Terza Rassegna Nazionale Di Cabaret (Cefal\u00f9)\n1983 \u2013 Torre d'Oro, Premio nazionale alla nuova comicit\u00e0, 1\u00aa edizione (Piraino \u2013 ME)\n1984 \u2013 Torre d'Oro, Premio nazionale alla nuova comicit\u00e0, 2\u00aa edizione (Piraino \u2013 ME)\n1985 \u2013 Torre d'Oro, Premio nazionale alla nuova comicit\u00e0, 3\u00aa edizione (Piraino \u2013 ME)\nTrasmissioni radiofoniche nazionali (Radio Uno RAI).\n1973 \u2013 Partecipano ad \"Alto Gradimento\", regia di Renzo Arbore e Gianni Boncompagni (15 puntate)\n1973 \u2013 Partecipano a \"Supersonic\" (circa 100 puntate)\n1982 \u2013 Partecipano a \"Via Asiago Tenda\" (10 puntate)\n1982 \u2013 Partecipano a \"Permette Cavallo\", regia di Michele Guard\u00ec (6 puntate)\n1982 \u2013 Partecipano a \"Carta bianca\"\n1982 \u2013 Conducono \"Onda verde\" (10 puntate)\n1982 \u2013 Conducono \"Domenico in...\", trasmissione di 13 puntate che ha avuto la nomination come migliore trasmissione radiofonica dell'anno\n1983 \u2013 Partecipano a \"Permette Cavallo\", regia di Michele Guard\u00ec (5 puntate)\n1983 \u2013 Partecipano a \"Via Asiago Tenda\"\n1983 \u2013 Conducono \"Onda Verde\" (26 puntate)\n1984 \u2013 Conducono \"Cab anch'io n\u00b0 3\" (13 puntate)\n1984 \u2013 Conducono \"Onda Verde\" (25 puntate)\n1985 \u2013 Conducono \"Onda Verde\" (25 puntate)\n1985 \u2013 Conducono \"Il Guastafeste\" (13 puntate)\n1986 \u2013 Conducono \"Onda Verde\" (25 puntate)\n1986 \u2013 Si ripropongono a \"Via Asiago Tenda\" (10 puntate)\nTrasmissioni televisive nazionali.\n1974 \u2013 Ospiti in \"Alle Nove della Sera\" (RAI UNO), condotta da Gianni Morandi, testi di Maurizio Costanzo\n1979 \u2013 Ospiti in \"Domenica In...\" (RAI UNO), condotta da Corrado\n1980 \u2013 Presentano uno spettacolo natalizio per Telemontecarlo\n1980 \u2013 Ospiti in \"Domenica In...\" (RAI UNO), condotta da Pippo Baudo\n1981 \u2013 Ospiti in \"Domenica In...\" (RAI UNO), condotta da Pippo Baudo\n1981 \u2013 Sono nel cast dello \"Scatolone\" (RAI TRE)\n1981 \u2013 Ospiti in \"Sereno Variabile\", condotta da Osvaldo Bevilacqua (RAI DUE)\n1981 \u2013 Sono nel cast di \"Disco Slalom\", condotta da Mara Venier (RAI TRE)\n1985 \u2013 Sono nel cast di \"Shaker\" (RAI DUE), condotta da Renzo Montagnani\n1985 \u2013 Hanno un corposo spazio fisso all'interno di \"Buona Domenica\" (Canale 5), condotta da Maurizio Costanzo (14 puntate nella prima breve edizione del 1985 e 12 puntate in quella 1985-86)\n1986 \u2013 Ospiti in \"Cordialmente\" (RAI UNO), condotta do Enza Samp\u00f2\n1986 \u2013 Ospiti in \"Mezzogiorno Con...\" (RAI UNO), condotta da Enrica Bonaccorti\n1990 \u2013 Ideano e conducono lo special su RAI UNO \"L'Universit\u00e0 Della Risata\"\n1991 \u2013 Ospiti in mondovisione con Nino Frassica in \"Quando Calienta El Sol\", condotta da Raffaella Carr\u00e0\n1991 \u2013 Ospiti in \"RAI UNO Fortuna\", condotta da Valerio Merola\n2009 \u2013 Ospiti in \"Sabato e Domenica\", condotta da Gianfranco Vissani.\nVarie.\n1993 \u2013 Fanno parte del cast siciliano del film \"Mario e il mago\" di e con Klaus Maria Brandauer\n1993-1996 \u2013 Partecipano saltuariamente ad alcuni episodi dello show televisivo Grand Hotel Cabaret, per la regia di Ignazio Mannelli e Gianni Nanfa, trasmesso su numerose televisioni locali siciliane.\n2001 \u2013 Fanno parte del cast del film \"Nati stanchi\" (2002) di Ficarra e Picone, per la regia di Dominick Tambasco\n2003 \u2013 Partecipano alla manifestazione \"Buon compleanno Renzino! \u2013 I pi\u00f9 importanti artisti siciliani festeggiano gli ottant'anni di Renzino Barbera\" (Palermo, Teatro Metropolitan \u2013 6 giugno)\n2005\u00a0\u2013 Partecipano alle riprese (febbraio-aprile) del film di Marco Bellocchio \"Il regista di matrimoni\", protagonista Sergio Castellitto. Nico Marino nelle vesti di ispettore di produzione e attore per un cameo; Leandro Parlavecchio e Pio Pollicino nelle vesti di comparse"}
{"id": "897869", "revid": "486946", "url": "https://it.wikipedia.org/wiki?curid=897869", "title": "Atletico Paranaense", "text": ""}
{"id": "897873", "revid": "599013", "url": "https://it.wikipedia.org/wiki?curid=897873", "title": "Yksel Osmanovski", "text": "Carriera.\nGiocatore.\nClub.\nFiglio di immigrati macedoni dell'area del lago Prespa, crebbe calcisticamente nel (1982-1985) e nell' (1985-1986), per poi iniziare, a partire dal 1987, la trafila delle giovanili nel . Debutt\u00f2 in prima squadra nell'Allsvenskan 1995, ma all'esordio non seguirono altre apparizioni in quella stagione. Nel 1996 gioc\u00f2 invece 20 incontri mettendo a segno 5 reti, che nel 1997 divennero 26 con 10 gol.\nDopo 11 presenze e una rete, nell'estate del 1998 venne acquistato dal , approdando in Serie A. Nel campionato 1998-1999 disput\u00f2 31 partite e segn\u00f2 6 gol, agendo al fianco di Phil Masinga come seconda punta e guadagnandosi il soprannome di \"Principe del ricamo\" per i suoi dribbling ubriacanti. L'anno successivo disput\u00f2 la sua migliore stagione in Italia portando a 7 le segnature in 24 apparizioni.\nNel campionato 2000-2001 non riusc\u00ec a salvare la formazione pugliese dalla retrocessione in Serie B; Osmanovski realizz\u00f2 un unico gol giocando 31 volte. Il giocatore rimase nella massima divisione con il trasferimento, per la stagione 2001-2002, al ; tuttavia, dopo solo 9 incontri e un gol, nel gennaio 2002 fu girato in prestito al per il resto della stagione. L'esperienza nella Ligue 1 si esaur\u00ec in 7 partite, senza marcature.\nTerminato il prestito francese trascorse l'annata 2002-2003 ancora al Torino, giocando in 13 occasioni senza segnare, in un campionato concluso con il declassamento della squadra piemontese. Nell'agosto 2004 torn\u00f2 al Malm\u00f6 FF e disput\u00f2 6 partite; le stagioni successive (2005 e 2006) si conclusero rispettivamente con 21 (4 gol) e 18 presenze (1 gol). Non avendo ricevuto proposte di rinnovo contrattuale da parte del club della Scania, nel febbraio del 2008 annunci\u00f2 il suo ritiro dal calcio professionistico.\nNazionale.\nIl 24 ottobre 1998 scese per la prima volta in campo con la nazionale svedese, in occasione della sconfitta per 0-1 contro gli . Con i \"Bl\u00e5gult\" prese poi parte alla fase finale del in Belgio e nei Paesi Bassi. Totalizz\u00f2 15 partite in nazionale maggiore e 2 reti, entrambe messe a segno il 27 maggio 1999 a Stoccolma in un'amichevole contro la .\nDopo il ritiro.\nUna volta chiusa l'attivit\u00e0 agonistica ha ripreso gli studi interrotti in giovent\u00f9, laureandosi e iniziando una carriera nel settore immobiliare tra Real Estate Development e Quality Manager.\nDal 14 gennaio 2013 ricopre inoltre il ruolo di assistente per la squadra Under-21 del ."}
{"id": "897877", "revid": "1305772", "url": "https://it.wikipedia.org/wiki?curid=897877", "title": "Waku Waku 7", "text": "Waku Waku 7 \u00e8 un videogioco di tipo picchiaduro uno contro uno, realizzato dalla Sunsoft nel 1996 come arcade game per Neo Geo e successivamente convertito per Sega Saturn. La particolarit\u00e0 del titolo sta nella grafica molto allegra e colorata, insolita per giochi di questo genere, e nella caratterizzazione dei personaggi, che si rifanno apertamente a stereotipi e personaggi celebri degli anime, oppure ad altri personaggi di picchiaduro.\nTrama.\nLa trama \u00e8 semplice, apparentemente basata sulla prima serie di \"Dragon Ball\", e narra di sette sfere dei colori dell'arcobaleno che, se riunite, sono in grado di esaudire un desiderio al fortunato possessore. Ognuno dei personaggi ne possiede una e vuole scontrarsi con gli altri (pi\u00f9 una copia di se stesso, probabilmente inserita solo per aumentare il numero degli incontri) per poter esprimere un desiderio.\nPersonaggi.\nOltre ai sette personaggi principali, ve ne sono altri due:"}
{"id": "897879", "revid": "599013", "url": "https://it.wikipedia.org/wiki?curid=897879", "title": "Michael Hatz", "text": "Carriera.\nRapid Vienna.\nCresciuto nel Rapid Vienna, societ\u00e0 calcistica della sua citt\u00e0 di nascita, con il passare degli anni Michael Hatz si ritaglia uno spazio importante nella squadra austriaca, diventandone titolare. Nel 1994-1995 arriva il primo trofeo, si tratta della Coppa d'Austria (OFB-Cup), che viene vinta battendo in finale il Leoben per 1-0. Nella stagione successiva Hatz prender\u00e0 parte anche al brillante cammino del Rapid Vienna nella Coppa delle Coppe 1995-1996, edizione in cui la squadra austriaca arriver\u00e0 fino alla finale, poi persa con il Paris Saint-Germain (1-0, rete del futuro milanista Bruno N'Gotty). Nella stessa stagione 1995-1996, sempre con il Rapid Vienna, vince la Bundesliga austriaca. Per la squadra viennese si tratta di uno titolo importante: essendo il 30\u00ba della sua storia la societ\u00e0 pu\u00f2 esporre la terza stella riguardante i titoli nazionali.\nReggiana e Lecce.\nNell'estate del 1996 passa alla , neopromossa in Serie A. La stagione con la maglia della squadra emiliana non \u00e8 per\u00f2 molto brillante, Hatz e i suoi compagni di squadra partono male, giocano sotto le aspettative e quando la squadra da un timido segno di risveglio, all'inizio del girone di ritorno, \u00e8 ormai troppo tardi. La retrocessione della squadra, avvenuta con largo anticipo, spinge poi il tecnico Francesco Oddo a fare esperimenti per la futura stagione di Serie B, lasciando pi\u00f9 volte Hatz fuori dal terreno di gioco. Il campionato dell'austriaco si concluder\u00e0 con 25 presenze e nessun gol, pur provocando l'autorete di Pancaro nel pareggio per 1-1 della contro il Cagliari. Nonostante i deludenti risultati sul campo Hatz, nel 2008 quando fu scelto come accompagnatore per la nazionale italiana agli Europei (svoltisi quell'anno proprio in Austria e in Svizzera), in un'intervista alla Gazzetta di Reggio spender\u00e0 comunque buone parole per il ricordo della sua esperienza in terra emiliana.\nDopo aver disputato il precampionato della stagione 1997-1998 con la , Hatz viene ceduto al Lecce, anch'esso neopromosso in Serie A. Con i salentini, quell'anno allenati da Cesare Prandelli, l'austriaco disputer\u00e0 soltanto due partite da subentrato (contro Roma e Inter) prima di fare ritorno al Rapid Vienna gi\u00e0 nel corso della sessione invernale del mercato.\nIl ritorno in Austria.\nNella Bundesliga austriaca Hatz ritrover\u00e0 progressivamente i suoi spazi e una maglia da titolare. Rimarr\u00e0 al Rapid Vienna, partecipando anche a diverse edizioni della Coppa Uefa e ad un preliminare di Champions League (con risultati molto modesti per la squadra) fino al 2001, quando sar\u00e0 ceduto all'Admira Wacker, altra squadra austriaca militante nella massima serie, con il quale disputer\u00e0 altri quattro campionati prima di ritirarsi al termine della stagione 2004-2005.\nNazionale.\nMichael Hatz ha disputato 9 partite con la nazionale austriaca, debuttando in amichevole contro l'Ungheria il 24 aprile 1996, rimediando anche un cartellino rosso. La prima gara ufficiale sar\u00e0 poi il 9 ottobre 1996 (Svezia-Austria 0-1). Dopo essere stato escluso dalla rosa dei convocati per Francia '98, Hatz disputer\u00e0 soltanto altre due partite ufficiali durante le successive qualificazioni per Euro 2000 e Corea-Giappone 2002, prima di uscire definitivamente dal giro della nazionale."}
{"id": "897882", "revid": "75775", "url": "https://it.wikipedia.org/wiki?curid=897882", "title": "Ciclo conoscitivo", "text": ""}
{"id": "897895", "revid": "670021", "url": "https://it.wikipedia.org/wiki?curid=897895", "title": "Medievistica", "text": "La medievalistica o medievistica, parola entrata in uso in Italia negli ultimi tre decenni del XX secolo, indica l'ambito di studi relativi in senso lato al Medioevo, ambito articolato in molti settori, fra i quali possiamo citare \"in primis\" la storia medievale.\nAltre sottocategorie pi\u00f9 specialistiche che possono essere ricordate sono la diplomatica, la paleografia, in particolare quella latina, la filologia medievale e umanistica, la filologia mediolatina, in parte anche la filologia bizantina, le filologie delle lingue volgari neolatine, germaniche, slave, greco-bizantine, la storia della letteratura, della Chiesa, della filosofia, dell'arte e del diritto, l'archeologia, tutte riferite allo spazio europeo e ai secoli convenzionalmente compresi nella definizione di Medioevo.\nIstituti di ricerca italiani.\nIn Italia vi sono diversi istituti di ricerca ed alta formazione dedicati allo studio della cultura medievale. Fra i pi\u00f9 attivi si annoverano l'Istituto storico italiano per il Medio Evo, il Centro italiano di studi sull'alto medioevo di Spoleto e la Societ\u00e0 internazionale per lo studio del Medioevo latino."}
{"id": "897897", "revid": "38120", "url": "https://it.wikipedia.org/wiki?curid=897897", "title": "Mondo Cane", "text": ""}
{"id": "897898", "revid": "14691", "url": "https://it.wikipedia.org/wiki?curid=897898", "title": "God save Ireland", "text": ""}
{"id": "897908", "revid": "12085970", "url": "https://it.wikipedia.org/wiki?curid=897908", "title": "McDonnell-Douglas DC-10", "text": ""}
{"id": "897926", "revid": "715366", "url": "https://it.wikipedia.org/wiki?curid=897926", "title": "Cezar' Antonovi\u010d Kjui", "text": "\u00c8 noto particolarmente per la sua attivit\u00e0 in campo musicale, fece parte del \"Gruppo dei Cinque\" e del \"Circolo di Beljaev\"; raggiunse il grado di Ingegnere-generale nell'esercito imperiale russo e fu professore di fortificazioni militari, argomento sul quale pubblic\u00f2 numerosi scritti.\nBiografia.\nInfanzia.\nNacque il 6 gennaio 1835 a Vilnius, nel governatorato di Vil'na dell'Impero russo, da una famiglia cattolica di origini francesi, polacche e lituane; era il pi\u00f9 giovane di cinque figli. Suo padre, Antoine Queuille, era un ufficiale dell'esercito francese giunto in Russia al seguito dell'esercito di Napoleone Bonaparte; venne ferito presso Smolensk e, dopo la ritirata di Napoleone da Mosca nel 1812, si stabil\u00ec a Vilnius. L\u00ec spos\u00f2 Julia Gucewicz, figlia del famoso architetto lituano Laurynas Gucevi\u010dius, insegn\u00f2 francese nel ginnasio locale, divenne cittadino russo e cambi\u00f2 il suo cognome da Queille a Cui (in russo \u041a\u044e\u0438, in italiano Kjui, secondo la traslitterazione standard). Cezar' parlava in francese con il padre, in lituano o in polacco con gli altri membri della famiglia, e con i compagni di scuola parlava in russo. Inizi\u00f2 a suonare il pianoforte a cinque anni, verso i dieci anni inizi\u00f2 a studiare musica, dimostrando un buon talento. Il compositore Stanis\u0142aw Moniuszko, che all'epoca viveva a Vilnius, fu suo insegnante per sette mesi.\nLa carriera militare.\nNel 1851 inizi\u00f2 gli studi presso le scuole di ingegneria militare di San Pietroburgo, ottenendo i gradi di prapor\u0161\u010dik (portabandiera) nel 1855 e di poru\u010dik (tenente) nel 1857, anno in cui inizi\u00f2 la sua carriera militare come insegnante di fortificazioni. Tra i suoi studenti nel corso degli anni vi furono diversi membri della famiglia imperiale, tra cui il futuro zar Nicola II. Nel 1875 fu promosso polkovnik (colonnello). All'inizio della guerra russo-turca (1877-1878) Kjui, su richiesta del suo ex allievo, il generale Michail Dmitrievi\u010d Skobelev, fu inviato al fronte, dove condusse un'indagine sulle opere di fortificazione e prese parte al rafforzamento delle posizioni russe presso Costantinopoli. Nel 1878, grazie ai suoi brillanti scritti sulle fortificazioni russe e turche, fu nominato professore associato, ed insegn\u00f2 in tre accademie militari di San Pietroburgo. Nel 1880 divenne professore, e nel 1891 professore emerito di fortificazioni e promosso al grado di maggior generale. Nel 1906 divenne Ingegnere-generale.\nLa vita musicale.\nKjui inizi\u00f2 a dedicarsi seriamente alla composizione alla fine dei suoi studi all'accademia. Un momento cruciale nella sua crescita musicale fu l'incontro con Milij Balakirev nel 1856, che divenne suo consigliere, critico, maestro ed aiuto (soprattutto nelle orchestrazioni, che furono sempre un suo punto debole). Balakirev lo introdusse agli altri musicisti suoi conoscenti: Modest Petrovi\u010d Musorgskij (1857), Nikolaj Rimskij-Korsakov (1861), Aleksandr Borodin (1864): il \"Gruppo dei Cinque\", ed anche Aleksandr Dargomy\u017eskij, che ne influenz\u00f2 molto lo stile della produzione vocale. Sebbene componesse e scrivesse di musica solo nel tempo libero, Kjui fu molto prolifico in questi campi. Il suo debutto pubblico come compositore avvenne nel 1859 con l'esecuzione del suo \"Scherzo\", Op. 1, diretto da Anton Rubin\u0161tejn. Le sue attivit\u00e0 musicali includevano anche la partecipazione al comitato di selezione delle opere al teatro Mariinskij; questo incarico termin\u00f2 nel 1883, quando sia Kjui che Rimskij-Korsakov lasciarono il comitato in segno di protesta, per il rifiuto di mettere in scena la \"Chovan\u0161\u010dina\" di Musorgskij. Tra il 1896 ed il 1904 fu direttore della sezione di San Pietroburgo della Societ\u00e0 musicale russa. Tra i molti musicisti che Kjui conobbe spicca Franz Liszt. Il compositore ungherese stimava molto i musicisti russi ed espresse grande apprezzamento per l'opera di Kjui \"William Ratcliff\". Kjui dedic\u00f2 a Liszt il suo libro \"La musique en Russie\" e la sua \"Suite per pianoforte\", Op. 21. Inoltre, la sua \"Tarantella per orchestra\", Op. 12 fu la base per l'ultima trascrizione per pianoforte composta da Liszt. Due donne, in particolare, apprezzarono molto la produzione musicale di Kjui: in Belgio la contessa di Mercy-Argenteau si adoper\u00f2 molto per rendere possibile la messa in scena dell'opera \"Il prigioniero del Caucaso\" nel 1885-86; a Mosca Marija Kerzina fond\u00f2 nel 1896 con il marito Arkadij Kerzin il Circolo degli amanti della musica russi, che dal 1898 diede spazio ai lavori di Kjui nei suoi concerti.\nLa famiglia.\nCezar' Kjui si spos\u00f2 nel 1858 con Mal'vina Rafailovna Bamberg, che aveva conosciuto a casa di Dargomy\u017eskij, da cui prendeva lezioni di canto. La coppia ebbe due figli, Lidjia ed Aleksandr.\nGli ultimi anni e la morte.\nNel 1916 il compositore divenne cieco, ma continu\u00f2 a comporre piccoli pezzi sotto dettatura. Mor\u00ec il 13 marzo 1918 per un ictus cerebrale, e fu sepolto accanto alla moglie, che era morta nel 1899, al cimitero luterano di San Pietroburgo. Nel 1939 il suo corpo fu tumulato nel cimitero Tichvin, accanto agli altri componenti del \"Gruppo dei Cinque\".\nKjui compositore.\nKjui compose in quasi tutti i generi musicali, ad eccezione della sinfonia, del poema sinfonico e del concerto solista, a differenza degli altri componenti del \"Gruppo dei cinque\". Una parte importante del suo catalogo \u00e8 formata da canzoni, tra cui molte per bambini. Alcune sue canzoni pi\u00f9 famose sono basate su versi di Aleksandr Pu\u0161kin, il poeta pi\u00f9 apprezzato da Kjui. Inoltre, egli scrisse molti lavori per pianoforte, musica da camera (tra cui tre quartetti per archi), cori ed opere per orchestra, ma i suoi sforzi pi\u00f9 significativi furono dedicati alle opere liriche, di cui ne scrisse quindici.\nAl giorno d'oggi la musica di Kjui \u00e8 assai poco presente nei repertori, nonostante alcune recenti registrazioni e nuove edizioni a stampa.\nI lavori di Kjui non sono cos\u00ec nazionalisti come quelli degli altri membri del \"Gruppo dei cinque\"; ad eccezione di Pu\u0161kin, le sue opere liriche non si ispirano a soggetti di origine russa. Tuttavia la grande maggioranza delle sue canzoni \u00e8 basata su testi russi. Il suo stile \u00e8 stato spesso paragonato a quello di Robert Schumann e di Charles Gounod, piuttosto che a quello di Michail Glinka o altri compositori russi suoi contemporanei.\nKjui critico musicale.\nKjui scrisse quasi 800 articoli tra il 1864 ed il 1918 in diversi giornali ed altre pubblicazioni in Russia ed in Europa. Gli argomenti trattati includevano concerti, vita musicale, nuove pubblicazioni di musica e personalit\u00e0. Un cospicuo numero di articoli, circa 300, riguardava l'opera. A causa dei regolamenti relativi al suo stato di militare dell'esercito russo, nei primi anni i suoi articoli di critica musicale dovettero essere pubblicati sotto pseudonimo, che consisteva in tre asterischi (***); nei circoli musicali di San Pietroburgo, tuttavia, divenne presto chiaro chi fosse l'autore. L'uso del sarcasmo era una caratteristica regolare dei suoi scritti.\nLo scopo primario della sua attivit\u00e0 di critico era promuovere i lavori dei musicisti russi suoi contemporanei, in particolare quelli del \"Gruppo dei cinque\". Anche a loro, per\u00f2, non vennero risparmiate recensioni negative di tanto in tanto, come nel caso della prima rappresentazione del \"Boris Godunov\" di Musorgskij nel 1874. I compositori russi al di fuori dei \"Cinque\", tuttavia, spesso suscitavano in lui reazioni negative, in parte causate dalla sua sfiducia verso lo stile occidentale del sistema dei conservatori, a favore dell'approccio da autodidatta praticato dai \"Cinque\". Kjui ad esempio stronc\u00f2 l'opera di \u010cajkovskij \"L'Opri\u010dnik\", e le sue sferzanti critiche alla prima sinfonia di Sergej Rachmaninov vengono citate spesso.\nTra i compositori occidentali, Kjui preferiva Berlioz e Liszt, in quanto progressisti. Ammirava le aspirazioni di Wagner relative al dramma musicale, ma non era d'accordo sui metodi da lui perseguiti per ottenerlo, come l'uso del leitmotif e la predominanza dell'orchestra. Pi\u00f9 in avanti il favore per i \"progressisti\" manifestato negli anni 1860-70 venne meno, per far posto ad una ferma ostilit\u00e0 verso i giovani \"modernisti\", come Richard Strauss e Vincent d'Indy. Gli ultimi articoli pubblicati da Kjui erano delle spietate parodie, tra cui la canzone \"Inno al Futurismo\" e \"Brevi indicazioni su come diventare un moderno compositore di genio senza essere un musicista\"."}
{"id": "897927", "revid": "47767", "url": "https://it.wikipedia.org/wiki?curid=897927", "title": "C\u00e9sar Cui", "text": ""}
{"id": "897928", "revid": "715366", "url": "https://it.wikipedia.org/wiki?curid=897928", "title": "C\u00e9sar Antonovi\u010d Cui", "text": ""}
{"id": "897936", "revid": "2161050", "url": "https://it.wikipedia.org/wiki?curid=897936", "title": "Fortificazioni militari", "text": ""}
{"id": "897992", "revid": "767487", "url": "https://it.wikipedia.org/wiki?curid=897992", "title": "Conspiracy (gruppo musicale)", "text": "I Conspiracy sono stati un gruppo musicale di rock progressivo fondato da Chris Squire (bassista degli Yes) e Billy Sherwood (anch'egli nella formazione degli Yes dal 1997 al 2001). Prima di scegliere il nome \"Conspiracy\", il gruppo si \u00e8 chiamato The Chris Squire Experiment e Billy Sherwood &amp; Chris Squire. Sherwood e Squire hanno pubblicato due album (\"Conspiracy\", 2000 e \"The Unknown\", 2003) e un DVD dal vivo.\nStoria.\nAlla fine degli anni ottanta, il cantante degli Yes Jon Anderson aveva abbandonato (per la seconda volta) la band per formare il supergruppo Anderson Bruford Wakeman Howe. Chris Squire contatt\u00f2 Billy Sherwood per proporgli di sostituire Anderson. Poich\u00e9 anche Trevor Rabin (in quel periodo chitarrista solista degli Yes) era assente, ne nacque una formazione costituita da Squire, Sherwood, Alan White (batteria) e Tony Kaye (tastierista). Bruce Gowdy (che aveva lavorato con sherwood nel gruppo World Trade) collabor\u00f2 col gruppo nelle prove. Al ritorno di Rabin, le incisioni finali furono fatte da Squire, White, Kaye, Rabin e Sherwood.\nSebbene Squire e Sherwood avessero formato un sodalizio compositivo molto forte, la \"reunion\" degli Yes di Squire con Anderson Bruford Wakeman Howe lasci\u00f2 Sherwood fuori dalla successiva incarnazione del gruppo. Un solo brano di Squire/Sherwood, \"The More We Live - Let Go\", fu pubblicato sull'album degli Yes \"Union\" (1991).\nNonostante l'estromissione di Sherwood dagli Yes, questi continu\u00f2 a collaborare con Squire, e nel 1992 il duo diede vita a un breve tour negli Stati Uniti con il nome \"The Chris Squire Experiment\". Insieme ai due suonavano sul palco Alan White, Jimmy Haun alla chitarra (Haun aveva gi\u00e0 suonato come turnista su \"Union\") e Steve Porcaro alle tastiere. Nel concerto venivano proposti \"Open Your Eyes\" (poi pubblicata sull'album omonimo degli Yes), \"The Lonesome Trail\", \"You're the Reason\", \"One World Going Round\", \"Days of Wonder\", \"Follow Our Dreams\" e \"Long Distance Runaround\" (un classico degli Yes, dall'album \"Fragile\"). Il brano \"Say Goodbye\", sempre di Squire/Sherwood, fu pubblicato sull'album \"Euphoria\" dei World Trade, e la demo di \"Love Conquers All\" (brano pubblicato su \"Conspiracy\") fu inclusa nel box set degli Yes \"Yesyears\".\nAlla fine degli anni novanta, \"The Chris Squire Experiment\" fu sul punto di pubblicare un album, che avrebbe dovuto intitolarsi \"Chemistry\". Tuttavia, nuovi mutamenti di formazione negli Yes videro Sherwood nuovamente coinvolto nel progetto, e insieme a lui gli Yes pubblicarono nel 1997 \"Open Your Eyes\", su cui apparivano due brani di Squire/Sherwood (\"Open Your Eyes\" e \"Man in the Moon\").\nL'anno dopo, comunque, Squire e Sherwood ripresero il loro progetto comune e pubblicarono \"Conspiracy\". L'album includeva diversi brani gi\u00e0 apparsi sui lavori degli Yes, ovvero \"Open Your Eyes\" (col titolo \"Wish I Knew\"), \"The More We Live - Let Go\", \"Man in the Moon\" e \"Love Conquers All\". Un altro brano, \"Violet Purple Rose\", era basato su un lavoro di Squire con Steve Stevens e Michael Bland. All'album collaborarono White, Haun, Jay Schellen (batterista dei World Trade) e Mark T Williams.\nIl titolo dell'album divenne il nuovo nome del gruppo, e nel 2003 i Conspiracy pubblicarono \"The Unknown\". A questo nuovo lavoro collaborarono Haun, Michael Sherwood (fratello maggiore di Billy) e Jordan Berliant (all'epoca manager degli Yes). Sull'album apparve \"I Could\", versione rimaneggiata di \"Finally\", dall'album degli Yes \"The Ladder\" (1999). Molti dei brani dell'album trattano degli eventi dell'11 settembre 2001. La grafica del CD fu curata da Bob Cesca, gi\u00e0 collaboratore degli Yes.\nAlla pubblicazione di \"The Unknown\" seguirono diversi progetti iniziati ma abbandonati: Sherwood per qualche tempo contempl\u00f2 la formazione di un gruppo chiamato \"The Unknown\" insieme al fratello Michael, Haun, Schellen e Jonathan Elias, e Squire, i due Sherwood, Schellen e Scott Walton per qualche tempo provarono per un tour che non ebbe poi luogo. Di questo periodo resta comunque un'esibizione privata che fu filmata e pubblicata in DVD nel 2006. Nella performance furono inclusi brani dei Conspiracy, brani di \"Open Your Eyes\" e brani di \"Fish Out of Water\", l'album solista di Squire del 1975.\nLa collaborazione fra Squire e Sherwood si interruppe quando Squire (che viveva sulla west coast americana, come Sherwood) decise di tornare nel Regno Unito. Da allora, Sherwood ha proseguito senza Squire; \u00e8 in preparazione un nuovo album, che dovrebbe vedere la collaborazione di Gowdy, Schellen, Tony Kaye (ex pianista ed originale degli Yes), Peter Banks (ex chitarrista ed originale degli Yes) e Gary Green (ex chitarrista dei Gentle Giant). La band si scioglie nel 2020, quando Billy Sherwood d\u00e0 vita al suo nuovo progetto musicale Arc of Life."}
{"id": "897995", "revid": "20090", "url": "https://it.wikipedia.org/wiki?curid=897995", "title": "AB-205", "text": ""}
{"id": "897996", "revid": "131962", "url": "https://it.wikipedia.org/wiki?curid=897996", "title": "Sikorsky CH-53 Sea Stallion", "text": ""}
{"id": "897998", "revid": "287204", "url": "https://it.wikipedia.org/wiki?curid=897998", "title": "Conspiracy", "text": ""}
{"id": "897999", "revid": "22475", "url": "https://it.wikipedia.org/wiki?curid=897999", "title": "Amanita proxima", "text": "Amanita proxima \u00e8 un fungo basidiomicete della famiglia delle Amanitaceae.\nEtimologia.\nDal latino \"proximus\" = vicino.\nDescrizione della specie.\nCappello.\nDa 5 a 10\u00a0cm di diametro, prima emisferico infine spianato.\nLamelle.\nAlte 8\u201312\u00a0mm, numerose, sottili, libere, di colore bianco crema con riflessi rosati.\nGambo.\n6-10 x 1\u20132\u00a0cm, cilindrico, solido, squamoso, attenuato all'apice, da clavato a bulboso alla base, con bulbo radicante, da bianco a color crema, con sfumature rossastre.\nAnello.\nPersistente, membranaceo, ampio superiormente striato di colore crema con riflessi rosati.\nVolva.\nInterrata e con i lembi liberi, di colore da ocra-arancio a rossastro.\nCarne.\nBianca, immutabile.\nDistribuzione e habitat.\nFungo simbionte associato a querce e conifere, generalmente termofilo, fruttifica in autunno, preferendo macchie in aree sabbiose e calcaree. Cresce nella macchia mediterranea.\nCommestibilit\u00e0.\nVelenoso.\nA causa della presenza di norleucina, se ingerito il fungo provoca la sindrome norleucinica, che comporta danni renali reversibili.\nGli avvelenamenti da questo fungo danno sintomi molto simili a quelli registrati per l\"'Amanita smithiana\"."}
{"id": "898000", "revid": "47767", "url": "https://it.wikipedia.org/wiki?curid=898000", "title": "C\u00e9sar Antonovi\u010d Chiui", "text": ""}
{"id": "898014", "revid": "1924342", "url": "https://it.wikipedia.org/wiki?curid=898014", "title": "Underworld (Adagio)", "text": "Underworld \u00e8 un album discografico pubblicato nel 2003 dal gruppo progressive metal francese Adagio."}
{"id": "898015", "revid": "599013", "url": "https://it.wikipedia.org/wiki?curid=898015", "title": "Andrea Torresano", "text": "Biografia.\nFiglio di Federico e fratello di Giovanni Battista, nacque ad Asola nel 1451. Apprese il mestiere di tipografo lavorando per Nicolas Jenson. Nel 1479 acquist\u00f2 la tipografia dal suo maestro, ormai anziano (Jenson mor\u00ec l'anno dopo).\nSpos\u00f2 Lambertina Battaglia ed ebbe tre figli: Giovanni Francesco, Federico e Maria. Nel 1495 costitu\u00ec una societ\u00e0 con Francesco Barbarigo e Aldo Manuzio e si trasfer\u00ec in casa sua, nei pressi della chiesa di San Paterniano, dov'era anche la sua officina. Nel 1505 Aldo divenne suo genero sposandone la figlia Maria.\nMorto prematuramente Aldo nel 1515, Torresani continu\u00f2 a dirigere l'azienda anche per conto dei figli di Manuzio, tutti minorenni. Come editore, si serv\u00ec delle tipografie di Simone da Lovere, Bernardino Viani, Gregorio De Gregori e Giovanni Antonio Nicolini da Sabbio. \nMor\u00ec il 15 marzo 1529 a Venezia. Continuarono l'attivit\u00e0 di stamperia i figli Giovanni Francesco e Federico e, successivamente, anche i figli di Giovanni: Andrea, Girolamo e Bernardo, fin oltre il 1575.\nIl Comune di Asola, considerandolo uno dei suoi pi\u00f9 illustri cittadini, gli ha dedicato la Biblioteca comunale."}
{"id": "898017", "revid": "253269", "url": "https://it.wikipedia.org/wiki?curid=898017", "title": "Lena Headey", "text": "\u00c8 nota per le sue interpretazioni della regina di Sparta Gorgo nel film \"300\" e nel seguito \"300 - L'alba di un impero\", della regina Cersei Lannister nella serie televisiva \"Il Trono di Spade\" e di Sarah Connor nel telefilm \"\".\nBiografia.\nLena Kathren Headey nasce il 3 ottobre 1973 nelle Isole Bermuda, dove il padre John Headey, poliziotto, era stato mandato in qualit\u00e0 di addestratore di reclute. Pochi anni dopo la famiglia fa ritorno in Inghilterra, stabilendosi dapprima nel Somerset ed in seguito ad Huddersfield, West Yorkshire dove Lena rimane fino all'et\u00e0 di 17 anni, quando si trasferisce a Londra.\nGli inizi.\nAll'et\u00e0 di 17 anni viene selezionata dalla scuola per partecipare ad una recita che si tiene al Royal National Theatre a Londra. Qui viene notata da un agente tramite il quale ottiene un'audizione ed in seguito il suo primo ruolo nel film di Jeremy Irons \"Waterland\" del 1992. \u00c8 l'inizio di una lunga carriera che l'ha portata a recitare ruoli diversissimi per il cinema e la tv. Dopo una piccola parte in \"Quel che resta del giorno\" nel 1994 ottiene il primo ruolo importante, quello di Kitty nel film della Walt Disney \"Mowgli - Il libro della giungla\" accanto a Jason Scott Lee, John Cleese, Jason Flemyng e Sam Neill.\nTra il 1995 ed il 1998 partecipa a diverse produzioni per il cinema e la tv tra cui \"Loved Up\" (1995), \"Grotesque\" (1995, con Sting), \"Band of Gold\" (1995), \"The Hunger\" (1997), \"Face\" (1997), \"Mrs Dalloway\" (1997), \"Merlino\" (1998).\nIl 1998 la vede inoltre di nuovo protagonista nel film inglese \"Due volte ieri\" accanto a Pen\u00e9lope Cruz e Douglas Henshall. Dopo un ruolo secondario in \"Onegin\" con Ralph Fiennes e Liv Tyler, nel 2000 ottiene di nuovo un ruolo da protagonista nel film \"Aberdeen\", grazie al quale ottiene il \"Silver Iris Award\" allo \"European Film Festival\" di Bruxelles. Nel film interpreta Kaisa, un giovane avvocatessa di successo dalla vita privata sregolata, incaricata dalla madre (interpretata da Charlotte Rampling), malata terminale, di andare a prendere il padre alcolizzato (Stellan Skarsg\u00e5rd), che risiede in Norvegia e portarlo ad Aberdeen in Scozia, dove \u00e8 ricoverata.\nSempre nel 2000 \u00e8 protagonista del thriller hollywoodiano \"Gossip\" con James Marsden, Joshua Jackson e Kate Hudson, mentre l'anno seguente recita con Jason Flemyng nel film inglese \"Anazapta\". Sempre nel 2001 partecipa alla commedia \"Un'insolita Missione\" con Steve Coogan e negli anni successivi ottiene altri ruoli secondari in film come \"Possession - Una storia romantica\" (2002) con Gwyneth Paltrow, \"The Gathering Storm\" (2002) con Vanessa Redgrave, \"Il gioco di Ripley\" di Liliana Cavani con John Malkovich (2002), \"Actors\" con Michael Caine (2003) e \"The Long Firm\" (2004).\nNel 2005 \u00e8 protagonista di due film \"Il nascondiglio del diavolo - The Cave\" con Piper Perabo nel quale interpreta la speleologa Karthryn Jennings, \"I fratelli Grimm e l'incantevole strega\" nel ruolo di Angelika accanto a Matt Damon, Heath Ledger e Monica Bellucci. Nel 2006 \u00e8 di nuovo sul grande schermo con l'amica Piper Perabo nella commedia romantica \"Imagine Me &amp; You\" diretta da Ol Parker, nella quale veste i panni della fiorista Luce per la quale Rachel (Perabo) perde la testa il giorno del suo matrimonio.\nIl successo.\nLa svolta nella carriera dell'attrice avviene quando viene scelta per interpretare la regina Gorgo in uno dei film di maggior successo del 2007, \"300\", diretto da Zack Snyder e basato sulla \"graphic novel\" di Frank Miller. Il ruolo le regala una certa popolarit\u00e0 nell'ambiente del cinema, nonch\u00e9 l'attenzione della critica per l'interpretazione della regina degli Spartani.\nNello stesso anno \u00e8 inoltre accanto a Wesley Snipes in \"The Contractor - Rischio supremo\" e in un cameo nella commedia inglese \"St. Trinian's\" con Colin Firth e Rupert Everett. L'anno seguente escono al cinema il film biografico tedesco \"The Red Baron\" (\"Der rote Baron\") sulla vita del famoso pilota della Prima guerra mondiale, nel quale all'attrice \u00e8 affidato il ruolo dell'infermiera amata dal protagonista (interpretato dall'attore tedesco Matthias Schweigh\u00f6fer) ed il thriller psicologico \"The Br\u00f8ken\", in cui interpreta una donna la cui vita viene sconvolta dalla scoperta del suo doppio io.\nSempre nel 2007 ottiene un altro ruolo importante per la sua carriera, \u00e8 infatti il nuovo volto di uno dei personaggi pi\u00f9 iconici della storia del cinema, Sarah Connor, nel telefilm prodotto dalla Warner Bros., \"\", che porta sul piccolo schermo le vicende di Sarah Connor e di suo figlio John in seguito agli eventi narrati in \"Terminator 2 - Il giorno del giudizio\". Il telefilm debutta sulla rete televisiva Fox il 13 gennaio 2008 con ascolti da record (in Italia viene trasmesso dal canale a pagamento Steel e poi da Italia 1, che ne trasmette tuttavia soltanto 4 episodi), ma al termine della seconda stagione - nonostante gli sforzi e l'affetto dimostrato dai fan della serie - non viene rinnovato a causa del calo di ascolti della seconda stagione andata in onda da settembre 2008 ad aprile 2009. Nonostante la prematura cancellazione, la serie \u00e8 considerata uno dei telefilm pi\u00f9 innovativi e intelligenti degli ultimi tempi e l'interpretazione di Lena Headey, dapprima criticata per il fisico a detta di alcuni troppo esile per il ruolo, viene apprezzata da critica e pubblico. Sono in corso diverse campagne portate avanti dai fan del telefilm per promuovere la produzione di una terza stagione o di un film in dvd.\nLena Headey \u00e8 stata dal 2011 al 2019 impegnata nelle riprese della serie tv \"Il Trono di Spade\" per la rete televisiva americana HBO, giunto alla ottava stagione: l'attrice ha interpretato la regina Cersei Lannister. Nel 2013 compare nel film \" Shadowhunters - Citt\u00e0 di ossa\", basato sul primo romanzo della saga di Cassandra Clare nel ruolo di Jocelyn Fray, cacciatrice di demoni e madre della protagonista della storia, Clarissa Fray.\nContemporaneamente al ruolo in tv Lena partecipa con un cameo (il suo personaggio muore dopo pochi minuti) all'horror \"Laid to Rest\", insieme a Thomas Dekker (che interpreta John Connor in \"Terminator: The Sarah Connor Chronicles\"), recita con Josh Lucas nel thriller \"Tell-Tale\" liberamente ispirato al racconto \"Il cuore rivelatore\" di Edgar Allan Poe presentato al Tribeca Film Festival, inoltre produce e recita nei panni della moglie del diavolo nel corto \"The Devil's Wedding\" premiato al \"L.A. Short Film Festival\".\nNel 2017 \u00e8 stata protagonista del video musicale del brano \"Ill Ray (The King)\", che fa parte dell'album \"For Crying Out Loud\" della band britannica dei Kasabian. Interpreta la parte di una donna ossessionata dalla figura di Riccardo III. L'ossessione \u00e8 tale da portarla a rievocare il re con un rito e portarlo in giro per le strade di Leicester.\nProgetti futuri.\nTra i suoi progetti ci sono inoltre due film da regista, una commedia intitolata \"The Sophisticates\" in cui compaiono anche l'amica Piper Perabo e John Cleese. Per ora Lena Headey ha scritto e diretto un cortometraggio per promuovere il progetto in attesa di trovare finanziamenti per produrre il film. L'altro progetto che dovrebbe vederla dietro la macchina da presa oltre che come attrice \u00e8 il thriller intitolato \"Kill Drug\".\nNel 2019 \u00e8 stata scelta per interpretare Rita nella serie \"dramedy\" omonima del canale Showtime, remake americano della versione originale danese su Netflix.\nVita privata.\nHa dichiarato in un'intervista di soffrire dall'et\u00e0 di quindici anni di depressione ma di non usare farmaci, per non diventare dipendente. Ha praticato per molti anni la boxe, e pratica lo yoga da quando ha visitato l'India per il film \"Mowgli - Il libro della giungla\". \nSi \u00e8 sposata il 19 maggio 2007 con il musicista Peter Paul Loughran, da cui ha avuto un figlio, Wylie Elliot Loughran, nato il 31 marzo 2010; i due si separarono nel 2011 ed hanno divorziato nel 2013. Il 10 luglio 2015 ha dato alla luce una bambina, Teddy, avuta dal regista Dan Cadan, suo amico d'infanzia, con cui si \u00e8 fidanzata nel 2017 e separata nel 2019.\nHa avuto una relazione con Jerome Flynn nel 2012, ma dopo la fine della loro relazione (lo stesso anno) i due non sono rimasti in buoni rapporti, tantoch\u00e9 la Headey ha chiesto che nel suo contratto di Game of Thrones fosse inserita una clausula che prevedeva che non vi fosse alcuna scena tra i loro personaggi. Durante la quarta stagione di Game of Thrones nel 2014 ha conosciuto Pedro Pascal, con il quale ha avuto una breve relazione.\nDoppiatrici italiane.\nNelle versioni in italiano delle opere in cui ha recitato, Lena Headey \u00e8 stata doppiata da:\nCome doppiatrice, viene sostituita da:"}
{"id": "898022", "revid": "765341", "url": "https://it.wikipedia.org/wiki?curid=898022", "title": "Atheliaceae", "text": "Atheliaceae \u00e8 una famiglia di funghi basidiomiceti appartenente all'ordine Atheliales.\nTassonomia.\nIl genere tipo \u00e8 Athelia gli altri generi inclusi sono:"}
{"id": "898024", "revid": "599013", "url": "https://it.wikipedia.org/wiki?curid=898024", "title": "Cristian Moreni", "text": "Professionista dal 1998 al 2007, conta una vittoria di tappa al Giro d'Italia, una alla Vuelta a Espa\u00f1a e un titolo nazionale in linea.\nCarriera.\nPassato professionista nel 1998 con la Brescialat-Liquigas ma la sua carriera inizi\u00f2 molti anni prima quand'era bambino, ha totalizzato 8 vittorie in carriera. Corse con i pi\u00f9 grandi corridori dei giorni d'oggi da Pantani (con la Mercatone) a Bettini (in Nazionale e nella Quick Step)\nIl 25 luglio 2007 risult\u00f2 positivo per testosterone esogeno, ovvero non prodotto dall'organismo, dopo essere stato sorteggiato per un test antidoping a sorpresa al termine dell'undicesima tappa del Tour de France 2007. A seguito di tale positivit\u00e0, la sua formazione, la francese Cofidis, si ritir\u00f2 dal Tour de France e sospese l'attivit\u00e0 per due settimane. Il 22 novembre successivo venne squalificato per due anni dalla commissione disciplinare della Federciclismo per doping.\nFu maglia rosa al Giro d'Italia 2002 dalla seconda alla quarta tappa.\nCon la maglia della nazionale partecip\u00f2 al campionato del mondo di ciclismo su strada di Hamilton nel 2003, a quello di Verona del 2004 ed ai Giochi olimpici estivi di Atene nel 2004.\nFu campione italiano nel giugno del 2004."}
{"id": "898030", "revid": "1123217", "url": "https://it.wikipedia.org/wiki?curid=898030", "title": "Boreostereaceae", "text": ""}
{"id": "898033", "revid": "287204", "url": "https://it.wikipedia.org/wiki?curid=898033", "title": "La setta degli assassini", "text": "La setta degli assassini \u00e8 il primo libro della trilogia de Le guerre del Mondo Emerso, la seconda trilogia fantasy scritta da Licia Troisi, seguito delle Cronache del Mondo Emerso. \u00c8 stato pubblicato nell'aprile 2006 dalla casa editrice Arnoldo Mondadori Editore.\nTrama.\nIl passato.\nDubhe vive a Selva, un piccolo villaggio della Terra del Sole. All'et\u00e0 di otto anni, in seguito ad un litigio, uccide accidentalmente Gornar, il capo della banda di ragazzini di cui fa parte. I capi del villaggio si riuniscono in assemblea e condannano la bambina all'esilio dal villaggio: le guardie del villaggio la scortarono il pi\u00f9 lontano possibile da Selva, lasciandola sola in mezzo al bosco. Dopo lunghi giorni di cammino, Dubhe incontra un uomo, Sarnek, il quale svolge la professione di sicario e che si riveler\u00e0 un ex membro della famigerata setta \"La Gilda\", devota al culto del dio nero Thenaar e di Aster, il tiranno che molti anni prima tent\u00f2 di estendere il proprio dominio sull'intero Mondo Emerso.\nDubhe diverr\u00e0 l'allieva di Sarnek, unico suo affetto, il quale le insegner\u00e0, fin dall'infanzia, il mestiere dell'assassina, cosa che comprende anche l'apprendimento di altre varie tecniche tra cui la preparazione di veleni. Per la Setta degli Assassini Dubhe \u00e8 una \"Bambina della Morte\", poich\u00e9 gi\u00e0 in tenera et\u00e0 ha commesso un omicidio, e quindi dei membri della Gilda incominceranno a cercarla per istruirla ed averla tra le loro file in futuro. Il Maestro tuttavia difender\u00e0 la sua giovane allieva dai sicari della Gilda fino alla morte, dopo la quale Dubhe si dedicher\u00e0 al mestiere di ladra nella citt\u00e0 di Makrat.\nIl presente.\nDubhe ha 17 anni e la Gilda non si d\u00e0 per vinta. Yeshol, il capo della setta, riesce con l'inganno ad attirarla dentro quello spaventoso mondo. Infatti, una sera mand\u00f2 un membro a scagliare una maledizione sulla ragazza: le venne impresso un sigillo che, nei momenti di furia, liberer\u00e0 la Bestia interiore e Dubhe sar\u00e0 involontariamente portata ad uccidere e a compiere altre immani crudelt\u00e0. Durante il primo incontro con Dubhe, Yeshol le comunica che loro sono gli unici a possedere l'antidoto per curarla. La ragazza, non potendolo sopportare questa situazione, decide di unirsi a malincuore alla Gilda. Viene affidata a Rekla, la Guardia dei Veleni, che \u00e8 l'unica che conosce gli ingredienti dell'antidoto. Tuttavia, spesso si rifiuta di darglielo in quanto vede che Dubhe non condivide affatto il culto di Thenaar.\nNel frattempo nella Terra dell'Acqua, il Consiglio delle Acque, formato da cavalieri e maghi, manda Lonerin, un giovane mago, come spia all'interno della Gilda, in quanto temono che stia cospirando con Dohor, un uomo potente e sovrano della Terra del Sole, che \u00e8 riuscito ad estendere il suo dominio su quasi tutto il Mondo Emerso. Il ragazzo dopo tre lunghissimi giorni di preghiera, senza n\u00e9 mangiare n\u00e9 bere, riesce ad entrare come Postulante (i Postulanti sono persone che, ormai prive di speranza, decidono di rivolgersi a Thenaar per alleviare la loro sofferenza. Quando verr\u00e0 il moment, dovranno sacrificarsi in cambio della risoluzione a tutti i loro problemi. Prima di allora sono incaricati di prendersi cura della Casa, la sede della setta). Dubhe, sdegnata dai continui omicidi e crudelt\u00e0 commesse dagli Assassini della setta, desidera fuggire. Mentre studia una possibile via di fuga incontra Lonerin, il quale accende in lei la speranza di potersi liberare del sigillo grazie a Folwar, suo maestro e potente mago membro del Consiglio delle Acque. In cambio per\u00f2, il ragazzo le chiede di indagare per capire i piani della Gilda. Dubhe riesce a trovare la biblioteca segreta e la verit\u00e0 \u00e8 oltre ogni previsione: la Gilda \u00e8 intenzionata a riportare in vita Aster. Una volta comunicata la sua scoperta a Lonerin, i due riescono a fuggire ma vengono inseguiti da alcuni Assassini.\nDubhe e Lonerin arrivano sani e salvi dinanzi al Consiglio delle Acque, il quale, nonostante l'iniziale diffidenza nei confronti di Dubhe a causa della sua reputazione, creder\u00e0 alle parole della ragazza. I membri del Consiglio delle Acque arrivano presto alla conclusione che serva il corpo di un Mezzelfo per contenere lo spirito di Aster. L'unico Mezzelfo rimasto in vita \u00e8 Tarik, il figlio di Sennar e Nihal, quest'ultima morta. Sennar, considerato da molti il mago pi\u00f9 potente del Mondo Emerso, dimora invece nelle Terre Ignote. Ido, il coraggioso gnomo alleato del Consiglio, andr\u00e0 in missione per trovare il figlio dei due eroi ed impedire che venga preso dalla Gilda. Lonerin e Dubhe, invece, andranno alla ricerca di Sennar, sperando che questo possa essere d'aiuto anche a Dubhe in quanto Folwar non \u00e8 abbastanza potente da spezzare il suo sigillo. Lonerin invece \u00e8 intenzionato a scoprire se esiste una formula per rimandare lo spirito di Aster nell'aldil\u00e0, una volta per tutte."}
{"id": "898034", "revid": "879070", "url": "https://it.wikipedia.org/wiki?curid=898034", "title": "Cyphellaceae", "text": "Cyphellaceae \u00e8 una famiglia di funghi basidiomiceti appartenente all'ordine Agaricales.\nTassonomia.\nIl genere tipo \u00e8 \"Cyphella\" Fr., gli altri generi inclusi sono: "}
{"id": "898036", "revid": "424816", "url": "https://it.wikipedia.org/wiki?curid=898036", "title": "Tamara Jernigan", "text": "Jernigan \u00e8 nata nello Stato del Tennessee, \u00e8 sposata con Peter Wisoff. Ha conseguito un bachelor of science nel 1981 in fisica ed un master nel 1983 in ingegneria presso l'Universit\u00e0 di Stanford in California. Nel 1985 ha preso il master in astronomia alla Berkeley e nel 1988 un PhD in astrofisica all'Universit\u00e0 Rice di Houston (Texas).\n\u00c8 entrata nel gruppo degli astronauti della NASA nel 1986 ed ha volato in 5 missioni del programma Space Shuttle: STS-40 (1991), STS-52 (1992), STS-67 (1995), STS-80 (1996) ed STS-96 (1999)."}
{"id": "898038", "revid": "1982", "url": "https://it.wikipedia.org/wiki?curid=898038", "title": "Draisine", "text": ""}
{"id": "898040", "revid": "765341", "url": "https://it.wikipedia.org/wiki?curid=898040", "title": "Cystostereaceae", "text": "Cystostereaceae \u00e8 una famiglia di funghi basidiomiceti appartenente all'ordine Polyporales.\nTassonomia.\nIl genere tipo \u00e8 \"Cystostereum\" Pouzar, gli altri generi inclusi sono:"}
{"id": "898053", "revid": "1123217", "url": "https://it.wikipedia.org/wiki?curid=898053", "title": "Epitheliaceae", "text": ""}
{"id": "898055", "revid": "16066", "url": "https://it.wikipedia.org/wiki?curid=898055", "title": "Logica binaria", "text": ""}
{"id": "898059", "revid": "767487", "url": "https://it.wikipedia.org/wiki?curid=898059", "title": "Luigi Libra", "text": "Biografia.\nDebutta giovanissimo a soli 15 anni insieme alla band da lui fondata \u201c I sotto la pioggia \u201d esibendosi in svariate manifestazioni canore in costiera adriatica ed in molteplici eventi locali secondo la consolidata tradizione partenopea.\nNel 1996 partecipa al \u201cFestival dei musicisti emergenti italiani\u201d organizzato dalla CGD Music &amp; Company, vincendo il premio rivelazione con il brano \u201cAmore Maledetto\u201d. Nel 1999 Luigi partecipa alla II edizione del Festival di Napoli in onda in prima serata su Rete 4 con la canzone \u201cPiccerella\u201d classificatasi tra le migliori posizioni della rassegna, brano acclamato dalla stampa e considerato uno dei migliori testi letterari della manifestazione. Nel 2000, alla stessa manifestazione, presenta l'interessante \u201c Succeder\u00e0 \u201c e la penetrante \u201cBattiti nel cuore\u201d interpretata al festival da Sabrina Canzano.\nNotato e apprezzato da Paolo Limiti, entra a far parte nello stesso anno come ospite fisso del popolare programma di RAI 1 \u201cCi vediamo in tv\u201d, dove interpreta magistralmente canzoni del repertorio classico napoletano e italiano.\nNel 2001 in collaborazione con lo stesso Limiti, incide il brano \u201cDdoje Parole\u201d che presentato alla VI edizione del Festival di Napoli si aggiudica il premio della critica. La canzone diventa poi sigla di chiusura del programma \u201cCi vediamo in tv\u201c edizione 2001-2002, singolo di grande successo portato in tour per l'Italia.\nConsiderato dalla stampa uno dei migliori autori del Mediterraneo, nel 2003 viene premiato al Festival delle Terme di Rapolano nell'ambito della rassegna \u201cQuando le rose appassiscono\u201d di Guido Bocci.\nSempre nello stesso anno Libra viene riconfermato nel cast del programma televisivo \u201cPaolo Limiti Show\u201d in onda in prima serata su Rai 2, dedicato alla musica leggera internazionale e al cinema hollywoodiano degli anni 50-60. L'artista ritorna in tour nel 2004 toccando le maggiori localit\u00e0 della penisola, esibendosi inoltre in pi\u00f9 occasioni con Tiziana Rivale,Il Giardino dei Semplici, Peppino di Capri,ed altri interpreti di rilievo.\nIn una rassegna dedicata alla Black Music, conosce e stringe forti rapporti con l'attore, regista rapper Afro francese Alasko; la passione per questo genere porta i due a collaborare.\nNel 2005 Libra \u00e8 tra gli artisti che ricevono il Premio Fuorigrotta organizzato dalla circoscrizione territoriale.\nNel 2006 in collaborazione con Luciano Liguori e Gianfranco Caliendo del Giardino dei Semplici realizza l'album \u201cDdoje Parole tra Napoli e Marechiaro\u201d edito e prodotto dalla storica etichetta discografica La canzonetta records - distribuito da Self, la produzione artistica e prefazione, sono curate da Paolo Limiti. Il cd racchiude 13 brani classici della cultura partenopea, nonch\u00e9 7 inediti che vedono l'artista in veste sia di autore, che compositore. Il singolo estratto dall'album \u00e8 \u201cVoglio turn\u00e0 a Marechiaro\u201c in duetto con Tiziana Rivale.\nSiamo a settembre 2007, quando, dopo 25 anni, torna a Napoli una delle pi\u00f9 importanti manifestazioni musico-culturali italiane \u201cLa Piedigrotta\u201d che vede tra i protagonisti Libra con il nuovo singolo \u201cCammina\u201c, un brano dalla grande atmosfera etno-popolare che riscuote ben presto i consensi della critica. Nel novembre 2008, Luigi Libra incide con Peppino di Capri \"Amare di Meno' (di P. Limiti-U. Balsamo). Il singolo, accompagnato da altri 2 brani, \u00e8 prodotto da Splash e distribuito da Lucky Planets.\nNel 2010 esce il nuovo lavoro discografico \u201cAmarsi un po'\u201d, un E.P. di 5 brani prodotto da Sergio Ferraiulo per la Dop Agency su etichetta Universo Multimedia. Nello stesso anno, Libra \u00e8 ospite in prima serata su Rai 2 nello speciale \u201cMinissima 2010\u201d condotto da Paolo Limiti.\nSiamo al 2012 e Libra \u00e8 sia ideatore che produttore artistico del suo ultimo album dal titolo \"Luigi Libra Napoli Duets\" che lo vede duettare con grandi artisti del panorama musicale italiano che hanno in qualche modo segnato la sua carriera artistica. Albano, Peppino Di Capri, Tullio De Piscopo, Audio2, Il Giardino Dei Semplici, Francesca Alotta, Tiziana Rivale, Manuela Villa, l'artista cubana Alina Izquierdo, solo per citarne alcuni. L'album \u00e8 un viaggio musicale alla riscoperta con nuovi arrangiamenti dei pi\u00f9 grandi successi internazionali della canzone classica napoletana. Il lavoro comprende anche cinque brani inediti, sempre in lingua, di cui Libra \u00e8 autore e compositore. Il disco \u00e8 prodotto ancora una volta dalla casa editrice \"La Canzonetta\" che festeggia i suoi 120 anni di storia editoriale e poi discografica.\nIl 2012 segna anche il ritorno di Luigi Libra in tv nel cast della nuova trasmissione di Paolo Limiti \u201cE-state con noi in tv\u201d che da luglio a settembre va in onda dal luned\u00ec al venerd\u00ec su RAI1.\nSempre nel mese di settembre, nell'ambito del \u201cPremio Fabula 2012\u201d che si tiene a Bellizzi, Libra viene premiato per il CD celebrativo del centenario della nascita de La Canzonetta. motivazione del premio:Il suo ultimo cd-Luigi Libra Napoli Duets-con firme importanti della musica Italiana \u00e8 un omaggio straordinario alla \"Canzone Napoletana\".\nIl 22 dicembre precisamente sabato, riceve il \u201cPremio speciale Mia Martini 2012\u201d. Motivazione del suddetto premio: Voce nuova della canzone napoletana, attraverso la sua anima rilegge con gusto e modernit\u00e0 le melodie intramontabili dell'immensa tradizione classica. Nel corso della sua carriera ha stretto forti collaborazioni con grandi della musica italiana, privilegiando sempre la qualit\u00e0 e lo spessore artistico. Nel suo nuovo Cd, Napoli Duets, tra classici e canzoni inedite, mette in luce quella \u201cpassione napoletana\u201d autentica e ispirata, che colpisce dritto al cuore.\nNel Dicembre 2014 dal Consiglio Regionale della Campania gli viene conferita la nomina di Ambasciatore della Canzone Napoletana nel mondo.\nGiugno 2015 esce Luigi Libra Napoli e L'incanto Melodico degli anni '50 Libro/Dvd/Cd Graus Editore. Scritto da Serena Albano prefazione Di Paolo Limiti.\nMarzo 2016 e questa volta e il sindaco di Napoli Luigi De Magistris che in occasione del concerto spettacolo tenutosi al Teatro Mediterraneo di Napoli il 16/03/2016 \"Luigi Libra Napoli e L'Incanto Melodico degli anni '50\"a conferire al cantautore Napoletano la Nomina di Ambasciatore della Canzone Napoletana nel Mondo.\nNel 2017 esce l'Album Terra Viva edito dalla Self Distribuzione , un progetto dedicato alla sua Terra la Regione Campania , un disco di speranza e non di denuncia\nUn modo saggio e coerente dice l'Artista di dire non siamo solo \"Terra dei fuochi e Gomorra\" ma bensi' una Terra Viva, popolata da Uomini capaci di fare grandi imprese\nIn un territorio che ha ancora tanto da dire dare e fare .\nDiscografia.\n\u201cDdoje parole\u2026 tra Napoli e Marechiaro\u201d - La Canzonetta (2006)\nAmare di meno \" Splash 2007 \"\nAmarsi un po' \" Dop Agency-Universo Multimendia 2010 \"\nLuigi Libra Napoli Duets \" La Canzonetta 2012 \"\nLuigi Libra Napoli e l'Incanto Melodico degli anni'50\"Graus Editore 2015\" (Libro/Dvd/Cd)\nTerra Viva Self Distribuzione 2017 (Cd/Dvd)\n1)O'Sole Ca Coce\n2)Io Vulesse Feat Martht\n3)Ce Pienze Maje\n4)Mia\n5)Not Even One Night\n6)Canto Per Elisa\n7)Ci Sei Anche Tu Feat Maurizio Capone\n8)Terra Viva\n9)Parappapa Para Carme'\n10)Nun E' Overo\n11)Nu Pensiero E Notte\n12)Il Suo Nome E' Paolo Limiti"}
{"id": "898066", "revid": "7336", "url": "https://it.wikipedia.org/wiki?curid=898066", "title": "Teratologia", "text": ""}
{"id": "898070", "revid": "1305772", "url": "https://it.wikipedia.org/wiki?curid=898070", "title": "Enigma (videogioco)", "text": "Enigma \u00e8 un videogioco rompicapo distribuito sotto la licenza GPL. Il suo predecessore, sul quale \u00e8 basato, \"Oxyd\", \u00e8 stato un videogioco molto popolare finch\u00e9 \u00e8 stato disponibile in commercio. Ora che \"Oxyd\" non viene pi\u00f9 distribuito n\u00e9 mantenuto, \"Enigma\" ne ha raccolto l'eredit\u00e0 e viene sviluppato come software libero.\nIl gioco consiste nel manovrare una biglia (talvolta pi\u00f9 di una) in uno \"scenario\" (\"landscape\") in modo da accoppiare opportunamente delle \"pietre\" (\"oxyd stone\") marcate con un determinato colore. Il gioco contiene inoltre degli oggetti e delle caratteristiche il cui scopo non \u00e8 esplicitamente spiegato e di cui il giocatore deve capire l'utilizzo per poter risolvere lo scenario.\nGli scenari sono solitamente dei rompicapi logici da risolvere, anche se spesso \u00e8 necessaria una certa destrezza con il dispositivo di puntamento (mouse o tastiera). Gli scenari sono generati attraverso degli script scritti in Lua, ci\u00f2 rende relativamente facile la stesura di scenari anche complessi.\nOltre agli scenari standard espressamente progettati per esso, \"Enigma\" include 11 scenari \"tutorial\", 149 scenari adattati da vari giochi \"Sokoban\", 120 scenari adattati da \"Oxyd\" e 91 scenari adattati da \"Esprit\", il predecessore di \"Oxyd\", per un totale di pi\u00f9 di 900 scenari.\nInoltre \"Enigma\" pu\u00f2 leggere e usare gli scenari dei file originali di \"Oxyd\".\nAttualmente \"Enigma\" non supporta il gioco collaborativo in rete tra due giocatori che era disponibile con alcune versioni di \"Oxyd\", anche se la maggior parte degli scenari a due giocatori sono disponibili per il giocatore singolo.\n\"Enigma\" \u00e8 compilato per Mac OS, GP2X, Microsoft Windows, e Linux."}
{"id": "898080", "revid": "124622894", "url": "https://it.wikipedia.org/wiki?curid=898080", "title": "Regione di Gambella", "text": "La regione di Gambella \u00e8 una regione (\"kililoch\") dell'Etiopia occidentale. Prende il nome dal suo capoluogo, Gambella\nLa regione fu sotto amministrazione britannica dal 1902 fino all'occupazione italiana dell'Etiopia nel 1936. La regione-stato \u00e8 stata istituita nel 1995. Ha incorporato parte del territorio della ex provincia di Ilubabor. Confina a nord-est e a est con la regione di Oromia, a sud-est e a sud con la Regione dei Popoli Etiopi del Sud-Ovest. A sud-ovest, a ovest e a nord ha un confine internazionale con il Sudan del Sud.\nIl territorio \u00e8 costituito dall'altopiano etiopico a est e digrada progressivamente verso ovest in una regione di pianure ondulate dove prevale la vegetazione della savana. Nell'area settentrionale scorre il fiume Baro che bagna Gambella, la capitale regionale. Il Baro \u00e8 navigabile e segna il confine settentrionale con il Sudan del Sud. Al confine sud-occidentale scorre verso nord-ovest il fiume Akobo mentre il confine occidentale \u00e8 delimitato dal fiume Pibor. Dalla confluenza del Pibor con il Baro nasce il fiume Sobat che scorre verso il Nilo bianco in territorio sud-sudanese. Nell'area centrale scorre il fiume Gilo un affluente del Pibor.\nCirca 5061\u00a0km\u00b2 della regione sono stati destinati a divenire il parco nazionale di Gambela.\nGeografia antropica.\nSuddivisioni amministrative.\nLa regione \u00e8 divisa in tre zone amministrative, e uno speciale worea:\nSociet\u00e0.\nEvoluzione demografica.\nDa una stima redatta dalla \"Central Statistical Agency of Ethiopia\" (CSA) e pubblicata nel 2005 la popolazione risulta essere costituita da 247.000 abitanti. \nI gruppi etnici principali che compongono la popolazione sono: nuer (40%), anuak (27%), amara (8%), oromo (6%), mezengir (5.8%), kefficho (4.1%), tigrino (1.6%) e altri gruppi etnici (7.5%). Circa il 44% della popolazione \u00e8 protestante, il 24.1% cristiano-copto, il 10.3% seguace di riti tradizionali, il 5.1% musulmano ed il 3.2% cattolico."}
{"id": "898088", "revid": "1970856", "url": "https://it.wikipedia.org/wiki?curid=898088", "title": "Roccia intrusiva", "text": "Le rocce intrusive, rocce ignee intrusive o plutoniche sono le rocce magmatiche solidificate all'interno della crosta terrestre.\nIl lento processo di raffreddamento in parecchi casi ha permesso la formazione di grossi individui cristallini (\"fenocristalli\") all'interno di una pasta di fondo a tessitura cristallina pi\u00f9 o meno fine, differente dalla struttura microcristallina o addirittura vetrosa che si ha nel caso delle rocce effusive. In molti casi, i fenocristalli possono raggiungere dimensioni anche di alcuni centimetri.\nClassificazioni.\nIn base alla formazione.\nA seconda della modalit\u00e0 di solidificazione si distinguono in ipoabissali, solidificate a poca distanza dalla superficie ed in spazi di dimensioni limitate, ed in plutoniche, solidificate in profondit\u00e0.\nLe rocce possono venire successivamente portate verso la superficie da grandi eventi geodinamici e in alcuni casi finire per affiorare in superficie, per esempio in seguito ad erosione delle masse sovrastanti.\nUna delle rocce tipiche e in maggiore quantit\u00e0 di questa categoria sono i graniti.\nIn base alla composizione.\nDal punto di vista della composizione e secondo la convenzione IUGS del 1973, le rocce plutoniche si classificano in base alla quantit\u00e0 modale di:\nIn questa classificazione vengono usati soprattutto i minerali sialici (Q, A, P, F) poich\u00e9 le loro variazioni sono spesso pi\u00f9 significative e utilizzabili rispetto ai minerali mafici. Questa classificazione utilizza quindi il doppio triangolo QAPF, o diagramma di Streckeisen, integrato nell'intorno del vertice P da diagrammi che visualizzano anche il rapporto P/M. Le rocce plutoniche si dividono quindi in tre grandi categorie in base alla percentuale di silice libera (ovvero in eccesso, non legata con gli altri elementi per dare silicati, ovvero nella forma di quarzo) e feldspatoidi: soprassature, sature, sottosature. Il concetto di saturazione in silice, alla base del QAPF, \u00e8 basato sul fatto che i feldspatoidi sono sottosaturi in tale elemento maggiore. Reagendo con tale elemento tendono a dare feldspati. Al contrario un feldspato in formazione in un fuso non potr\u00e0 mai reagire con la silice, in quanto creerebbe un minerale strutturalmente e stechiometricamente inesistente. La silice residuale in eccesso cristallizza quindi come quarzo. Motivo per cui potremo avere insieme feldspati, plagioclasi e quarzo (rocce sovrassature); plagioclasi e feldspati (rocce sature); feldspati e feldspatoidi (rocce sottosature). Quarzo e feldspatoidi sono quindi antitetici. \nStesso discorso vale per le rocce effusive.\nRocce soprassature o granitoidi.\nIn questo campo le rocce contengono una percentuale minima di quarzo del 20%. \nLe rocce soprassature sono: alcaligranito, granito, granodiorite, tonalite.\nRocce sature.\nQuesto campo intermedio contiene rocce con percentuale di quarzo compresa tra lo 0 e il 5%.\nLe rocce sature sono: alcalisienite, sienite, monzonite, monzodiorite e monzogabbro, diorite e gabbro.\nRocce sottosature.\nLe rocce sottosature contengono feldspatoidi, non contengono invece quarzo. \nLe rocce sottosature sono: nefelinsienite, plagiosienite, theralite."}
{"id": "898092", "revid": "113268", "url": "https://it.wikipedia.org/wiki?curid=898092", "title": "Grido di Dolores", "text": ""}
{"id": "898093", "revid": "124682367", "url": "https://it.wikipedia.org/wiki?curid=898093", "title": "Porchetta", "text": "La porchetta \u00e8 un piatto tipico dell'Italia centrale e di poche regioni settentrionali. Consiste in un maiale intero, svuotato, disossato e condito, ideale per le \"merende in cantina\", tipiche delle zone di produzione vinicola. Il suo consumo \u00e8 tradizionalmente associato ai venditori ambulanti che si recano dov'\u00e8 previsto un notevole afflusso di persone (feste paesane, fiere, mercati, sagre ecc...).\nOrigine.\nIl luogo di elaborazione della ricetta della porchetta \u00e8 a tutt'oggi incerto. Gli abitanti di Ariccia, nel Lazio, rivendicano la paternit\u00e0 della ricetta originaria. In Umbria si sostiene che sia nata a Norcia, famosa sin dai tempi dei romani per l'allevamento del maiale (da cui il sostantivo \"norcino\"). Nell'Alto Lazio la si fa risalire all'epoca degli Etruschi. Antichissima \u00e8 la tradizione della porchetta di Campli in provincia di Teramo, dove sono state rinvenute prove nella vicina necropoli picena di Campovalano.\nA Campli gi\u00e0 gli Statuti comunali del 1575, rinnovati per opera di Margherita d'Austria, contenevano numerose indicazioni sull'uso, la vendita e la cottura della porchetta. Analoghe rivendicazioni di primogenitura si riscontrano in localit\u00e0 delle Marche. La porchetta \u00e8 diffusa anche in Romagna e nel Ferrarese. Molte sono le fonti che la porchetta abbia effettivamente origini nel comune di Poggio Bustone, in provincia di Rieti.\nNel novecento la porchetta ha avuto successo in Veneto, diffondendosi a Treviso e Padova, diventando un prodotto familiarmente locale per i consumatori veneti.\nTradizione e sapori.\nEsistono due tipi fondamentali di condimento e quindi di gusto, dettati dalla tradizione. \nNella Toscana meridionale, nei Castelli Romani del sud, in Sabina e in altre aree del centro Italia, si aromatizza con il rosmarino (\"ramerino\" in toscano). Tipiche sono quelle laziali di Selci (P.A.T.) e quella di Ariccia (IGP): \"la porca co un bosco de rosmarino in de la panza\", come scrisse Carlo Emilio Gadda in \"Quer pasticciaccio brutto de via Merulana\". Cos\u00ec come nella zona dei Castelli Romani e in particolare nei paesi di Ariccia, Cecchina e Marino si trovano dei locali caratteristici, chiamati \"fraschette\", dove si gustano porchetta e vino locali. Oltre ai tradizionali chioschi dove pane di Genzano e porchetta di Ariccia imperano con le loro fragranze.\nNella Tuscia, in Umbria, nelle Marche e in Romagna invece si aromatizza col finocchio selvatico, che le conferisce un profumo e un gusto assolutamente inconfondibili. Tipiche di questa tradizione sono le porchette che si preparano a Cellere (F.lli Forati), Soriano nel Cimino, Bagnaia, Vignanello, Vallerano e Sutri (Tuscia viterbese) e a Costano, in Umbria. La porchetta di Campli si differenzia e si distingue da quella preparata in altre zone per gli aromi, i tempi e i modi di cottura, non \u00e8 utilizzato ad esempio il finocchio selvatico.\nProduzione.\nPer prepararla, l'artigiano sceglie un suino di un anno, del peso massimo di un quintale. Una volta ucciso e dissanguato, il maiale s'immerge in una caldaia d'acqua bollente per procedere alla depilazione. Quindi, accuratamente lavato, si apre, si eviscera, si disossa e si riempie di condimento: sale da cucina, pepe, teste d'aglio con tutta la camicia e, a seconda della tradizione, fegato e milza tagliati a tocchetti e manciate di rosmarino o di finocchio selvatico (si usano sia i fiori del finocchio, sia la cosiddetta barba anche amarene e mandorle).\nUna volta imbottita di sapori, la porchetta viene infilzata con un bastone che fuoriesce dalla bocca e dall'altra estremit\u00e0 (utile anche per il trasporto) e si lega ben bene con lo spago. A questo punto si mette al forno. La cottura dura da cinque a otto ore, a seconda della mole dell'animale, e va controllata di tanto in tanto per constatare il progressivo rosolamento. La tradizione vuole che la porchetta sia arrostita nel forno a legna anche se ormai si tende ad arrostire la porchetta in forni in acciaio inossidabile.\nIn alcune localit\u00e0 si preferiscono uccidere maiali pi\u00f9 giovani, di sei o sette mesi, e poi cuocerli allo spiedo.\nCome si mangia.\nLa porchetta dev'essere consumata il giorno stesso dell'acquisto. Tiepida esprime al massimo il suo sapore e l'aroma delle spezie, le parti pi\u00f9 gustose sono quelle grasse. La freschezza si riconosce dalla croccantezza della crosta ovvero la pelle del maiale, grassa e croccante. Essa \u00e8 tradizionalmente servita in panini imbottiti di porchetta e crosta. Se non si consuma subito, l'affettato di porchetta pu\u00f2 essere conservato in frigo, baster\u00e0 tirarlo fuori un'ora prima per riportarlo a temperatura ambiente.\nSagre.\n\"Sagre della porchetta\" si svolgono in diverse localit\u00e0 d'Italia, anche molto distanti tra loro. A Sant'Antonio Abate \u00e8 abbinata a una fiera campionaria. A Campli (ad agosto, riconosciuta come miglior porchetta italiana in un concorso gastronomico tenutosi a Venezia nel 2009); in questo territorio la porchetta ha origini antiche, parlandosene negli \"Statuti di Campli\" del 1575 e suffragate dal rinvenimento di tracce di maiali nella limitrofa Necropoli di Campovalano. Da non dimenticare le sagre di Ariccia (inizio settembre), Costano (met\u00e0 agosto), Monte San Savino (settembre), San Terenziano-Gualdo Cattaneo (maggio), Poggio Bustone (si tiene dal 1930 la prima domenica di ottobre) e Selci (dal 1950 ogni seconda domenica di agosto). Famosissima anche la sagra della porchetta di Monterado che si festeggia il secondo week end di maggio."}
{"id": "898096", "revid": "1728", "url": "https://it.wikipedia.org/wiki?curid=898096", "title": "Grande Pettorale", "text": ""}
{"id": "898100", "revid": "232134", "url": "https://it.wikipedia.org/wiki?curid=898100", "title": "Rescifina Messina", "text": ""}
{"id": "898106", "revid": "13930", "url": "https://it.wikipedia.org/wiki?curid=898106", "title": "National Semiconductor", "text": "National Semiconductor (comunemente citata come \"National\") era un'azienda specializzata nella realizzazione e fornitura di dispositivi e sottosistemi analogici.\nCon sede a Santa Clara in California, dispone di un portafoglio prodotti che comprende dispositivi per la gestione dell'alimentazione, amplificatori operazionali e audio, prodotti di interfaccia per il settore delle comunicazioni, circuiti per il pilotaggio di display e soluzioni per la conversione dati. I suoi mercati principali comprendono quello dei terminali portatili wireless, dei display e di un'ampia variet\u00e0 di applicazioni dell'elettronica fra cui le soluzioni automotive, industriali, e della strumentazione di laboratorio (test e misura).\nIl 23 settembre 2011 l'azienda diviene formalmente parte di Texas Instruments come divisione \"Silicon Valley\".\nStoria.\nNational \u00e8 stata fondata il 27 maggio 1959 a Danbury, Connecticut, USA, da alcuni ingegneri che provenivano dalla Sperry Rand Corporation; nel 1967 spost\u00f2 la sua sede a Santa Clara, California.\nNel corso degli anni National ha acquisito alcune societ\u00e0 come Fairchild Semiconductor (nel 1987), e Cyrix (nel 1997).\nComunque, nel tempo, National ha abbandonato queste acquisizioni per concentrare la sua attenzione sulla tecnologia analogica.\nFairchild Semiconductor \u00e8 ritornata ad essere una societ\u00e0 separata ed autonoma nel 1997, mentre la divisione microprocessori di Cyrix \u00e8 stata ceduta alla societ\u00e0 taiwanese VIA Technologies nel 1999.\nLa divisione Information Appliance e processori embedded di National \u00e8 stata venduta ad AMD nel 2003. Altre attivit\u00e0 (per la maggior parte legate al mondo digitale) come i chipset per comunicazioni wireless, i sensori di immagine ed i chipset I/O per PC sono state chiuse o vendute poich\u00e9 National ha deciso di operare nel settore analogico.\nLocalizzazione dell'azienda nel mondo.\nLe unit\u00e0 produttive di National sono dislocate negli USA (Arlington, Texas e South Portland, Maine), in Europa (Greenock, Scozia) e in Asia (Melaka, Malesia e Suzhou, Cina). La societ\u00e0 dispone di oltre 30 centri di sviluppo e uffici vendite nel mondo.\nRegole di responsabilit\u00e0.\nOgni unit\u00e0 produttiva di National \u00e8 certificata ISO 14001 e OHSAS 18001, e i suoi prodotti sono privi di piombo. La societ\u00e0 ha l'OSHA (\"Occupational Health and Safety Administration's\"), lo Star Award del Voluntary Protection Program, e la Medaglia d'Oro della RoSPA (\"Royal Society for the Prevention of Accidents\"). National ha creato la sua fondazione umanitaria nel 2000, e provvede a garantire un supporto alle organizzazioni per gli aiuti umanitari nelle aree in cui opera, ma anche nelle scuole e nelle universit\u00e0, dove, con la sua iniziativa Science in Action contribuisce a creare ed incoraggiare le attivit\u00e0 scientifiche."}
{"id": "898108", "revid": "1305772", "url": "https://it.wikipedia.org/wiki?curid=898108", "title": "Pettorale", "text": "Anatomia umana.\nPettorale \u00e8 il nome dei muscoli:\nSport.\nRiquadro di stoffa con il numero di gara, usato in atletica leggera ed in altre discipline sportive.\nArmi.\nPiastra anteriore della corazza"}
{"id": "898111", "revid": "131358", "url": "https://it.wikipedia.org/wiki?curid=898111", "title": "Sparta Praha", "text": ""}
{"id": "898113", "revid": "110157", "url": "https://it.wikipedia.org/wiki?curid=898113", "title": "Coppa Italia 2001 (pallacanestro femminile)", "text": "La Coppa Italia di pallacanestro femminile 2001 (chiamata anche Final Four 2001) si \u00e8 disputata nel 2001 a Parma. Alla competizione vi hanno preso parte tutte le squadre del campionato di Serie A1, divise in 4 gironi; le vincenti si sono qualificate per le \"final four\".\nHa vinto il torneo l'Associazione Basket Parma, sponsorizzato dalla Cerve. \u00c8 la seconda volta che la squadra emiliana conquista la Coppa Italia."}
{"id": "898115", "revid": "287204", "url": "https://it.wikipedia.org/wiki?curid=898115", "title": "Pyronemataceae", "text": "Pyronemataceae \u00e8 una famiglia di funghi ascomiceti appartenente all'ordine Pezizales.\nGeneri.\nIl genere tipo \u00e8 \"Pyronema\" ; altri generi inclusi sono:"}
{"id": "898120", "revid": "122613800", "url": "https://it.wikipedia.org/wiki?curid=898120", "title": "Farina di castagne", "text": "La farina di castagne, detta anche farina dolce, \u00e8 il prodotto dell'essiccatura e della successiva macinatura delle castagne.\nSi presenta con un colore nocciola per la presenza della pellicina altrimenti colore paglierino, e con sapore dolce, si produce principalmente nelle zone di montagna dai 450 metri ai 900, dove cresce la pianta del castagno domestico e dove nel tempo si sono stabilite le strutture abilitate alla sua produzione. In passato era un'importante fonte di sussistenza, per molte zone montuose caratterizzato dalla cosiddetta \"civilt\u00e0 del Castagno\", visto l'alto contenuto calorico che ne fece la principale fonte di sostentamento.\nLa castagna introdotta gi\u00e0 ai tempi di San Benedetto fu intensamente coltivata a causa delle carestie e della peste in Toscana nel 1300 che portarono la popolazione a spostarsi in cerca di mezzi di sostentamento verso le colline.\nIn Corsica, il castagno venne introdotto su larga scala nel sedicesimo secolo dai genovesi, e la sua diffusione cambi\u00f2 radicalmente il paesaggio di vaste zone dell'isola, e la dieta di gran parte della popolazione.\nRaccolta e lavorazione delle castagne.\nLe fasi di lavorazione della castagna per giungere al prodotto finito sono:\nUso della farina di castagne.\nGeneralmente la farina di castagne viene adoperata aggiungendo acqua e un pizzico di sale: dopo un'opportuna amalgamatura \u00e8 pronta per diversi tipi di cottura.\nQuelli citati sono gli usi tipici, ma sono innumerevoli gli usi soprattutto dolciari di questo alimento. Molti sono anche gli usi possibili, dal momento che la farina di castagne \u00e8 un prodotto poco conosciuto se non prevalentemente nelle zone di produzione. Ad esempio nell'entroterra campano (Irpinia) viene fatta la pasta con la farina di castagne, oltre al pane e biscotti, mentre in Liguria, specie nella zona di Recco e Valfontanabuona, si preparavano le troffie di farina di castagne: pasta tipica da mangiare condita con il pesto di basilico.\nRiconoscimenti.\nLa farina di castagne e i suoi derivati sono stati riconosciuti prodotti tradizionali su proposta delle seguenti regioni:"}
{"id": "898128", "revid": "93556", "url": "https://it.wikipedia.org/wiki?curid=898128", "title": "Pezizales", "text": "Pezizales \u00e8 un ordine di funghi ascomiceti appartenente alla classe Pezizomycetes.\nTassonomia.\nL'ordine Pezizales include le seguenti famiglie:"}
{"id": "898133", "revid": "174925", "url": "https://it.wikipedia.org/wiki?curid=898133", "title": "Teorema della curva di Jordan", "text": "In topologia, il teorema della curva di Jordan (dal nome del matematico francese Camille Jordan che ad esso contribu\u00ec) afferma che ogni curva chiusa del piano che non sia intrecciata divide il piano in due parti una \"interna\" e una \"esterna\". Una curva con queste propriet\u00e0 \u00e8 detta curva di Jordan.\nIl teorema.\nUna \"curva di Jordan\" \u00e8 una curva piana semplice chiusa. Cio\u00e8 una funzione continua formula_1 dall'intervallo formula_2 a valori nel piano cartesiano formula_3 tale che:\nL'enunciato del teorema della curva di Jordan \u00e8 il seguente:\nSia formula_7 una curva semplice chiusa nel piano. Il complementare nel piano dell'immagine di formula_7 \nha due componenti connesse. Una di queste componenti \u00e8 limitata (la parte interna) e l'altra \u00e8 illimitata (la parte esterna). Inoltre formula_7 \u00e8 la frontiera di entrambe le componenti.\nUn enunciato non banale.\nL'enunciato del teorema della curva di Jordan sembra ovvio, ma la sua dimostrazione non lo \u00e8 per nulla. Il primo matematico che tent\u00f2 di fornire una dimostrazione del teorema fu Bernard Bolzano, dopo di lui moltissimi altri matematici tentarono di darne una dimostrazione, incluso lo stesso Camille Jordan, ma nessuno riusc\u00ec a dare una dimostrazione soddisfacente; solo nel 1905 il matematico Oswald Veblen riusc\u00ec nell'intento. Dopo quella data furono trovate altre dimostrazioni.\nUna dimostrazione rigorosa di 6500 righe del teorema della curva di Jordan fu fornita nel 2005 da un team internazionale di matematici che si sono serviti del sistema Mizar per la verifica automatica della dimostrazione dei teoremi.\nGeneralizzazioni.\nEsiste una generalizzazione del teorema della curva di Jordan in dimensioni maggiori di 2.\nSia \"X\" una mappa continua e iniettiva dalla sfera S\"n\" in R\"n\"+1. Allora il complemento in tale spazio dell'immagine di \"X\" consiste in due distinte componenti connesse, una delle quali \u00e8 limitata (la parte interna) e l'altra \u00e8 illimitata (la parte esterna). L'immagine di \"X\" \u00e8 il contorno di entrambe le componenti.\nEsiste, inoltre, una generalizzazione del teorema della curva di Jordan in R2 chiamato teorema di Jordan-Sch\u00f6nflies che afferma che ogni curva di Jordan formula_7 nel piano \u00e8 equivalente alla circonferenza\ntramite un omeomorfismo del piano. Esiste cio\u00e8 un omeomorfismo\ntale che formula_14\nQuesto enunciato costituisce un risultato molto pi\u00f9 forte del teorema della curva di Jordan, ma questa generalizzazione non \u00e8 pi\u00f9 vera in dimensioni maggiori di 2: la sfera di Alexander ne \u00e8 un controesempio in dimensione 3. Si tratta di una sfera contenuta nello spazio, la cui componente illimitata non \u00e8 semplicemente connessa."}
{"id": "898134", "revid": "767487", "url": "https://it.wikipedia.org/wiki?curid=898134", "title": "Giochi nell'acqua", "text": "Giochi nell'acqua (\"Drowning by Numbers\") \u00e8 un film del 1988 diretto da Peter Greenaway.\n\u00c8 stato presentato in concorso al 41\u00ba Festival di Cannes, dove ha vinto un premio per il miglior contributo artistico.\nTrama.\nTre donne, madre, figlia e nipote, tutte di nome Cissie Colpitts, fanno annegare uno dopo l'altro i rispettivi mariti (un giardiniere, un uomo d'affari e un idraulico disoccupato), rispettivamente in una vasca da bagno, in mare ed in piscina. Malgrado i sospetti dei familiari dei defunti, fanno passare le morti per incidenti grazie alla complicit\u00e0 dell'eccentrico medico legale Madgett, amico di famiglia, che passa il tempo con il figlio adolescente inventandosi strani giochi e stilando macabre statistiche di morti.\nMadgett si aspetta ogni volta di essere ricompensato dalle loro grazie femminili, ma viene solo ripetutamente illuso (\u00e8 la pi\u00f9 giovane e trasgressiva delle tre a concedergli una minima soddisfazione, ma poi si tira indietro anche lei), finch\u00e9 alla fine, durante la cerimonia notturna della dispersione delle ceneri dei tre mariti, rimane vittima a sua volta dello spietato terzetto.\nUn film puzzle.\nIl titolo originale (la cui traduzione letterale \u00e8: \"affogati dai numeri\") \u00e8 un gioco di parole che richiama quegli album per bambini in cui si colora un disegno (\"Drawing by numbers\") riempiendo le caselle numerate con i diversi colori.\nNel corso del film appaiono, evidenti in primo piano o nascosti sullo sfondo, i numeri dall'1 al 100, in ordine crescente, come se vi fosse in corso una sorta di conteggio, introdotto all'inizio del film da una bambina che, mentre salta la corda, conta e nomina le stelle, fermandosi a cento.\nProduzione.\nLa prima idea del film venne a Greenaway mentre stava lavorando a \"I misteri del giardino di Compton House\". Gli esterni del film furono girati nella campagna inglese tra Norfolk e Suffolk, nel periodo autunnale, con i colori ritratti dal prestigioso direttore della fotografia Sacha Vierny, gi\u00e0 collaboratore di Resnais e Bu\u00f1uel."}
{"id": "898135", "revid": "7422180", "url": "https://it.wikipedia.org/wiki?curid=898135", "title": "Laverne e Shirley", "text": ""}
{"id": "898136", "revid": "120550260", "url": "https://it.wikipedia.org/wiki?curid=898136", "title": "Teologia pratica", "text": "La teologia pratica (o teologia applicata), come presuppone lo stesso suo nome, \u00e8 lo studio della teologia cristiana fatto in modo tale da renderlo utile o applicabile. In altre parole, la teologia pratica \u00e8 lo studio della teologia finalizzato alla sua utilizzazione pratica, rilevante alla vita di tutti i giorni.\nUn seminario teologico descrive il suo programma di teologia pratica come lo studio dedicato all'applicazione pratica dei concetti teologici e che, generalmente, include, fra l'altro, le discipline della teologia pastorale, dell'omiletica e dell'educazione cristiana. Un altro seminario considera lo scopo della teologia pratica quello di preparare ed aiutare gli studenti a tradurre le conoscenze apprese nell'effettivo servizio delle persone, nell'ambito della vita familiare e personale come pure nell'amministrazione della chiesa e nei suoi ministeri educativi. Scopo della teologia pratica, si afferma, \u00e8 sviluppare comunicatori efficaci del messaggio biblico che contemplino la crescita spirituale dei credenti.\nAltri considerano la teologia pratica semplicemente come designazione tecnica della dottrina della vita cristiana. Essa pone l'accento su come l'insegnamento biblico influisca sul nostro modo di vivere nel mondo contemporaneo. Si tratta quindi non semplicemente di comprendere le dottrine teologiche ma di applicarle nella vita cristiana concreta tanto da contribuire a far diventare questo mondo ci\u00f2 che Dio aveva inteso fin dall'inizio. Presupposto della teologia pratica \u00e8 far s\u00ec che il ministro di Dio non solo abbia adeguate conoscenze teologiche, ma anche le capacit\u00e0 professionali necessarie per svolgere nel modo migliore il suo compito in questo mondo. I programmi di teologia pratica fanno uso dell'omiletica, della didattica, e della consulenza cristiana per preparare i futuri ministri di Dio al compito che dovranno svolgere.\nSi potrebbe definire la teologia pratica come quella riflessione teologica che si basa nella vita della chiesa, della societ\u00e0 e dell'individuo, e che criticamente ricupera la teologia del passato per sviluppare costruttivamente la teologia del futuro.\nOrigine di questa disciplina.\nLa teologia sistematica \u00e8 stata \"inventata\" come tale, per la prima volta, nel diciottesimo secolo nelle facolt\u00e0 di teologia tedesche. Allora la \"enciclopedia teologica\" era suddivisa in: (1) studi biblici; (2) teologia sistematica, e (3) storia della chiesa. Friedrich Schleiermacher propone cos\u00ec una quarta disciplina, cio\u00e8 la \"teologia pratica\", che avrebbe sviluppato le \"regole dell'arte\" per la vita ed il ministero cristiano. Attraverso i secoli successivi, per\u00f2, la teologia pratica si \u00e8 fondamentalmente sviluppata come applicazione dei risultati delle prime tre discipline, che assume la forma di corsi di omiletica, di cura pastorale e di didattica. Dalla met\u00e0 del ventesimo secolo vi \u00e8 stata una rinascita degli studi di teologia pratica, allorch\u00e9 i \"teologi pratici\" aspirano non solo ad applicare i risultati degli altri campi di studio, ma a fare \"teologia costruttiva\". I \"teologi pratici\" sostanzialmente cercano di affrontare temi che fan parte della vita concreta in questo mondo, e non tanto di risolvere problemi teoretici astratti.\nSuddivisione.\nSi potrebbero delineare le sotto-categorie della teologia pratica come segue:"}
{"id": "898137", "revid": "1982", "url": "https://it.wikipedia.org/wiki?curid=898137", "title": "Emile L\u00e9onard Mathieu", "text": ""}
{"id": "898143", "revid": "212348", "url": "https://it.wikipedia.org/wiki?curid=898143", "title": "Matthieu Bonafous", "text": "Biografia.\nNato da una famiglia di ricchi negozianti piemontesi, originari della Francia, studi\u00f2 principalmente le colture diffuse nel Sud della Francia, il mais, il riso, la vite e la seta.\nDedic\u00f2 il suo patrimonio a fondazioni filantropiche: prese parte nella creazione della colonia di Mettray e degli istituti agronomici di Grignon de Roville.\nOpere.\nScrisse opere notevoli, sia in francese che in italiano: \nTradusse in francese l'opera \"Principi di economia politica applicati all'agricoltura\" di Cesare Beccaria (1738-1794), e adatt\u00f2 in francese il poema di Marco Girolamo Vida (1485-1566) sul \"baco da seta\".\nIl suo \"Elogio\" per Paul-Antoine Cap (1788-1877) venne premiato dall'Accademia delle scienze francese nel 1854."}
{"id": "898145", "revid": "123829840", "url": "https://it.wikipedia.org/wiki?curid=898145", "title": "Serie A1 1999-2000 (pallacanestro femminile)", "text": "Il campionato di Serie A1 di pallacanestro femminile 1999-2000 \u00e8 stato il settantaquattresimo organizzato in Italia.\nLe quattordici squadre che partecipano alla massima serie si incontrano in un girone all'italiana con partite di andata e ritorno. Al termine della stagione regolare retrocedono in Serie A2 le ultime due squadre, mentre quelle che hanno concluso il campionato tra il primo e il dodicesimo posto si giocano lo scudetto ai play-off: le squadre classificatesi dalla 5\u00aa alla 12\u00aa posizione hanno dato vita agli ottavi di finale, quelle dal 1\u00ba al 4\u00ba posto entrano invece nei quarti.\nVince l'Isab Priolo, per la seconda volta nella sua storia, nella finale contro il Famila Schio."}
{"id": "898146", "revid": "16066", "url": "https://it.wikipedia.org/wiki?curid=898146", "title": "ST Microelectronics", "text": ""}
{"id": "898148", "revid": "1534511", "url": "https://it.wikipedia.org/wiki?curid=898148", "title": "\u00c9mile Mathieu", "text": "Nato e cresciuto a Metz, frequenta le scuole della citt\u00e0, eccelle negli studi classici, mostrando notevoli abilit\u00e0 in Greco e Latino, ma quando, adolescente, scopre la matematica essa diventa il suo unico interesse. Entra all\u2019\"Ecole Politechnique\" a Parigi, dove in soli diciotto mesi completa l'intero corso di studi; quindi continua i suoi studi per un dottorato in scienze che ottiene nel 1859, con una tesi sulle funzioni transitive, lavoro che lo porter\u00e0 a scoprire i gruppi sporadici semplici per i quali \u00e8 oggi ricordato.\nNonostante i suoi notevoli risultati non riesce ad ottenere una cattedra universitaria a Parigi. Lavora per dieci anni come tutore privato insegnando matematica. Nel 1869 viene nominato professore di matematica a Besan\u00e7on; cinque anni dopo si trasferisce a Nancy dove ottiene una cattedra di matematica; risieder\u00e0 in questa citt\u00e0 fino alla morte.\nI principali lavori di Mathieu, dopo il suo iniziale interesse nella matematica pura, riguardano la fisica matematica. Alcuni dei suoi primi lavori concernono lo studio della luce; lavora alla polarizzazione della luce, mettendo in evidenza alcuni punti deboli nei risultati ottenuti da Cauchy sull'argomento. Studia la teoria del potenziale applicata all'elasticit\u00e0, la diffusione del calore e le vibrazioni delle campane (un problema molto complesso). Studia il comportamento dei fluidi, esaminando in particolare le forze capillari. Inoltre si interessa di induzione magnetica e del problema dei tre corpi.\nIn un'opera del 1868 studia le vibrazioni di una membrana metallica ellittica in un fluido, e in tale occasione introduce le coordinate cilindriche ellittiche e le relative funzioni, oggi dette funzioni di Mathieu, una famiglia particolare delle funzioni ipergeometriche. Le funzioni di Mathieu sono soluzioni dell'equazione di Mathieu\nOggigiorno \u00e8 soprattutto ricordato per la scoperta dei cinque gruppi sporadici semplici (vedi anche Classificazione dei gruppi semplici finiti) che portano il suo nome; probabilmente se avesse continuato i suoi importanti studi sulla teoria dei gruppi avrebbe raggiunto una fama maggiore, sia presso i suoi contemporanei che presso i posteri.\nIn suo onore all'asteroide 27947 Emilemathieu \u00e8 stato dato il suo nome."}
{"id": "898149", "revid": "53588", "url": "https://it.wikipedia.org/wiki?curid=898149", "title": "Teologia applicata", "text": ""}
{"id": "898150", "revid": "339392", "url": "https://it.wikipedia.org/wiki?curid=898150", "title": "Isab Priolo", "text": ""}
{"id": "898151", "revid": "647919", "url": "https://it.wikipedia.org/wiki?curid=898151", "title": "Tremomeccanica La Spezia", "text": ""}
{"id": "898152", "revid": "156341", "url": "https://it.wikipedia.org/wiki?curid=898152", "title": "Fuji Alcamo", "text": ""}
{"id": "898154", "revid": "599013", "url": "https://it.wikipedia.org/wiki?curid=898154", "title": "Trattrice", "text": ""}
{"id": "898157", "revid": "767487", "url": "https://it.wikipedia.org/wiki?curid=898157", "title": "Gino Starace", "text": "La vita.\nNato a Milano, Starace si trasfer\u00ec giovane a Parigi dove cominci\u00f2 la sua carriera di disegnatore e illustratore di romanzo feuilleton.\nL'artista continu\u00f2 a lavorare fino alla sua morte, a Parigi, nel 1950.\nLe opere maggiori.\nTra le opere illustrate da Starace vanno ricordate:"}
{"id": "898158", "revid": "92723", "url": "https://it.wikipedia.org/wiki?curid=898158", "title": "Cattedrale di San Giorgio (Ferrara)", "text": "La cattedrale di San Giorgio Martire \u00e8 il principale luogo di culto cattolico di Ferrara, chiesa madre dell'arcidiocesi di Ferrara-Comacchio. \nSorge al centro della citt\u00e0, di fronte al Palazzo Municipale, a fianco dell'antica piazza delle Erbe ed \u00e8 collegata al palazzo Arcivescovile attraverso una volta coperta su via Guglielmo degli Adelardi.\n\u00c8 sede delle celebrazioni pi\u00f9 importanti della diocesi come ordinazioni, pontificali e funerali solenni. In primavera avviene anche la Benedizione dei Palii, ovvero dei quattro tessuti dipinti che costituiscono il premio delle quattro gare del Palio di Ferrara.\nNella cattedrale \u00e8 sepolto papa Urbano III.\nNel novembre del 1959 papa Giovanni XXIII l'ha elevata alla dignit\u00e0 di basilica minore.\nDal 4 marzo 2019 l'edificio \u00e8 chiuso al culto per restauri e consolidamento necessari dopo i danni subiti col terremoto dell'Emilia del 2012.\nStoria.\nLa cattedrale fu costruita a partire dal XII secolo, con il contributo di Guglielmo II Adelardi, e del principe Federico Giocoli, che con le sue ingenti sostanze nel 1135 finanzi\u00f2 l'edificazione su concessione dell'antipapa Anacleto II ottenuta nel 1132, quando la citt\u00e0 si stava allargando sulla riva sinistra del Po e di conseguenza il centro della citt\u00e0 si spostava verso nord. La precedente cattedrale era la chiesa di San Giorgio, ancora oggi chiesa parrocchiale, che sorge sulla riva destra del Po di Volano, al di fuori della cinta muraria, l\u00e0 dove fu il primo nucleo di Ferrara. La nuova cattedrale fu cominciata nel 1135 e dedicata a san Giorgio, come si legge nell'iscrizione in volgare, nell'atrio della chiesa. L'altare maggiore fu consacrato nel 8 maggio del 1177, che indica, che 42 anni dopo la prima pietra la cattedrale fu quasi completa, o le parti orientali furono quasi complete, per la costruzione d'una grande chiesa medioevale un buon tempo. \nLo stile romanico del progetto iniziale \u00e8 testimoniato dalla facciata inferiore, specialmente le tre porte occidentali. Ma in differenza alle mura romane del Duomo di Modena, in Ferrara gi\u00e0 nella prima galleria cominciano le forme gotiche. Le trifora della galleria sono coperti di archi di sesto acuto. La loggia sopra il protiro romano della porta centrale romana fu costruita alla meta del Duecento in perfetto stilo gotico. Su attica contemporanea gi\u00e0 e proto-rinascimentale, prepara l'architettura rinascimentale. \nTra il 1451 e il 1493, venne eretto il campanile su progetto di Leon Battista Alberti che non venne mai terminato ed \u00e8 privo della prevista copertura a cuspide. Nello stesso periodo fu realizzata l'abside su progetto di Biagio Rossetti. Nel 1539 fu presentata per la prima volta la \"Gaude et laetare ferrariensis civitas\" di Crist\u00f3bal de Morales per il cardinalato di Ippolito II d'Este.\nIl 2 giugno 1712 il cardinale Taddeo Luigi dal Verme affid\u00f2 al ferrarese Francesco Mazzarelli l'incarico del consolidamento di alcune parti dell'edificio.\nNel 1717, venne nominato vescovo di Ferrara il cardinale Tommaso Ruffo, in precedenza cardinale legato della citt\u00e0, che affid\u00f2 il proseguimento dei lavori al romano Tommaso Mattei. Il completamento dei rifacimenti si rivel\u00f2 molto pi\u00f9 vasto di quanto inizialmente previsto. Nel complesso i lavori durarono diciassette anni e ridussero da cinque a tre il numero delle navate con sostanziali modifiche a tutto l'apparato decorativo della cattedrale che fu completato nel secolo successivo.\nDurante la seconda guerra mondiale il 28 gennaio 1944 un bombardamento sulla citt\u00e0 colp\u00ec anche la cattedrale distruggendo gli edifici retrostanti l'abside e parte del lato meridionale in prossimit\u00e0 del campanile.\nNel 2006 l'esterno dell'abside \u00e8 stato oggetto di un restauro. Tra il 2015 ed il 2016 la cattedrale ebbe una porta santa in occasione del Giubileo straordinario della misericordia voluto da Papa Francesco\nDescrizione.\nEsterno.\nFacciata.\nLa facciata superiore della cattedrale di san Giorgio \u00e8 in marmo bianco, a tre cuspidi, e presenta logge, arcatelle, rosoni, finestroni strombati, statue e numerosissimi bassorilievi gotici. Nella parte centrale della facciata risalta il protiro, sorretto da leoni e telamoni, sormontato da una loggia a baldacchino con la statua della \"Madonna con il Bambino\" (aggiunta tardogotica) realizzata da Michele da Firenze e, in alto, \u00e8 scolpito un \"Giudizio Universale\" di influenza gotico-francese. Nel Giudizio Universale i dannati vanno verso l'Inferno, i beati verso il Paradiso. Una figura mostruosa, a destra, ingoia le anime dei dannati, mentre a sinistra Abramo accoglie nel suo grembo le anime dei giusti. Sopra nell' attica proto-rinascimentale vi \u00e8 il Cristo nella mandorla con ai due lati due angeli con in mano i simboli della Passione e Maria e Giuseppe che, inginocchiati, chiedono perdono per l'umanit\u00e0. Sui lati del timpano i vegliardi, testimoni di tutto ci\u00f2 che avviene. Il fregio sopra gli archetti raffigura l'arcangelo Gabriele con in mano la bilancia per la pesatura delle anime (psicostasia).\nIn basso, proprio al di sopra del portone centrale, due opere dello scultore Nicholaus, allievo forse di Wiligelmo: la \"Statua di san Giorgio\", protettore di Ferrara, e le \"Scene del Nuovo Testamento\".\nNegli stipiti figure di profeti (Daniele, Geremia, Isaia, Ezechiele). Lo stesso Nicholaus progett\u00f2 forse l'intera facciata, le absidi, le fiancate e la struttura interna della chiesa. Nella parte destra vi \u00e8 una statua di \"Alberto V d'Este\" in veste da pellegrino, mentre sul lato sinistro un busto bronzeo di \"papa Clemente VIII\" \u00e8 posto sopra una lapide che ricorda la presa di Ferrara da parte dello stesso pontefice. Alcuni elementi della facciata, come le loggette, sono simili a quelli delle cattedrali di Parma e Modena.\nFianco meridionale.\nIl lato sud della cattedrale (orientata naturalmente da ovest verso l'altare ad est) lungo piazza Trento e Trieste, \u00e8 decorato da due logge con colonnette scolpite con soggetti diversi. Su questo lato era presente un secondo grande portale, demolito nei restauri del Settecento, che si affacciava verso via San Romano, in direzione di Bologna: era il portale attraversato dai pellegrini che andavano a Roma. Attorno al portale vi erano alcune sculture raffiguranti i mesi dell'anno, da cui il nome \"Porta dei Mesi\", in alternativa alla dicitura \"Porta dei Pellegrini\"; non si conosce il nome dell'autore delle sculture e gli storiografi dell'arte lo hanno chiamato Maestro dei mesi del Duomo di Ferrara. Come sulla facciata anche ai lati della Porta dei Mesi vi erano precedentemente degli ippogrifi stilofori, che ora si trovano di fronte alla cattedrale, prima della scalinata davanti all'entrata. Ora, sul fianco della chiesa, nella \"loggia dei mercanti\", vi sono alcuni fondi commerciali.\nCampanile.\nSempre sul lato sud, vi \u00e8 il campanile rinascimentale in laterizio e rivestito in pietra calcarea (bianco e rosso di Verona); le colonne ai lati nord e sud sono in calcare grigio di Noriglio, la zoccolatura delle colonne \u00e8 in pietra d'Istria, i capitelli delle colonne sono in pietra di prun e alcuni stemmi nei lati sud e ovest sono in pietra tenera di Vicenza. Il campanile, il cui progetto \u00e8 attribuito a Leon Battista Alberti, venne realizzato nel 1451-1493 e ultimato, nella forma attuale, alla fine del XVI secolo. Il campanile non \u00e8 del tutto bilanciato, poich\u00e9 il terreno \u00e8 costituito da sabbia, perci\u00f2 un ulteriore peso del tetto lo avrebbe fatto crollare.\nZona absidale.\nL'abside in laterizio presenta archi in cotto e capitelli marmorei ed \u00e8 opera dell'architetto e urbanista ferrarese Biagio Rossetti.\nInterno.\nNell'atrio d'ingresso si trovano i basamenti originali dei pilastri della cattedrale medioevale, lasciano intuire la ripartizione originaria in cinque navate, vi sono ospitati anche sarcofagi paleocristiani e altri interessanti lapidei dell'epoca.\nL'interno in stile barocco \u00e8 a tre navate con triplice transetto. Al centro spicca l'altare maggiore, consacrato nel 1728, opera di Celio Tirini (scultore veneziano abitante in Ravenna) che reimpieg\u00f2 marmi provenienti da edifici ravennati, per la maggior parte derivanti dalle rovine del Palazzo di Ravenna di Re Teodorico. A sinistra dell'altare c'\u00e8 la tomba di Papa Urbano III (morto a Ferrara nel 1187) e a destra il busto del Papa Clemente XI.\nSulla controfacciata monumentali statue dei patroni di Ferrara, \"San Giorgio\" e \"San Maurelio Vescovo\" di Giovanni Marchiori del 1746. Vi si possono ammirare, dal 1678 dopo altre collocazioni , le statue bronzee della \"Crocifissione\" e dei \"Santi Giorgio e Maurelio\", di Niccol\u00f2 Baroncelli e Domenico di Paris (quest'ultimo assieme a Giovanni Baroncelli succedendo alla morte di Niccol\u00f2) del XV secolo (al quale fu aggiunta nel 1955 il monumento marmoreo dedicato a Ruggero Bovelli ad opera dello scultore ferrarese Ulderico Fabbri su disegno dell'architetto Enrico Alessandri) e il quadro \"Martirio di san Lorenzo\" del Guercino, del XVII secolo.\nSempre nelle cappelle laterali sono presenti la \"Madonna in trono e Santi\" del Garofalo, l\"Incoronazione della Vergine e Santi\" di Francesco Francia e la \"Vergine in gloria con le Sante Barbara e Caterina\" di Bastianino (XVI secolo). Proprio quest'ultimo dipinse anche nel catino absidale, sopra il coro, l'affresco del \"Giudizio Universale\" ispirato a quello di Michelangelo nella Cappella Sistina.\nOrgani a canne.\nGi\u00e0 nel XV sec. la cattedrale era dotata di un organo a canne, di incerta ubicazione, che venne sostituito, nel 1465, da un nuovo strumento posto al centro dell'abside maggiore, opera del francescano Giovanni da Mercatello (che gi\u00e0 ne aveva costruito uno per il duomo di Firenze), con le portelle dipinte da Cosm\u00e8 Tura nel 1469. La collaborazione dei due artefici produsse uno strumento che doveva sicuramente rispondere in pieno a quanto richiesto dal contratto che lo voleva Il vecchio organo venne ceduto al convento di San Domenico e il nuovo rimase nella sua sede finch\u00e9 non iniziarono i lavori di risistemazione dell'abside ad opera di Biagio Rossetti.\nOrgano maggiore.\nL'organo a canne della cattedrale \u00e8 stato costruito nel 1967 dalla ditta organaria padovana Fratelli Ruffatti.\nLo strumento \u00e8 a trasmissione integralmente elettrica, con consolle mobile indipendente nell'abside avente tre tastiere di 61 note ciascuna ed una pedaliera concavo-radiale di 32.\nIl materiale fonico si trova in tre posti distinti:\nOrgano della cappella di Santa Maria delle Grazie.\nNella prima cappella laterale di destra, dedicata a Santa Maria delle Grazie, patrona di Ferrara, si trova un secondo organo a canne, costruito da Domenico Fedeli nel 1746 ed ampliato nel 1780 da Filippo e Antonio Fedeli.\nLo strumento, a trasmissione integralmente meccanica, ha consolle a finestra, con unica tastiera di 52 tasti con prima ottava scavezza e pedaliera a leggio scavezza di 18 note costantemente unita al manuale.\nMuseo della cattedrale.\nNella ex chiesa di san Romano, posta sempre su piazza Trento e Trieste, \u00e8 ospitato il museo della Cattedrale, che raccoglie numerose opere d'arte legate alla storia della Cattedrale, dalla quale furono rimosse a seguito del rifacimento settecentesco, quali le antiche ante d'organo raffiguranti \"L'annunciazione\" e \"San Giorgio e il drago\" (1469) dipinte dal \"capostipite\" della Scuola ferrarese, Cosm\u00e8 Tura, pittore della corte estense. Vi \u00e8 anche la \"Madonna della melagrana\" (1409) di Jacopo della Quercia ed otto arazzi dedicati alle storie dei due patroni di Ferrara su cartoni del Garofalo e di Camillo Filippi, della met\u00e0 del Cinquecento, eseguiti dalle manifatture ducali estensi, dirette dal fiammingo Johannes Karcher. Tra le sculture si ammirano le formelle duecentesche e il capitello con le storie della vita di san Giovanni Battista provenienti dalla Porta dei Mesi. Sono anche esposti oggetti sacri, reliquari e miniature."}
{"id": "898159", "revid": "18323", "url": "https://it.wikipedia.org/wiki?curid=898159", "title": "Duomo di Ferrara", "text": ""}
{"id": "898160", "revid": "327773", "url": "https://it.wikipedia.org/wiki?curid=898160", "title": "Insilato", "text": "L'insilato, chiamato anche comunemente silato, \u00e8 il prodotto di una tecnica di conservazione del foraggio (l'\"insilamento\") che si realizza per acidificazione della massa vegetale causata da microrganismi anaerobi, impedendo cos\u00ec ad altri microrganismi di colonizzare la massa vegetale provocandone la perdita di valore nutritivo e sviluppando sostanze potenzialmente tossiche per gli animali ai quali il prodotto \u00e8 destinato.\nL'insilamento.\nL'insilamento \u00e8 una tecnica molto antica (documenti storici risalgono al 1500 a.C.); consiste nello stoccaggio della massa vegetale in particolari contenitori chiusi (i silo tradizionali) o anche, pi\u00f9 semplici e diffusi, in silos all'aperto a forma di bunker, costituiti da piattaforme di calcestruzzo munite di muri di contenimento, ove il foraggio sminuzzato viene compattato ed infine sigillato da un telone di materiale plastico isolante dall'aria: la tecnica consente di ottenere un alimento facile da introdurre nelle razioni alimentari per l'allevamento perch\u00e9 appetibile e chimicamente stabile durante l'anno, sostituendo in tutto il foraggio verde (l'erba) e quello essiccato (il fieno), anche se tuttavia nell'alimentazione bovina quest'ultimo viene in parte mantenuto per ragioni fisiologiche. I silos isolando la massa dall'ambiente esterno, impediscono l'apporto di ossigeno; quello presente naturalmente all'interno della massa viene consumato nel primissimo periodo della maturazione dell'insilato da parte dei batteri aerobi presenti e dalle piante stesse. Nei primissimi giorni, infatti, si ha una fermentazione acetica aerobia che abbassa il pH fino a 4,5-5. L'acidificazione dell'ambiente del silo porta allo sviluppo dei batteri lattici che opereranno la fermentazione lattica, portando il pH a valori anche minori di 4.\nL'insilamento viene utilizzato non solamente per i foraggi, ma anche per stoccare cereali in forma di granella umida o pi\u00f9 spesso farina umida, soprattutto ove destinati all'alimentazione animale.\nInoltre \u00e8 discretamente diffusa la pratica di insilamento misto di farine e parti di foraggio di mais, definito comunemente Pastone Integrale, ottenuto dalla macinazione dell'intera spiga (\"pannocchia\") senza realizzarne n\u00e9 lo scartocciamento, n\u00e9 l'eliminazione del tutolo.\nLa raccolta \u00e8 oggi completamente meccanizzata e si avvale di macchine trinciacaricatrici tipicamente semoventi, sostanzialmente macchine agricole operatrici dotate di una testata di taglio atta allo sfalcio del foraggio (oppure una testata spannocchiatrice, per la produzione del pastone integrale, oppure una testata raccoglitrice per i foraggi appassiti) e di un rotore trinciante che sminuzza la massa vegetale umida. Il trinciato viene quindi lanciato su camion o rimorchi agricoli che procedono a fianco alla trinciacaricatrice, oppure, nei modelli che lo prevedono, stoccato in un cassone; la massa trinciata viene quindi trasferita rapidamente nei silos dove viene scaricata, spianata in strati e compattata da pesanti trattori che vi transitano sopra. \nPer l'ottenimento di un prodotto di qualit\u00e0 \u00e8 importante la accurata compattazione e la sigillatura del silo in tempi il pi\u00f9 rapidi possibili. \nUn buon insilato deve avere:\nIl cereale pi\u00f9 sottoposto a questa tecnica \u00e8 il mais, in quanto caratterizzato da:\nHanno tuttavia una certa diffusione additivi quali colture di batteri lattici selezionati, che, secondo le case produttrici, migliorerebbero l'andamento della fermentazione; utilizzati anche prodotti come i sali dell'acido propionico in funzione antimuffa.\nUn insilamento mal condotto pu\u00f2 portare allo sviluppo di batteri del genere Clostridium che contaminando la stalla e di conseguenza il latte e il caseificio possono provocare i cosiddetti gonfiori tardivi nei formaggi. Per questo motivo i disciplinari per la produzione di Parmigiano Reggiano e di Grana del Trentino ne vietano l'uso per le bovine il cui latte \u00e8 destinato alla produzione di questi formaggi, non solo nell'alimentazione; \u00e8 vietata anche la detenzione in azienda e lo spargimento di letame di bovine alimentate con questo mangime sui campi i cui foraggi verranno destinati alle bovine idonee per la produzione di Parmigiano e Trentingrana, appunto per evitare gravi danni alle forme che verrebbero rese immeritevoli del marchio causa i buchi. Tale limite \u00e8 inesistente per la produzione di Grana Padano in quanto al latte viene aggiunto l'antibatterico naturale lisozima.\nL'insilamento di cereali da granella avviene con modalit\u00e0 analoghe, ma con la sostanziale differenza che la granella pu\u00f2 essere conferita in silos in tempi differiti, e viene spesso ridotta in farina attraverso molini meccanici che vengono collocati nei pressi del silos immediatamente prima dell'insilamento; l'insilamento in silos-bunker prevede anche in questo caso la compattazione della massa mediante schiacciamento da parte di trattori o veicoli pesanti, ed infine il sigillamento con teli plastici.\nIn alternativa all'insilamento in silos-bunker, per i foraggi, viene talvolta preferita la pratica di pressatura meccanica dell'insilato in balle (tipicamente cilindriche) che vengono immediatamente fasciate in teli plastici destinati a realizzare l'isolamento dall'ambiente aereo esterno. La pressatura avviene tipicamente in un cantiere statico e non su campo, poich\u00e9 le balle ottenute sono particolarmente delicate da un punto di vista meccanico, essendo costituite da una massa vegetale sminuzzata, e tendono a rompersi facilmente."}
{"id": "898162", "revid": "1862310", "url": "https://it.wikipedia.org/wiki?curid=898162", "title": "Perimetro d'imposta", "text": "In architettura e in geometria descrittiva il perimetro d'imposta \u00e8 la linea chiusa che sta alla base di un tetto (o pi\u00f9 in generale di una copertura, cio\u00e8 di una frontiera orizzontale superiore). \nAd esempio:"}
{"id": "898163", "revid": "21079", "url": "https://it.wikipedia.org/wiki?curid=898163", "title": "Sfera cornuta di Alexander", "text": ""}
{"id": "898167", "revid": "148056", "url": "https://it.wikipedia.org/wiki?curid=898167", "title": "Formigoni", "text": ""}
{"id": "898169", "revid": "16066", "url": "https://it.wikipedia.org/wiki?curid=898169", "title": "Borsa Italiana S.p.A.", "text": ""}
{"id": "898175", "revid": "50", "url": "https://it.wikipedia.org/wiki?curid=898175", "title": "Polilinea", "text": ""}
{"id": "898178", "revid": "196390", "url": "https://it.wikipedia.org/wiki?curid=898178", "title": "Trimetrica", "text": ""}
{"id": "898182", "revid": "857138", "url": "https://it.wikipedia.org/wiki?curid=898182", "title": "Lu\u017enice", "text": ""}
{"id": "898184", "revid": "486946", "url": "https://it.wikipedia.org/wiki?curid=898184", "title": "Prima guerra cylone", "text": ""}
{"id": "898185", "revid": "116774", "url": "https://it.wikipedia.org/wiki?curid=898185", "title": "Gatti dai denti a sciabola", "text": ""}
{"id": "898187", "revid": "110157", "url": "https://it.wikipedia.org/wiki?curid=898187", "title": "Lu\u017enice (Repubblica Ceca)", "text": "Lu\u017enice \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898191", "revid": "339392", "url": "https://it.wikipedia.org/wiki?curid=898191", "title": "Derry City FC", "text": ""}
{"id": "898192", "revid": "110157", "url": "https://it.wikipedia.org/wiki?curid=898192", "title": "Majdalena", "text": "Majdalena \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898193", "revid": "73843", "url": "https://it.wikipedia.org/wiki?curid=898193", "title": "Genoni Rosa", "text": ""}
{"id": "898194", "revid": "767487", "url": "https://it.wikipedia.org/wiki?curid=898194", "title": "Nov\u00e1 Ole\u0161n\u00e1", "text": "Nov\u00e1 Ole\u0161n\u00e1 \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898197", "revid": "287204", "url": "https://it.wikipedia.org/wiki?curid=898197", "title": "Emile Mathieu", "text": ""}
{"id": "898198", "revid": "1982", "url": "https://it.wikipedia.org/wiki?curid=898198", "title": "\u00c9mile L\u00e9onard Mathieu", "text": ""}
{"id": "898202", "revid": "767487", "url": "https://it.wikipedia.org/wiki?curid=898202", "title": "Nov\u00e1 Ves nad Lu\u017enic\u00ed", "text": "Nov\u00e1 Ves nad Lu\u017enic\u00ed \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898207", "revid": "1305772", "url": "https://it.wikipedia.org/wiki?curid=898207", "title": "Novosedly nad Ne\u017e\u00e1rkou", "text": "Novosedly nad Ne\u017e\u00e1rkou \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898208", "revid": "287204", "url": "https://it.wikipedia.org/wiki?curid=898208", "title": "Bray Wanderers Association Football Club", "text": "Il Bray Wanderers Association Football Club (in gaelico: Cumann Peile F\u00e1naithe Bhr\u00e9), meglio noto come Bray Wanderers, \u00e8 una societ\u00e0 calcistica irlandese con sede nella citt\u00e0 di Bray.\nIl soprannome pi\u00f9 ricorrente del Bray Wanderers \u00e8 \"Seagulls\" (\"i Gabbiani\"), e deve la sua origine alla posizione geografica della citt\u00e0 di Bray, che \u00e8 una localit\u00e0 costiera .\nStoria.\nIl club venne originariamente fondato nel 1922; rimase nel calcio minore fino al 1942 quando venne rifondato. Nei primi anni di storia le partite casalinghe del Bray si giocarono al \"Corke Abbey\" in quanto il Carlisle Grounds era utilizzato da un'altra squadra. I \"Seagulls\" si affiliarono alla League of Ireland nel 1985 e disputarono la loro prima stagione professionistica in First Division nel 1985-1986: terminarono il campionato al primo posto, con una sola sconfitta al passivo, e guadagnandosi l'accesso alla massima serie al primo tentativo. Nel 1988 retrocedette in First Division rimanendoci fino al 1991. Nel frattempo la squadra vinse il suo primo trofeo: la Coppa d'Irlanda (1990). Dopodich\u00e9 il club attravers\u00f2 un decennio molto travagliato, costellato di retrocessioni e promozioni di cui cinque consecutive tra il 1995 e il 2000. Nel frattempo arriv\u00f2 la seconda vittoria della coppa nazionale, nel 1999. Il club continu\u00f2 con il suo rendimento altalenante fino al 2004, quando venne promosso in Premier Division, riuscendo poi a inanellare varie stagioni consecutive in massima serie. Al termine della Premier Division 2009 il club \u00e8 retrocesso in seconda divisione dopo aver perso i play-out contro lo Sporting Fingal; tuttavia nel febbraio 2010 \u00e8 stato ripescato in massima serie in sostituzione del Cork City (scomparso per problemi finanziari).\nNel campionato 2018 si colloca all'ultimo posto con 18 punti in 36 partite, piazzamento che costringe il club alla retrocessione in First Division 2019. Dal 2019 milita in League of Ireland First Division.\nNelle competizioni UEFA per club il Bray vanta due partecipazioni: la prima nella Coppa delle Coppe 1990-1991, conclusasi con un risultato aggregato di 1-3 in favore dei turchi del Trabzonspor e l'ultima nella Coppa UEFA 1999-2000 quando i biancoverdi subirono un umiliante risultato aggregato di 0-8 in favore degli svizzeri del Grasshoppers."}
{"id": "898211", "revid": "125973659", "url": "https://it.wikipedia.org/wiki?curid=898211", "title": "Samuel (cantante)", "text": "\u00c8 frontman del gruppo musicale Subsonica, in cui \u00e8 anche compositore e autore dei testi delle canzoni insieme a Massimiliano Casacci e Boosta.\nBiografia.\nCresciuto a Barriera di Milano, ha iniziato a cantare molto presto, scrivendo la prima canzone all'et\u00e0 di otto anni.\nTerminato il liceo, si \u00e8 iscritto alla facolt\u00e0 di Biologia, lasciando tuttavia successivamente gli studi per dedicarsi all'attivit\u00e0 artistica.\nCarriera.\nEsordi e nascita dei Subsonica.\nIl cantante inizialmente si esib\u00ec con la Hisonz Street Band, poi fece parte della prima formazione degli Amici di Roland insieme al tastierista Boosta; tempo dopo i due lasciarono il gruppo per unirsi a Max Casacci, con lo scopo di registrare un EP. Firmato un accordo con la casa discografica Mescal, insieme a Ninja e Pierfunk, Samuel diventa il frontman dei Subsonica.\nMotel Connection.\nNel 2002/2003, durante la registrazione del terzo album dei Subsonica \"Amorematico\", Samuel aiutato dal dj set Krakatoa inizi\u00f2 il progetto Motel Connection, un progetto parallelo insieme a Pisti e Pierfunk (che lasci\u00f2 i Subsonica durante il periodo di \"Microchip emozionale\").\nAltri progetti e collaborazioni.\nSamuel suon\u00f2 in collaborazione con molti frontman di altri gruppi musicali, infatti insieme ai Subsonica cant\u00f2 \"Per un'ora d'amore\" e \"Il video sono io\" con Antonella Ruggiero, \"66 (Diabolus in musica)\" insieme ai Linea 77, \"Up patriot to arms\" con Franco Battiato, \"Triathlon\" con Cristina Don\u00e0 e \"Me Siente\" con i 99 Posse.\nDa solista partecip\u00f2 alla creazione di molte cover e canzoni originali, insieme a Manuel Agnelli, cantante degli Afterhours, fece la cover di \"Baby Face\" di Lou Reed, insieme a Boosta suon\u00f2 con i Modho nella canzone \"Liquidi\", insieme a Veronika Coassolo (che cant\u00f2 insieme a Samuel in \"Livido amniotico\", canzone dell'album \"Controllo del livello di rombo\" ripresa in inglese da Tricky come \"Veronika\") partecip\u00f2 alla creazione della canzone \"Tokai\" con il progetto solista Antianti del bassista dei Linea 77.\nSamuel Romano fece una canzone acustica intitolata \"La Luna nel pozzo\" che ricorda vagamente canzoni acustiche dei Subsonica, come \"Coriandoli a Natale\" presente nell'album live \"Terrestre live e varie altre disfunzioni\". Nel 2000 collabora con Morgan dei Bluvertigo in \"Disco labirinto\" contenuto nell'album \"Microchip emozionale\", disco che quell'anno ebbe uno strabiliante successo. Nel 2009 ha collaborato alla realizzazione dell'album \"H.E.R.O.I.N.\" dei Motel Connection.\nHa collaborato insieme a Giuliano Palma alla canzone \"Un grande sole\", secondo singolo estratto dall'album \"Combo\". Nel 2012 ha anche collaborato con il rapper Ensi dove ha contribuito alla registrazione della canzone \"Oro e argento\" dell'album \"Era tutto un sogno\". L'anno successivo firma i brani \"Artigli\" e \"Arrendermi\", inseriti nell'album di debutto della cantante italiana Chiara, \"Un posto nel mondo\". Collabora, nel singolo \"Costa poco\", con Stylophonic. Nel 2014 partecipa alla riedizione dell'album \"Hai paura del buio?\" degli Afterhours, collaborando al rifacimento del brano \"Voglio una pelle splendida\".\nNel 2019 viene selezionato da \"Sky\" come giudice a \"X Factor Italia\".\nSolista.\nNel 2016 ha annunciato attraverso le proprie pagine Facebook e Instagram di essere al lavoro sul suo primo album da solista, anticipato il 9 settembre 2016 dal suo primo singolo da solista, \"La risposta\", seguito tre mesi dopo da \"Rabbia\". Il 12 dicembre \u00e8 stata annunciata da Carlo Conti la sua partecipazione al Festival di Sanremo 2017 col brano \"Vedrai\". Il 23 dicembre Samuel annuncia la prevendita del suo primo album da solista \"Il codice della bellezza\" che uscir\u00e0 il 24 febbraio 2017. Il disco \u00e8 stato anticipato, sempre nel febbraio 2017, dalla presentazione del brano \"Vedrai\" al sessantasettesimo Festival di Sanremo nella sezione \"Campioni\", giunto in finale e piazzatosi al decimo posto. Il 5 maggio 2017 esce il quarto singolo \"La statua della mia libert\u00e0\", mentre l'8 settembre esce \"La Luna piena\".\nIl 28 febbraio 2018 apre la tappa torinese del Wanted - Un'altra storia Tour di Zucchero Fornaciari. Nello stesso anno pubblica il singolo \"Ultra Pharum\", in collaborazione con Mannarino.\nIl 28 agosto 2020 esce il singolo \"Tra un anno\", succeduto quattro mesi dopo da \"Cocoric\u00f2\" (in collaborazione con Colapesce), primi estratti del suo secondo album da solista \"Brigata Bianca\", pubblicato il 22 gennaio 2021. Il 14 maggio seguente insieme a Francesca Michielin pubblica il singolo \"Cinema.\"\nStile.\nOltre a cantare, Samuel Romano suona la chitarra nel progetto Motel Connection (ma anche nei Subsonica in alcuni live e canzoni acustiche), utilizzando frequentemente quella elettrica e a volte quella acustica. Con i Motel, Samuel Romano cambia completamente aspetto, creando uno stile molto diverso da quello dei Subsonica: infatti, in questo suo progetto parallelo vengono suonati il basso, la chitarra e la tastiera con effetti sonori continui in stile DJ set. Un'altra differenza tra il progetto principale e quello parallelo \u00e8 la lingua usata per cantare: infatti, mentre nel progetto parallelo il cantante usa solo l'inglese, nel gruppo principale canta in italiano (salvo cover come \"Mellow Mood\" o \"Angeles\" e canzoni originali come \"Modulation\" e \"Gasoline\").\nSolitamente, nelle collaborazioni con altri gruppi o cantanti utilizza il canto in lingua inglese (\"Tokai\", \"Baby Face\"), mentre in ambito solista utilizza una chitarra acustica e canta in italiano."}
{"id": "898214", "revid": "1305772", "url": "https://it.wikipedia.org/wiki?curid=898214", "title": "Okrouhl\u00e1 Radou\u0148", "text": "Okrouhl\u00e1 Radou\u0148 \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898218", "revid": "767487", "url": "https://it.wikipedia.org/wiki?curid=898218", "title": "Pe\u010d", "text": "Pe\u010d \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898221", "revid": "767487", "url": "https://it.wikipedia.org/wiki?curid=898221", "title": "Educazione cristiana", "text": "L'educazione cristiana (anche detta \"educazione alla fede\") \u00e8 ogni attivit\u00e0 che abbia come finalit\u00e0 la promozione e la crescita della fede cristiana nell'individuo e nella comunit\u00e0 cristiana. L'educazione cristiana \u00e8 strumento di edificazione della Chiesa. Cerca di aiutare le persone a fare ed approfondire l'esperienza di che cosa significhi vivere in comunione con Cristo. Come tale \u00e8 l'aspetto fondamentale del discepolato cristiano. L'educazione cristiana implica aiutare i cristiani a partecipare alla vita della comunit\u00e0 cristiana come discepoli di Cristo informati ed impegnati.\nL'educazione cristiana si rivolge all'intero essere umano, coinvolge, cio\u00e8, corpo, mente e spirito, come pure all'intera vita nei suoi vari aspetti. Insegna rapportarsi con Dio, con il prossimo e con l'intero creato. Nella comunit\u00e0 cristiana locale, l'educazione cristiana comprende ogni sua attivit\u00e0, perch\u00e9 cerca di elevare, edificare spiritualmente i suoi membri.\nL'educazione cristiana implica avvenimenti che formano e trasformano. Strumento primario dell'educazione cristiana \u00e8 stata soprattutto la catechesi.\nL'educazione cristiana si espande sino ad includere attivit\u00e0 ed avvenimenti che chiamano insieme le comunit\u00e0 allo scopo di rafforzare la chiesa attraverso il rafforzamento spirituale di individui e di gruppi. Nell'educazione cristiana il gruppo di lavoro assume importanza centrale.\nL'educazione cristiana include aiutare i singoli ad essere biblicamente informati. Questo assume molte caratteristiche, la pi\u00f9 importante delle quali \u00e8 la capacit\u00e0 a conoscere e fare uso della Bibbia in modo tale da renderla viva nel contesto in cui ciascuno vive. \u00c8 importante, cos\u00ec, formare uomini e donne che, a loro volta istruiscano altri.\nL'educazione cristiana comprende la trasmissione di quegli strumenti che possano mettere in grado i cristiani ad assumersi le loro responsabilit\u00e0 nel mondo in quanto cristiani.\nL'educazione cristiana promuove la maturazione umana e spirituale dei cristiani nel loro cammino di fede ed assume cos\u00ec importanza vitale nella vita della chiesa."}
{"id": "898222", "revid": "857138", "url": "https://it.wikipedia.org/wiki?curid=898222", "title": "P\u00edse\u010dn\u00e9", "text": "Il toponimo P\u00edse\u010dn\u00e9 pu\u00f2 riferirsi a diverse localit\u00e0 della Repubblica Ceca"}
{"id": "898225", "revid": "110157", "url": "https://it.wikipedia.org/wiki?curid=898225", "title": "P\u00edse\u010dn\u00e9 (Boemia meridionale)", "text": "P\u00edse\u010dn\u00e9 \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898227", "revid": "801704", "url": "https://it.wikipedia.org/wiki?curid=898227", "title": "Z\u00e1ho\u0159\u00ed", "text": ""}
{"id": "898228", "revid": "122573234", "url": "https://it.wikipedia.org/wiki?curid=898228", "title": "Tiaret", "text": "Tiaret (o Tahert o Tihert, dalla parola berbera per \"stazione\") \u00e8 una citt\u00e0 dell'Algeria settentrionale, capoluogo della provincia omonima. Si trova a circa 150\u00a0km dalla costa, nella zona dei Monti dell'Atlante.\nStoria.\nLa citt\u00e0 fu fondata dai Romani, che le attribuirono il nome di Tingurtia (da cui deriva quello attuale, con lo stesso significato di \"stazione\"). In seguito la citt\u00e0 declin\u00f2 e venne rifondata nel 767 da Abd ar-Rahman ibn Rustum, diventando poi capitale di un regno ibadita, retto dalla dinastia dei Rustumidi. Il regno di Tahert dur\u00f2 dal 777 al 909. Per tutto il tempo in cui dur\u00f2 la dinastia, la citt\u00e0 prosper\u00f2 soprattutto grazie al commercio degli schiavi e dell'oro proveniente dalle regioni subsahariane. Venne distrutta agli inizi del X secolo ad opera della trib\u00f9 berbera dei Kutama, originari della regione tra la Cabilia orientale e l'Aur\u00e8s, che si allearono a Ubayd Allah al-Mahdi, fondatore della dinastia fatimide di Kairouan. Distrutta la citt\u00e0, la maggior parte della sua popolazione venne massacrata o cerc\u00f2 rifugio altrove (specialmente nelle regioni interne e poco accessibili dello Mzab)."}
{"id": "898230", "revid": "767487", "url": "https://it.wikipedia.org/wiki?curid=898230", "title": "Z\u00e1ho\u0159\u00ed (Jind\u0159ich\u016fv Hradec)", "text": "Z\u00e1ho\u0159\u00ed \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898234", "revid": "751106", "url": "https://it.wikipedia.org/wiki?curid=898234", "title": "Smart camera", "text": "Una Smart Camera (o \"telecamera intelligente\")\" \u00e8 un sistema di visione compatto che integra entro un unico contenitore una telecamera ed un sistema di digitalizzazione ed elaborazione delle immagini, oltre a dispositivi accessori per l'interfacciamento col mondo esterno (porte di comunicazione, ingressi/uscite digitali, uscita video...).\nL'ingombro e normalmente paragonabile o poco superiore a quello di una normale telecamera.\nQuesta architettura consente di realizzare applicazioni pi\u00f9 compatte rispetto a soluzioni tradizionali che utilizzano elaboratori esterni (spesso dispositivi dedicati o PC) per elaborare le immagini riprese dalla telecamera.\nL'impiego di microprocessori dedicati con sistemi operativi relativamente semplici ha spesso il vantaggio di una maggiore affidabilit\u00e0 in ambienti industriali e consente l'avviamento del sistema in frazioni di secondo.\nLa presenza di un processore dedicato in ogni telecamera semplifica applicazioni in cui numerose unit\u00e0 debbano operare indipendentemente e contemporaneamente.\nLe architetture che impiegano l'uso di \"telecamere intelligenti\" vengono denominate: ad intelligenza distribuita, che si contrappongono a soluzioni tradizionali denominate ad intelligenza centralizzata.\nL'impiego di smart camera \u00e8 spesso orientato ad applicazioni semplici, ma la tecnologia dei processori consente di fatto di disporre di potenze di calcolo di diverse migliaia di MIPS (fino a 1 GHz), equivalenti a PC di fascia medio alta.\nComponenti principali.\nUna Smart Camera comprende di norma almeno alcuni tra questi dispositivi:\nCampi di applicazione.\nLe Smart camera sono in generale impiegate per gli stessi tipi di applicazioni in cui sono usati sistemi di visione pi\u00f9 complessi, laddove considerazioni di ingombro, costo od affidabilit\u00e0 rendano impraticabile l'impiego di PC od elaboratori esterni.\nCampi tipici di impiego sono:"}
{"id": "898236", "revid": "1318658", "url": "https://it.wikipedia.org/wiki?curid=898236", "title": "Z\u00e1blat\u00ed", "text": "Z\u00e1blat\u00ed pu\u00f2 riferirsi a diversi toponimi della Repubblica Ceca:"}
{"id": "898237", "revid": "106324", "url": "https://it.wikipedia.org/wiki?curid=898237", "title": "Rinascita Cristiana", "text": ""}
{"id": "898238", "revid": "287204", "url": "https://it.wikipedia.org/wiki?curid=898238", "title": "Zablati", "text": ""}
{"id": "898240", "revid": "339392", "url": "https://it.wikipedia.org/wiki?curid=898240", "title": "Vinsanto", "text": ""}
{"id": "898241", "revid": "767487", "url": "https://it.wikipedia.org/wiki?curid=898241", "title": "Z\u00e1blat\u00ed (Jind\u0159ich\u016fv Hradec)", "text": "Z\u00e1blat\u00ed \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898244", "revid": "767487", "url": "https://it.wikipedia.org/wiki?curid=898244", "title": "Vyd\u0159\u00ed", "text": "Vyd\u0159\u00ed \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898248", "revid": "767487", "url": "https://it.wikipedia.org/wiki?curid=898248", "title": "Volf\u00ed\u0159ov", "text": "Volf\u00ed\u0159ov \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898251", "revid": "1652635", "url": "https://it.wikipedia.org/wiki?curid=898251", "title": "Papero", "text": "Papero (in alcuni usi regionali, per esempio a Roma, \"papera\") significa oca domestica giovane, non ancora in fase riproduttiva. Il termine \u00e8 talvolta usato, poi, per indicare diverse specie di uccelli appartenenti alla famiglia degli Anatidi, e pu\u00f2 anche essere inteso come sinonimo di anatra. Il sostantivo \"papero\" deriva dall'onomatopea \"p... r\" usata per mimare il verso di questi uccelli.\nPersonaggi immaginari.\nNel mondo del fumetto e dell'animazione, con il termine \"papero\" ci si riferisce a diversi personaggi rappresentati come paperi antropomorfi. Il pi\u00f9 noto di questi personaggi \u00e8 Paperino, creato nel 1934 da Walt Disney. Il suo successo \u00e8 stato tale da dare il via a un gran numero di paperi, in casa Disney e non solo, tanto da rendere lo stereotipo del papero antropomorfo parte della cultura collettiva, oltre che uno dei pi\u00f9 sfruttati \"clich\u00e9\" del fumetto, soprattutto umoristico. \nDisney\nIl primo e il pi\u00f9 famoso dei paperi della Banda Disney \u00e8 Paolino Paperino. Altri celebri paperi Disney sono (in ordine alfabetico):\nAltri\nAltri paperi celebri del mondo del fumetto e dell'animazione sono:\nAltri significati.\nAltri significati del termine \"papero\" sono:"}
{"id": "898252", "revid": "110157", "url": "https://it.wikipedia.org/wiki?curid=898252", "title": "P\u00edstina", "text": "P\u00edstina \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898256", "revid": "1305772", "url": "https://it.wikipedia.org/wiki?curid=898256", "title": "Papera", "text": ""}
{"id": "898257", "revid": "110157", "url": "https://it.wikipedia.org/wiki?curid=898257", "title": "Plavsko", "text": "Plavsko \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898258", "revid": "94902", "url": "https://it.wikipedia.org/wiki?curid=898258", "title": "Paperi", "text": ""}
{"id": "898262", "revid": "767487", "url": "https://it.wikipedia.org/wiki?curid=898262", "title": "Ple\u0161e", "text": "Ple\u0161e \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898263", "revid": "661803", "url": "https://it.wikipedia.org/wiki?curid=898263", "title": "Pluh\u016fv \u017d\u010f\u00e1r", "text": "Pluh\u016fv \u017d\u010f\u00e1r \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale.\nIl castello di \u010cerven\u00e1 Lhota.\nIl castello di \"\u010cerven\u00e1 Lhota\" (in tedesco \"Rothlhota\") \u00e8 un edificio che sorge sulle acque di un piccolo lago, in stile romantico.\nPrima dell'attuale castello, sull'isolotto sorgeva una fortezza gotica. Con lo sbarramento del corso d'acqua e l'allagamento della vallata, la fortezza sulla roccia divenne un buon punto di difesa.\nNel XVI secolo si arriv\u00f2 alla ricostruzione in stile rinascimentale da parte della famiglia K\u00e1b di Ryb\u0148any. Altre modifiche radicali furono introdotte nel XIX secolo e poi nel XX.\nGli interni storici conservano arredi e decorazioni del periodo tra il XVI e il XIX secolo. Tra il 1903 e il 1913, il principe Johann Sch\u00f6nburg-Hartenstein fece eseguire una ricostruzione neorinascimentale progettata dall'architetto Humbert Walcher di Moltheim, che confer\u00ec al castello l'aspetto attuale. Nel maggio 1945, l'Armata Rossa occup\u00f2 e saccheggi\u00f2 il castello.\nLa storia del castello \u00e8 legata all'attivit\u00e0 del musicista Carl Ditters von Dittersdorf, che qui fu ospite negli ultimi anni della sua vita. Ditters mor\u00ec nella \"Neuhof\", una fattoria appartenente al castello, ed \u00e8 sepolto nel cimitero della vicina cittadina di De\u0161tn\u00e1.\nNegli anni della Cecoslovacchia comunista, nel castello venne allestito un ospedale pediatrico. Dopo la ricostruzione del 1960-1967, il castello \u00e8 stato aperto al pubblico. \u00c8 dichiarato monumento culturale nazionale della Repubblica Ceca."}
{"id": "898264", "revid": "838137", "url": "https://it.wikipedia.org/wiki?curid=898264", "title": "Ni\u017enevartovsk", "text": "Ni\u017enevartovsk \u00e8 una citt\u00e0 russa del Circondario autonomo degli Chanty-Mansi-Jugra. Nel 2019 conta una popolazione di 276.503 abitanti.\nLa citt\u00e0 \u00e8 un importante centro per l'estrazione e la lavorazione del petrolio e gas naturale.\nGeografia fisica.\nTerritorio.\nNi\u017enevartovsk sorge nel bassopiano della Siberia occidentale, sulla sponda destra del fiume Ob'. La citt\u00e0 \u00e8 situata a 408\u00a0km da Chanty-Mansijsk e a 2308\u00a0km da Mosca.\nClima.\nForti le escursioni termiche; durante l'inverno la temperatura pu\u00f2 scendere al di sotto dei \u221250\u00a0\u00b0C, in estate pu\u00f2 arrivare anche a +35\u00a0\u00b0C.\nStoria.\nL'insediamento sorse nel 1909 come stazione di rifornimento di legna da ardere per i battelli a vapore commerciali in servizio lungo il fiume Ob'.\nNi\u017enevartovsk rimase un centro di modestissime dimensioni fino ai primi anni sessanta, quando le autorit\u00e0 sovietiche diedero il via ad una serie di esplorazioni nella regione alla ricerca di eventuali campi petroliferi. La scoperta del giacimento di Samotlor, a nord della citt\u00e0, cambi\u00f2 il destino di questo centro abitato siberiano. Grazie all'operato dei giovani della Komsomol vennero realizzate opere pubbliche, impianti industriali ed edifici residenziali destinati agli operai. Il 9 marzo 1972 Ni\u017enevartovsk ottenne lo status di citt\u00e0.\nSociet\u00e0.\nEvoluzione demografica.\nLa popolazione cittadina \u00e8 composta in maggioranza da Russi (65,59 %), seguiti dai Tatari (9,66 %), dagli Ucraini (8,34 %). Sono presenti anche piccole minoranze di Baschiri, Azeri, Bielorussi e Ciuvasci.\nInfrastrutture e trasporti.\nLa citt\u00e0 \u00e8 servita da un importante scalo aeroportuale, l'Aeroporto di Ni\u017enevartovsk, il 15\u00b0 per traffico passeggeri in Russia, con collegamenti con le principali citt\u00e0."}
{"id": "898265", "revid": "110157", "url": "https://it.wikipedia.org/wiki?curid=898265", "title": "Pol\u0161t\u011b", "text": "Pol\u0161t\u011b \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "898267", "revid": "767487", "url": "https://it.wikipedia.org/wiki?curid=898267", "title": "Casa dei Dioscuri", "text": "La casa dei Dioscuri \u00e8 una casa di epoca romana, sepolta dall'eruzione del Vesuvio del 79 e ritrovata a seguito degli scavi archeologici dell'antica Pompei: si tratta di una delle abitazioni pi\u00f9 vaste e meglio decorate della citt\u00e0 e deve il suo nome ad una pittura ubicata all'ingresso, raffigurante i Dioscuri Castore e Polluce, oggi conservata al museo archeologico nazionale di Napoli.\nStoria e descrizione.\nLa casa dei Dioscuri \u00e8 un insieme di tre abitazioni, unite tra loro durante l'et\u00e0 augustea; sepolta dall'eruzione del 79 del Vesuvio, fu esplorata tra il 1828 ed il 1829.\nLa casa verte sull'atrio, che funge anche da ingresso, di tipo corinzio, uno dei quattro rinvenuti a Pompei, con dodici colonne in tufo che sorreggono il tetto; alla sua destra si apre un peristilio con al centro una vasca per l'acqua e pannelli decorativi, in quarto stile, che raffigurano architetture e nature morte: queste decorazione sono state realizzate dallo stesso artista che ha lavorato anche alla casa dei Vettii. La casa presenta inoltre un tablino con due stanze che si aprono ai suoi lati: in quella a destra sono stati ritrovati gli affreschi raffiguranti la nascita di Adone e Scilla che consegna a Minosse il capello fatato del padre Niso, mentre nella stanza di sinistra si trovano gli affreschi di Apollo e Dafne e Sileno e Ninfa con Bacco infante. Alle spalle del tablino si apre un portico con colonne doriche, sulla cui parete di fondo \u00e8 posto il larario."}
{"id": "898270", "revid": "114788957", "url": "https://it.wikipedia.org/wiki?curid=898270", "title": "Heitor Martinez Mello", "text": "Dal 2001 \u00e8 sposato con Anna Markun, figlia dello scrittore Paulo. La coppia ha avuto due gemelle, Alice ed Helena, nate nell'agosto del 2002."}
{"id": "898271", "revid": "287204", "url": "https://it.wikipedia.org/wiki?curid=898271", "title": "Booburn", "text": ""}
{"id": "898276", "revid": "339392", "url": "https://it.wikipedia.org/wiki?curid=898276", "title": "Bray Wanderers", "text": ""}
{"id": "898277", "revid": "287204", "url": "https://it.wikipedia.org/wiki?curid=898277", "title": "Basilica di Santa Croce a Via Flaminia", "text": "Santa Croce a Via Flaminia \u00e8 una chiesa basilicale dedicata alla santa Croce che si trova nelle vicinanze di Via Flaminia, a Roma, in via Guido Reni.\nStoria.\nL'edificio \u00e8 stato costruito nel 1913 dall'ingegnere Aristide Leonori per volere di papa Pio X, come solenne celebrazione del XVI centenario dell'Editto di Milano (313). Fu lo stesso pontefice a sostenere le spese di costruzione, ed il luogo scelto fu quello in cui, secondo la tradizione, l'imperatore Costantino I fece suonare le trombe per annunciare alla citt\u00e0 la fine delle ostilit\u00e0 contro i cristiani. I lavori di costruzione iniziarono il 17 ottobre 1912, e la chiesa venne inaugurata il 29 dicembre dell'anno successivo. Essa fu per\u00f2 consacrata solo nel 1918 da monsignor Giuseppe Pallica, arcivescovo di Filippi. Nel frattempo, il 19 marzo 1914, fu elevata a parrocchia con la costituzione apostolica di Pio X \"Quod iam pridem\" ed affidata ai preti Stimmatini. Nel 1964, Paolo VI l'ha elevata al rango di \"basilica minore\". Infine, la basilica \u00e8 sede del titolo cardinalizio di \"\u201cSanta Croce in Via Flaminia\u201d\", istituito da papa Paolo VI il 5 febbraio 1965.\nTra gli arredi della chiesa \u00e8 conservata una riproduzione moderna, riccamente ornata con ricami e gioie, dell'antico Labaro Costantiniano, l'insegna militare sulla quale Costantino fece porre il Segno della Croce in seguito alla famosa visione (\"In hoc signo vinces\").\nIllustri nella storia parrocchiale sono stati il P. Emilio Recchia, parroco dal 1934 al 1965, e il P. Cornelio Fabro, insigne filosofo.\nNella basilica ha sede la Reale Deputazione del cosiddetto \"ramo spagnolo\" del Sacro Militare Ordine Costantiniano di San Giorgio per l'Italia; l'analoga istituzione del \"ramo francese\" del Sacro Militare Ordine Costantiniano di San Giorgio ha invece sede nella chiesa di San Giorgio in Velabro.\nA 100\u00a0m a destra della basilica, sorge oggi il modernissimo Auditorium Parco della Musica. A sinistra invece, immediatamente confinante, \u00e8 stato appena inaugurato il futuristico MAXXI.\nDescrizione.\nLa facciata della chiesa riprende lo stile basilicale romanico. Essa \u00e8 preceduta da un portico con sei colonne di granito con capitelli ionici. Nella trabeazione \u00e8 inserito un fregio fatto a mosaico con un'iscrizione che ricorda il XVI centenario dell'editto di Milano: \"An. Chr. MCMXIII Pius X P.M. in memor. pacis a Constantino eccl. datae Cruci SS. DD. ab edicto a. MDC\". Nella facciata \u00e8 posto un mosaico, opera di Biagio Biagetti, con la raffigurazione di tre scene: al centro il \"Trionfo della croce\", ai lati l\"Editto di Milano\" e la \"Vittoria di Costantino a Ponte Milvio\". A fianco della chiesa \u00e8 la torre campanaria a sei piani, fortemente ispirata a quella della basilica di Santa Maria in Cosmedin risalente al XII secolo, ai piedi della quale \u00e8 posta una statua marmorea raffigurante la \"Madonna orante\", ex voto a ricordo dello scampato pericolo di un bombardamento della zona nell'agosto 1943. Il campanile ospita un concerto di sei campane in \"La\u266d\" inceppate alla veronese, l'unica chiesa a Roma a possedere un concerto di tale fattura.\nPassato un pronao, attraverso tre porte si entra nella basilica, a tre navate, divise da colonne di granito che sostengono archi; il soffitto \u00e8 a capriate. Nella controfacciata \u00e8 posta una tela, raffigurante la Battaglia di Ponte Milvio, copia dell'affresco presente nei Musei vaticani, nella sala di Costantino. A met\u00e0 della navata di destra si accede al battistero, separato dal corpo della chiesa: esso, a pianta ottagonale, fu progettato da Carlo Stopponi nel 1961. Lungo le pareti delle navate laterali \u00e8 posta la \"Via Crucis\", opera musiva di Biagio Biagetti (1942-46). Nella navata di sinistra \u00e8 il pulpito, realizzato in stile cosmatesco da Pio Leonori, fratello dell'architetto Aristide.\nL'abside della navata centrale \u00e8 illuminata da cinque finestre, tre delle quali con vetrate artistiche, opera di Giuseppe Moroni, raffiguranti l\"Invenzione della croce da parte di sant'Elena\", il \"Redentore davanti alla croce\" e l\"Imperatore Eraclio che reca sulle spalle la croce\". L'altare maggiore, posto sotto un alto ciborio di ispirazione paleocristiana, \u00e8 affiancato da una croce in bronzo dorato ove sono inserite le reliquie. L'affresco del catino absidale, opera del Moroni, rappresenta il \"Giudizio universale\". Nel loggiato dell'abside si trova l'organo a canne della ditta Balbiani-Vegezzi Bossi (1928), dotato di 12 registri su due manuali e pedale.\nDi un certo pregio artistico anche le cappelle delle navate laterali, ove si trovano ancora opere dei due Leonori, del Biagetti, di Stopponi, di Alessandro Delprato, Lorenzo Berlendis, Antonio Achilli."}
{"id": "898280", "revid": "287204", "url": "https://it.wikipedia.org/wiki?curid=898280", "title": "Isola d\u2019Elba", "text": ""}
{"id": "898282", "revid": "287204", "url": "https://it.wikipedia.org/wiki?curid=898282", "title": "Pascal Rog\u00e9", "text": "Biografia.\nHa studiato prima con la madre e poi presso il Conservatoire de Paris, in cui fu ammesso a undici anni. A quindici anni ha vinto il \"primo premio\" del conservatorio e a diciotto debutt\u00f2 a Londra. A ventun anni vinse il Concorso pianistico internazionale Long-Thibaud. Si \u00e8 esibito in tutto il mondo con le maggiori orchestre e sotto la guida di direttori quali Charles Dutoit, Lorin Maazel, Kurt Masur. Specialista della musica francese di fine ottocento e novecento, \u00e8 importante interprete di Camille Saint-Sa\u00ebns, Maurice Ravel, Claude Debussy, Erik Satie, Francis Poulenc e il suo repertorio include anche musica di Beethoven, Brahms, Mozart, Bach. \u00c8 anche molto attivo in formazioni da camera. La sua discografia comprende alcune decine di incisioni, numerose delle quali per la Decca Records. Ha eseguito la musica Pavane pour une infante d\u00e9funte di Maurice Ravel al piano per Hotel Chevalier, un cortometraggio del 2009 di Wes Anderson."}
{"id": "898284", "revid": "339392", "url": "https://it.wikipedia.org/wiki?curid=898284", "title": "Kang Kech Eav", "text": ""}
{"id": "898286", "revid": "57342", "url": "https://it.wikipedia.org/wiki?curid=898286", "title": "David di Donatello 1956", "text": "La cerimonia di premiazione della 1\u00aa edizione dei David di Donatello si \u00e8 svolta il 5 luglio 1956 al Cinema Fiamma di Roma."}
{"id": "898288", "revid": "339392", "url": "https://it.wikipedia.org/wiki?curid=898288", "title": "Kaing Guek Eav", "text": ""}
{"id": "898289", "revid": "767487", "url": "https://it.wikipedia.org/wiki?curid=898289", "title": "Carlo Spinola", "text": "Sub\u00ec il martirio a Nagasaki, in Giappone, assieme ad altri trentadue confratelli. La Chiesa cattolica lo venera come beato e lo festeggia il 10 settembre.\nBiografia.\nFiglio di Ottavio Spinola dei conti di Tassarolo, trascorre la sua giovinezza ospite dello zio Filippo vescovo di Nola. Presto entra nella Compagnia di Ges\u00f9 e inviato come missionario in Giappone per vent'anni. Fu procuratore generale della provincia, e vicario generale dell'Episcopato giapponese. Arrestato in odio alla fede, rimase in carcere per quattro anni, e sub\u00ec il martirio del rogo a Nagasaki il 10 settembre 1622.\nA vent'anni, saputo del martirio del gesuita Rodolfo Acquaviva in India, entra in una crisi di identit\u00e0, che lo convince, il 21 dicembre 1584, ad entrare nella Compagnia di Ges\u00f9. Dopo il noviziato di Napoli e Lecce, sotto la guida di S. Bernardino Realino, ebbe come compagno di studi S. Luigi Gonzaga, e, nel 1594 a Milano, dopo dieci anni di studi venne ordinato sacerdote.\nDue anni dopo, nonostante la contrariet\u00e0 della famiglia, chiese ed ottenne di partire per le Missioni in Giappone. Part\u00ec il 10 aprile 1596, ma il viaggio ebbe una sorte avventurosa: una tempesta lo costrinse ad un naufragio sulle coste del Brasile ed imprigionato dagli inglesi e trasferito in Inghilterra.\nAttivit\u00e0 missionaria a Nagasaki.\nUna volta ritornato libero ripart\u00ec per il Giappone con il compagno Angelo de Angelis, dove, nel 1602 giunse a Nagasaki, dopo un viaggio altrettanto tormentato a causa di una grave malattia che lo colp\u00ec, e dopo aver toccato i porti di Goa e Macao. Per 11 anni oper\u00f2 un intenso apostolato nelle regioni di \"Arie \"e \"Meaco\", istituendo una scuola di catechisti e convertendo circa cinquemila giapponesi.\nNel 1611 fu nominato procuratore della provincia gesuitica e poi vicario e Provinciale. Nel 1614, allo scoppio della persecuzione contro i cristiani dovette vivere in clandestinit\u00e0 sotto falso nome, cambiando spesso il domicilio allo scopo di non essere scoperto.\nCompiva la sua missione sacerdotale di notte, girando nelle case dei cristiani, confessando, insegnando e celebrando Messa, finch\u00e9 il 14 dicembre 1618, a causa di una delazione fu sorpreso insieme ad un catechista, \"Giovanni Kingocu\" e ad un altro cristiano \"Ambrogio Fern\u00e1ndes\", nella casa di \"Domenico Jorge\", il quale morir\u00e0 martire un anno dopo, mentre sua moglie Isabella e suo figlio Ignazio vennero arrestati ed imprigionati insieme a padre Carlo Spinola e gli altri.\nLa persecuzione dei cristiani e il martirio.\nTrascorse quattro lunghissimi anni in una prigione in condizioni disumane, insieme ad altre vittime della persecuzione dello shogun Ieyasu e dai suoi successori. La causa era da ricercarsi in due motivi: nella gelosia dei numerosi bonzi buddisti, che credevano nella vendetta degli dei locali e negli intrighi dei calvinisti olandesi i quali avevano timore di influsso eccessivo di Spagna e Portogallo, di cui i missionari erano ritenuti emissari. Si calcola che nel 1614 allo scoppio della persecuzione, i cristiani giapponesi fossero diventati circa trecentomila.\nLa persecuzione dur\u00f2 ininterrottamente per 250 anni, e inizi\u00f2 con Ieyasu nel 1674 e termin\u00f2 nel 1873 ) provocando numerose vittime sia fra i missionari europei che fra gli stessi fedeli, la cui comunit\u00e0 venne quasi completamente distrutta. Ai prigionieri come Carlo Spinola, detenuti nel carcere di Suzuta situato in vetta ad una montagna ed esposto ai sferzanti venti del nord, non venne concessa che una sola coperta, una ciotola di riso e due sardine, solo per tenerli in vita.\nIl padre gesuita, nonostante fosse affetto da varie malattie, fu di conforto ai suoi compagni di prigionia appartenenti anche ad altri Ordini religiosi. Nonostante le terribili condizioni della prigionia ebbe la forza ed il coraggio di accogliere nella Compagnia di Ges\u00f9 quattro catechisti giapponesi.\nAgli inizi di settembre 1622, per ordine del governatore Gonrocu fu condotto insieme ad altri 23 compagni di prigionia a Nagasaki. L\u00ec, uniti ad altri perseguitati, provenienti dalle locali carceri, furono messi a morte: il 10 settembre 1622 furono arsi vivi sulle colline 22 persone e altre 30 decapitate.\nCarlo Spinola fu bruciato vivo, ma per le sofferenze che gi\u00e0 l'avevano debilitato, mor\u00ec per primo. Prima di morire rivolgendosi ai magistrati giapponesi dichiar\u00f2 che la sua presenza in Giappone era dettata solo dall'amore di annunciare il Vangelo. Salut\u00f2 la vedova Isabella e il figlio Ignazio da lui battezzato, che stavano subendo il martirio insieme a lui e inton\u00f2 un canto di lode a Dio. Le sue ceneri furono disperse in mare.\nCulto.\nPapa Pio IX il 7 luglio 1867 lo beatific\u00f2 insieme ad altri 204 martiri, che, rappresentanti delle migliaia di uccisi, avevano dato la vita per Cristo in quella terra lontana."}
{"id": "898290", "revid": "205250", "url": "https://it.wikipedia.org/wiki?curid=898290", "title": "David di Donatello 1957", "text": "La cerimonia di premiazione della 2\u00aa edizione dei David di Donatello si \u00e8 svolta il 3 agosto 1957 al teatro antico di Taormina."}
{"id": "898293", "revid": "767487", "url": "https://it.wikipedia.org/wiki?curid=898293", "title": "Oltraggio al pudore (film)", "text": "Oltraggio al pudore \u00e8 un film del 1964 diretto da Silvio Amadio.\n\u00c8 stato messo in circolazione anche con il titolo alternativo di Tutte le altre ragazze lo fanno.\nTrama.\nL'amore innocente di due giovani studenti viene ostacolato dalla rispettive famiglie. I due si danno appuntamento in uno squallido appartamento dove forse decideranno del loro futuro. All'uscita vengono per\u00f2 arrestati per un bacio scambiato sulla strada."}
{"id": "898295", "revid": "57342", "url": "https://it.wikipedia.org/wiki?curid=898295", "title": "David di Donatello 1958", "text": "La cerimonia di premiazione della 3\u00aa edizione dei David di Donatello si \u00e8 svolta il 29 luglio 1958 al Teatro antico di Taormina."}
{"id": "898301", "revid": "115666418", "url": "https://it.wikipedia.org/wiki?curid=898301", "title": "David di Donatello 1959", "text": "La cerimonia di premiazione della 4\u00aa edizione dei David di Donatello si \u00e8 svolta il 26 luglio 1959 al Teatro antico di Taormina."}
{"id": "898303", "revid": "57342", "url": "https://it.wikipedia.org/wiki?curid=898303", "title": "David di Donatello 1960", "text": "La cerimonia di premiazione della 5\u00aa edizione dei David di Donatello si \u00e8 svolta il 31 luglio 1960 al teatro antico di Taormina."}
{"id": "898305", "revid": "57342", "url": "https://it.wikipedia.org/wiki?curid=898305", "title": "David di Donatello 1961", "text": "La cerimonia di premiazione della 6\u00aa edizione dei David di Donatello si \u00e8 svolta il 30 luglio 1961 al teatro antico di Taormina."}
{"id": "898307", "revid": "729019", "url": "https://it.wikipedia.org/wiki?curid=898307", "title": "Green Linnet", "text": "La Green Linnet o Green Linnet Records \u00e8 un marchio indipendente di una casa discografica specializzata in musica celtica.\nIl marchio Innisfree Records fu fondato da Lisa Null e Patrick Sky nel 1973 e la sede era presso la casa di Null a New Canaan in Connecticut. Nel 1975 l'etichetta ha cambiato nome in Innisfree/Green Linnet e a Null e Sky si un\u00ec Wendy Newton che nel 1976 trasfer\u00ec l'azienda a Danbury, in Connecticut diventandone proprietaria unica nel 1978.\nL'etichetta ha pubblicato CD di Altan, Capercaillie, The Tannahill Weavers e molti altri significativi musicisti del genere.\nUn altro marchio chiamato \"Xenophile Record\" dal 1992 ha fatto cover di musica del Madagascar, Nigeria, Cuba ed altri Paesi. Tra gli artisti della Xenophile citiamo i cileni Inti-Illimani e le finlandesi V\u00e4rttin\u00e4.\nNel 1997, invece, \u00e8 nata \"Celtophile Record\"' che produceva compilation a prezzo di budget.\nDalla fondazione al 2006 la \"Green Linnet\" \u00e8 una delle maggiori influenze di musica celtica, lanciando centinaia di album di cantanti e band irlandesi, scozzesi, bretoni, galiziani e irlando-americani.\nNel maggio 2006 la casa discografica \u00e8 stata comprata dalla Digital Music Group, un aggregatore di musica scaricabile da internet.\nI cataloghi della casa discografica sono disponibili sul sito della casa discografica stessa."}
{"id": "898309", "revid": "118105600", "url": "https://it.wikipedia.org/wiki?curid=898309", "title": "David di Donatello 1962", "text": "La cerimonia di premiazione della 7\u00aa edizione dei David di Donatello si \u00e8 svolta il 29 luglio 1962 al teatro antico di Taormina."}
{"id": "898310", "revid": "1632387", "url": "https://it.wikipedia.org/wiki?curid=898310", "title": "Fear, Emptiness, Despair", "text": "Fear, Emptiness, Despair \u00e8 il quinto album in studio del gruppo britannico dei Napalm Death, e venne pubblicato il 31 maggio 1994.\nViene spesso considerato come il primo disco sperimentale della band, utilizzando riff tipicamente groove metal e ritmiche influenzate dal death metal, il tutto messo in pratica su canzoni la cui struttura ricorda quella dell'industrial. Il titolo originale dell'album doveva essere \"Under Rule\", che \u00e8 una parte del testo di \"State of Mind\"."}
{"id": "898312", "revid": "47767", "url": "https://it.wikipedia.org/wiki?curid=898312", "title": "Delia Vaccarello", "text": "Fu un'attivista italiana per i diritti LGBT; giornalista di professione, tenne docenze in tale disciplina a Bologna e Urbino e cur\u00f2 rubriche sulla stampa periodica nazionale legate a tematiche antidiscriminatorie.\nLesbica dichiarata, nel 2005 collabor\u00f2 a un progetto del comune di Venezia contro l'omofobia e per l'educazione alla cittadinanza.\nCur\u00f2 per Mondadori un'antologia in pi\u00f9 volumi sull'amore tra donne, \"Principesse azzurre\".\nBiografia.\nNata a Palermo, Delia Vaccarello si laure\u00f2 alla Sapienza di Roma in filosofia con una tesi in antropologia culturale; fin dal 1990 collabor\u00f2 al quotidiano \"l'Unit\u00e0\", nel primo periodo come dipendente e, dopo la riapertura del giornale che fece seguito alla sua crisi economica, da libera professionista. Per \"l'Unit\u00e0\" cur\u00f2 la pagina \"Uno, due, tre\u2026 liberi tutti\"; collabor\u00f2 inoltre con il settimanale \"Il Salvagente\" per il quale curava la rubrica \"Il Salvagiovani\", dal 2010, con \"Il Fatto Quotidiano\" e, dal maggio del 2013, con \"l'Huffington Post\".\nSvolse seminari presso le scuole di giornalismo di Bologna e Urbino, per i quali coni\u00f2 un corso di studi inedito dal titolo \"Media e pregiudizi\", questi ultimi riferiti in particolare all'orientamento sessuale. Nel 2006, dalle colonne dell\"'Unit\u00e0\", cit\u00f2 a latere della discussione parlamentare sui PACS la richiesta di estensione alla sua compagna dei benefici derivanti dall'adesione alla Cassa autonoma di assistenza integrativa dei giornalisti italiani, benefici gi\u00e0 all'epoca garantiti ai conviventi eterosessuali non sposati degli aventi diritto.\nDal 29 agosto all'8 settembre 2007 fece parte della giuria del primo Premio Queer Lion al 64\u00ba festival di Venezia. Nel 2008, per il suo articolo \"Vivere da gay morire da etero\", ricevette per la seconda volta - la prima era stata nel 2004 con l'articolo \"I militari gay sfidano l'esercito dei pregiudizi\" - il \"Journalist Award\" indetto dalla Commissione europea e collegato alla campagna \"For Diversity Against Discrimination\".\nPrese parte, come conduttrice, animatrice od ospite, a manifestazioni nazionali a sostegno delle rivendicazioni delle persone LGBTQ; tra le pi\u00f9 importanti si citano ad esempio \"Sveglia, \u00e8 l'ora dei diritti\", tenutasi in piazza Farnese a Roma il 10 marzo 2007 e il Gay Pride, ancora a Roma, del luglio 2010. A partire dal 2003 cur\u00f2 per Oscar Mondadori la collana di antologie \"Principesse azzurre: racconti d'amore e di vita di donne tra donne\" - nella quale comparve anche come autrice - giunta nel 2009 alla settima uscita.\nNel 2008 pubblic\u00f2 il romanzo \"Quando si ama si deve partire\", edito da Mondadori. Nel 2010 usc\u00ec \"Evviva la neve\" (ancora Mondadori), che tratta del percorso prima, durante e dopo l'intervento di cambio di sesso, raccontato dalle stesse persone che lo hanno intrapreso. Nel 2019 pubblica \"Desiderio\", la sua ultima opera, per Villaggio Maori Edizioni. Malata di tumore dal 2011, \u00e8 deceduta il 27 settembre 2019, pochi giorni prima del suo 59\u00ba compleanno."}
{"id": "898315", "revid": "115666763", "url": "https://it.wikipedia.org/wiki?curid=898315", "title": "David di Donatello 1963", "text": "La cerimonia di premiazione dell'8\u00aa edizione dei David di Donatello si \u00e8 svolta il 28 luglio 1963 al teatro antico di Taormina."}
{"id": "898316", "revid": "228587", "url": "https://it.wikipedia.org/wiki?curid=898316", "title": "Maybach Exelero", "text": "La Maybach Exelero \u00e8 un'automobile ad alte prestazioni presentata nel 2005, progettata dalla Maybach-Motorenbau e costruita in un unico esemplare dalla fabbrica artigiana torinese Stola.\nIl contesto.\nLa storia della \"Exelero\" affonda le sue radici nel lontano 1938, quando la Casa tedesca appront\u00f2 un prototipo di berlinetta aerodinamica allo scopo di collaudare un nuovo modello di pneumatici ad alte prestazioni fabbricato all'epoca dalla Fulda Tyres, la nota Casa produttrice di pneumatici per autovetture e altri mezzi di trasporto. La partnership tra i due marchi, cos\u00ec stretta all'epoca, torn\u00f2 pi\u00f9 vivida che mai quasi settant'anni dopo, e precisamente nel 2005, dopo che la Maybach era tornata in attivit\u00e0, tre anni prima, con la produzione della sua super-ammiraglia, la 57.\nLa volont\u00e0, da parte della \"Fulda\", di testare e promuovere il suo ultimo pneumatico ad alte prestazioni, fu alla base della rinnovata collaborazione tra quest'ultima e la Maybach stessa. Cominci\u00f2 cos\u00ec un nuovo progetto destinato alla realizzazione di un nuovo prototipo sperimentale. Per quanto riguarda le linee della nuova vettura, esse nacquero dalla collaborazione fra il Politecnico di Design di Pforzheim e il Centro Stile della DaimlerChrysler, cui il marchio Maybach \u00e8 appartenuto fino allo scisma tra Daimler e Chrysler e alla successiva nascita della Daimler AG (a partire da tale evento, sarebbe stata proprio la Daimler AG a detenere il marchio Maybach). Da tale collaborazione scatur\u00ec un corpo vettura assai profilato, imponente ma non per questo poco filante; anzi, i suoi 5,89 metri di lunghezza erano decisamente ben dissimulati, grazie anche agli enormi cerchi in lega da ben 23 pollici con pneumatici 315/25 ZR23. Si trattava di una coup\u00e9 a due posti dalle linee aggressive e spigolose, il cui assemblaggio venne affidato alla carrozzeria Stola di Torino.\nCome base meccanica per la Exelero, si scelse quella della 57, con avantreno a bracci trasversali e retrotreno a bracci multipli. Il propulsore era anch'esso direttamente derivato dal potente V12 biturbo da 5980 cm\u00b3 e da 650 CV che gi\u00e0 equipaggiava la 57 e anche la sua versione a passo lungo, la 62. Ma in questo caso venne ulteriormente potenziato, arrivando a erogare 700 cavalli (514 kW) a 5000 giri/min e una coppia massima di 1020 Nm a 2500 giri/min. Le prestazioni dichiarate erano di 350\u00a0km/h per la velocit\u00e0 massima, mentre l'accelerazione da 0 a 100\u00a0km/h richiedeva 4\"4. Quest'ultimo dato, che pu\u00f2 apparire non eccezionale per una vettura di tale potenza, era giustificato dall'enorme massa che il propulsore doveva spingere, pari a 2.660\u00a0kg.\nDurante i test effettuati con gli pneumatici Fulda (che tra l'altro portavano lo stesso nome della vettura), la \"Exelero\" raggiunse una velocit\u00e0 massima di 351,45\u00a0km/h. Il rapper Birdman ha comprato quest'auto nel 2011 per 8 milioni di dollari."}
{"id": "898320", "revid": "115666783", "url": "https://it.wikipedia.org/wiki?curid=898320", "title": "David di Donatello 1964", "text": "La cerimonia di premiazione della 9\u00aa edizione dei David di Donatello si \u00e8 svolta il 26 luglio 1964 al teatro antico di Taormina."}
{"id": "898321", "revid": "466539", "url": "https://it.wikipedia.org/wiki?curid=898321", "title": "David di Donatello 1965", "text": "La cerimonia di premiazione della 10\u00aa edizione dei David di Donatello si \u00e8 svolta il 31 luglio 1965 al teatro antico di Taormina."}
{"id": "898322", "revid": "2184720", "url": "https://it.wikipedia.org/wiki?curid=898322", "title": "Samuel", "text": ""}
{"id": "898325", "revid": "57342", "url": "https://it.wikipedia.org/wiki?curid=898325", "title": "David di Donatello 1966", "text": "La cerimonia di premiazione dell'11\u00aa edizione dei David di Donatello si \u00e8 svolta il 6 agosto 1966 al teatro antico di Taormina."}
{"id": "898326", "revid": "6923", "url": "https://it.wikipedia.org/wiki?curid=898326", "title": "Giuseppe Orus", "text": "A lui il Senato della Repubblica di Venezia affid\u00f2 nel 1773 la creazione e la direzione della Scuola veterinaria (\"Collegio Zoojatrico\"), presso l'Universit\u00e0 di Padova.\nPrimo professore di Medicina Veterinaria dell'Ateneo patavino, Orus ebbe responsabilit\u00e0 nell'organizzazione e nell'avvio della nuova istituzione, nell'istituzione di un Museo di Anatomia comparata, ed ag\u00ec anche come Ispettore ufficiale di igiene e sanit\u00e0 animale, per la Repubblica di Venezia, recandosi nei luoghi sede di epizoozie."}
{"id": "898327", "revid": "838137", "url": "https://it.wikipedia.org/wiki?curid=898327", "title": "David di Donatello 1967", "text": "La cerimonia di premiazione della 12\u00aa edizione dei David di Donatello si \u00e8 svolta il 29 luglio 1967 al teatro antico di Taormina."}
{"id": "898329", "revid": "115666830", "url": "https://it.wikipedia.org/wiki?curid=898329", "title": "David di Donatello 1968", "text": "La cerimonia di premiazione della 13\u00aa edizione dei David di Donatello si \u00e8 svolta il 3 agosto 1968 al teatro antico di Taormina."}
{"id": "898333", "revid": "115666836", "url": "https://it.wikipedia.org/wiki?curid=898333", "title": "David di Donatello 1969", "text": "La cerimonia di premiazione della 14\u00aa edizione dei David di Donatello si \u00e8 svolta il 2 agosto 1969 al teatro antico di Taormina."}
{"id": "898335", "revid": "31789", "url": "https://it.wikipedia.org/wiki?curid=898335", "title": "Dorica Pallamano Ancona", "text": "La Dorica Pallamano Ancona \u00e8 la principale societ\u00e0 di pallamano della citt\u00e0 di Ancona e fu fondata nel 1973 per merito di un gruppo\ndi studenti universitari che faceva capo a Serafino Salvi, quando questa era ancora denominata Cus Ancona, essendo parte del Centro Universitario Sportivo.\nMilita attualmente in Serie B, la terza serie nazionale.\nDisputa le proprie gare interne al Palaveneto - Via Vittorio Veneto 19 ad Ancona."}
{"id": "898336", "revid": "57342", "url": "https://it.wikipedia.org/wiki?curid=898336", "title": "David di Donatello 1970", "text": "La cerimonia di premiazione della 15\u00aa edizione dei David di Donatello si \u00e8 svolta il 1\u00ba agosto 1970 al teatro antico di Taormina."}
{"id": "898340", "revid": "1784492", "url": "https://it.wikipedia.org/wiki?curid=898340", "title": "Nogometni klub Kamen Ingrad Velika", "text": "Il Nogometni klub Kamen Ingrad, conosciuto semplicemente come Kamen Ingrad, \u00e8 stato il nome con cui era noto dal 1999 al 2008 (il periodo dei maggiori successi) il Nogometni klub Papuk, una squadra di calcio di Velika, una cittadina nella regione di Po\u017eega e della Slavonia in Croazia.\nStoria.\nFondato nel 1929 con il nome di NK Velika, dopo la seconda guerra mondiale cambi\u00f2 nome in NK Papuk, che \u00e8 il nome del monte pi\u00f9 alto (con annesso geoparco) della Slavonia orientale. Nel 1999 cambi\u00f2 ancora denominazione assumendo il nome di Kamen Ingrad che era il nome dello sponsor, la \"Kamen-Ingrad d.d. \u02ddu ste\u010daju\u02dd\", una ditta per la costruzione di strade ed autostrade. \nDa allora il club si \u00e8 pian piano consolidato, venendo promosso nella \"Prva HNL\" nel 2002, e partecipando alla Coppa UEFA 2003-2004 venendo eliminato dallo al 1\u00ba turno.\nIl Kamen retrocesse dalla Prva HNL nel 2006-07 finendo ultimo in classifica on soli 11 punti in 33 gare (sarebbero stati 13, ma ci fu una penalizzazione di 2 punti poich\u00e9 utilizzarono 2 giocatori squalificati per 2 gare).\nVarie difficolt\u00e0 finanziarie, causate soprattutto dai problemi dello sponsor principale Kamen Ingrad e del proprietario/presidente Vlado Zec, si rifletterono anche sull'andamento del club che sub\u00ec la seconda retrocessione consecutiva nella Druga HNL 2007-08. Il 23 luglio 2008 ci fu l'annuncio che la societ\u00e0 non avrebbe partecipato a nessun campionato nella stagione 2008-09 e da qui il passo allo scioglimento fu breve.\nNel 2009 il club viene rifondato come NK Papuk e da allora milita nella \"1. \u017dNL Po\u017ee\u0161ko-slavonska\" (Prva \u017eupanijska nogometna liga Po\u017ee\u0161ko-slavonska, il massimo campionato della Regione di Po\u017eega e della Slavonia).\nStrutture.\nStadio.\nIl club disputa le partite casalinghe allo \u0160RC Kamen Ingrad (la sigla sta per \"\u0160portsko-rekreacijski centar\", centro sportivo ricreativo), un impianto da 10000 posti (tutti a sedere), ovvero quattro volte gli abitanti di Velika, omologato ai criteri UEFA. Nel 2017 lo stadio \u00e8 andato all'asta e comprato per 2,14 milioni di kune (prezzo di partenza 2 milioni), nonostante il valore fosse di 67 milioni di kune."}
{"id": "898342", "revid": "339392", "url": "https://it.wikipedia.org/wiki?curid=898342", "title": "Sidi El Barrani", "text": ""}
{"id": "898344", "revid": "320578", "url": "https://it.wikipedia.org/wiki?curid=898344", "title": "Alexander Kerzhakov", "text": ""}
{"id": "898345", "revid": "339392", "url": "https://it.wikipedia.org/wiki?curid=898345", "title": "Kamen Ingrad", "text": ""}
{"id": "898347", "revid": "339392", "url": "https://it.wikipedia.org/wiki?curid=898347", "title": "NK Kamen Ingrad", "text": ""}
{"id": "898348", "revid": "115666889", "url": "https://it.wikipedia.org/wiki?curid=898348", "title": "David di Donatello 1971", "text": "La cerimonia di premiazione della 16\u00aa edizione dei David di Donatello si \u00e8 svolta il 29 giugno 1971 al Teatro delle Terme di Caracalla di Roma."}
{"id": "898355", "revid": "287204", "url": "https://it.wikipedia.org/wiki?curid=898355", "title": "Josh Sanfelici", "text": "Biografia.\n\u00c8 membro del gruppo dei Mau Mau e della band di Roy Paci &amp; Aretuska.\nHa suonato con Fratelli di Soledad, Trib\u00e0, Mambassa, Lou Dalfin, Caravan de ville, Banda Ionica, dr. Livingstone e Radio Babylon.\nProduzioni varie.\nNel 2000 ha registrato l'opera sperimentale 3QuietMen di Ramon Moro, Federico Marchesano e Dario Bruna.\nNel 2002 ha prodotto l'album Mi Manca dei Mambassa.\nNel 2004 ha prodotto l'album Casbah dei Caravan de ville. Sempre nello stesso anno ha registrato e mixato, con l'amico Carlo Ubaldo Rossi, l'album Delicate Sound Of Pink Floyd dei Euphonia, una delle pi\u00f9 intraprendenti cover band dei Pink Floyd.\nNel 2005 ha composto tre canzoni per l'album Parola d'onore di Roy Paci &amp; Aretuska.\nNel 2007 ha fondato con Suriak l'etichetta discografica MO-BEAT.\nCollegamenti esterni.\n "}
{"id": "898362", "revid": "1632387", "url": "https://it.wikipedia.org/wiki?curid=898362", "title": "Diatribes", "text": "Diatribes \u00e8 il sesto album in studio del gruppo britannico dei Napalm Death, pubblicato per la prima volta il 26 gennaio 1996 dalla Earache Records.\nRispetto all'album precedente, \"Fear, Emptiness, Despair\", si nota un deciso abbandono alle sonorit\u00e0 industrial, tornando a calcare quel genere ibrido tra death metal e grindcore che gi\u00e0 avevano proposto su dischi come \"Harmony Corruption\" e \"Utopia Banished\"."}
{"id": "898367", "revid": "57342", "url": "https://it.wikipedia.org/wiki?curid=898367", "title": "David di Donatello 1972", "text": "La cerimonia di premiazione della 17\u00aa edizione dei David di Donatello si \u00e8 svolta il 22 luglio 1972 al teatro antico di Taormina."}
{"id": "898369", "revid": "1100311", "url": "https://it.wikipedia.org/wiki?curid=898369", "title": "Aleksandr Ker\u017eakov", "text": "Biografia.\nSuo fratello Mikhail \u00e8 anch'egli un calciatore.\nCarriera.\nClub.\nCresciuto nelle giovanili dello Zenit, trascorse la stagione 2000 nel club dilettantistico dello Svetogorec di Svetogorsk, contribuendo con 18 reti alla vittoria del campionato regionale del nord-ovest.\nNel 2001 si trasfer\u00ec allo , con cui debutt\u00f2 a marzo e con cui segn\u00f2 il primo gol a giugno contro lo . In quell'anno aiut\u00f2 la squadra a raggiungere il 3\u00ba posto nel campionato russo e nel 2003 a vincere il torneo. Nel 2004 fu il capocannoniere del campionato con 18 gol. Con lo Zenit totalizz\u00f2 inoltre 13 gol in 23 partite di Coppa UEFA.\nIl 28 dicembre 2006 fu acquistato dal Siviglia per 5 milioni di euro. Con il club andaluso firm\u00f2 un contratto della durata di 5 anni e mezzo, per un ingaggio complessivo di 15 milioni di euro, e debutt\u00f2 il 14 gennaio 2007. Il trasferimento era legato anche ai non buoni rapporti con l'allenatore della squadra russa Dick Advocaat.\nIl 25 febbraio 2008 \u00e8 tornato in patria, firmando un contratto della durata triennale con la . Siviglia e Zenit San Pietroburgo riceveranno rispettivamente 6,4 e 1,6 milioni di euro. Nel contratto del calciatore c'era una clausola che gli consentiva di trasferirsi in un club europeo di primo piano per 8 milioni di euro entro l'agosto seguente.\nCon la nuova maglia l'attaccante ha guadagnato il posto di titolare. Ha segnato il suo primo gol con la Dinamo in una partita contro l'FC Mosca. Nel 2010 \u00e8 tornato allo Zenit, con cui vince il campionato.\nIl 24 ottobre 2012 segna il suo primo gol personale nella Uefa Champions League, realizzando il rigore che sancisce l'1-0 casalingo dei suoi nella gara delle ore 18 della 3\u00aa giornata del girone C dell'edizione 2012-2013.\nNazionale.\nNel biennio 2001-2003 gioca con l'Under-21. Con la nazionale maggiore esordisce nel 2002 e disputa i Mondiali 2002 e gli Europei 2004. Insieme ad Andrej Ar\u0161avin forma una coppia d'attacco molto affiatata per rapidit\u00e0, accelerazione ed abilit\u00e0 nel tiro.\nL'8 giugno 2012 esordisce da titolare agli Europei nella partita contro la Repubblica Ceca (4-1), venendo sostituito al 73\u00ba minuto da Roman Pavlju\u010denko.\nIl 18 giugno 2014, all'esordio dei Mondiali, mette a segno il gol dell'1-1 finale contro la Corea del Sud.\nStatistiche.\nPresenze e reti nei club.\n\"Statistiche aggiornate al 4 novembre 2014.\""}
{"id": "898374", "revid": "115666932", "url": "https://it.wikipedia.org/wiki?curid=898374", "title": "David di Donatello 1973", "text": "La cerimonia di premiazione della 18\u00aa edizione dei David di Donatello si \u00e8 svolta il 21 luglio 1973 al teatro antico di Taormina."}
{"id": "898376", "revid": "1652635", "url": "https://it.wikipedia.org/wiki?curid=898376", "title": "Renault Rod\u00e9o", "text": "La Rod\u00e9o \u00e8 una piccola autovettura per il tempo libero, tipo d'auto anche conosciuto come \"spiaggina\", prodotta tra il 1970 ed il 1984 dalla casa automobilistica francese Renault.\nProfilo.\nLa Rod\u00e9o fu introdotta per la prima volta nel 1970, in maniera tale da andare a contrastare il crescente successo di vetture ultra-economiche ed ultra-spartane come la Citro\u00ebn M\u00e9hari. La filosofia e la tecnica costruttiva era la stessa: niente accessori, solo lo stretto indispensabile per potersi muovere e carrozzeria in materiale plastico verniciato nella massa.La prima Rod\u00e9o, denominata Rod\u00e9o 4, fu realizzata partendo dal telaio della Renault 4 furgonata. La carrozzeria era estremamente squadrata, anche perch\u00e9, per realizzare la carrozzeria, sono stati utilizzati dei pannelli plastici piatti, per risparmiare sui costi. I pannelli di carrozzeria erano rivettati sul telaio. In tutte le Rod\u00e9o, la carrozzeria era scoperta con possibilit\u00e0 di richiuderla tramite una capote in tessuto con finestre in plastica trasparente. La Rod\u00e9o non fu costruita direttamente dalla Renault, ma da una carrozzeria esterna, la \"ACL\" (Atelier Costruzioni della Loira). I fari posteriori erano inizialmente gli stessi della R4 furgonata. La Rod\u00e9o 4 era disponibile in quattro versioni:\nIl motore era noto con la sigla di 800-01, ed era il 4 cilindri da 845 cm\u00b3 gi\u00e0 montato sulle Dauphine e sulle ultime 4CV, ed introdotto sulle R4 a partire dal 1964. Tale motore erogava una potenza massima di 30 CV a 4700 giri/min.\nLa Rod\u00e9o 4 fu prodotta fino al 1972.\nLa seconda serie della Rod\u00e9o, denominata Rod\u00e9o 6, vide la luce nel 1973: la nuova serie si distringueva immediatamente dalla precedente per via del frontale, dotato di calandra pi\u00f9 larga e fari anteriori ovali e molto pi\u00f9 grandi. Anch'essa veniva assemblata presso la ACL ed era disponibile nelle stesse versioni della sua progenitrice. La meccanica era la stessa della Renault 6 TL, vale a dire che la Rod\u00e9o 6 montava un 4 cilindri da 1108\u00a0cm\u00b3 in grado di erogare 47 CV. Nell'agosto 1979 fu lanciata una versione ristilizzata della Rod\u00e9o 6, con frontale reso pi\u00f9 moderno e nuovo motore da 1289\u00a0cm\u00b3 di cilindrata e 45\u00a0CV di potenza massima, preso direttamente dalla Renault 5 GTL. Tale motore disponeva di una migliore curva di coppia, essenziale per una vettura tuttofare come la Rod\u00e9o. Alla fine del 1980, anche la Rod\u00e9o 6 usc\u00ec di produzione.\nNel 1981 fu lanciata la terza serie, denominata Rod\u00e9o 5, basata sulla Renault 4 GTL: rispetto alle serie precedenti, la Rod\u00e9o 5 appariva pi\u00f9 moderna e addirittura pi\u00f9 elegante. Anche la carrozzeria incaricata di assemblarla era diversa, e portava il nome di Teilhol. Il corpo vettura era sostanzialmente chiuso, ma era dotato di tettuccio apribile in tela. I fari tornarono ad essere tondi e di dimensioni analoghe a quelle della Rod\u00e9o 4. La calandra cambi\u00f2 e divenne decisamente pi\u00f9 moderna e dotata di protezione tubolare. Era disponibile in due versioni:\nNel 1984, ultimo anno di produzione della Rod\u00e9o, fu proposta anche una serie limitata denominata Hoggar, dotata di trazione integrale. Contemporaneamente fu lanciata una seconda serie limitata, denominata Sologne, verniciata in verde e con allestimento piuttosto ricco per il tipo di vettura. Nello stesso anno, la Rod\u00e9o fu tolta definitivamente di produzione."}
{"id": "898391", "revid": "253269", "url": "https://it.wikipedia.org/wiki?curid=898391", "title": "Jack Coleman (attore)", "text": "\u00c8 noto soprattutto per aver preso il posto di Al Corley nel ruolo gay di Steven Carrington nella famosa soap opera anni ottanta \"Dynasty\", e per aver interpretato il ruolo di Noah Bennet nella serie televisiva \"Heroes\".\nBiografia.\nColeman appartiene alla sesta generazione di discendenza diretta dell'inventore americano Benjamin Franklin. Il pi\u00f9 giovane di sette figli, si \u00e8 laureato presso la Duke University. Ha sposato l'attrice Beth Toussaint nel 1996 da cui ha avuto una figlia, Tess.\nCarriera.\nInizi\u00f2 la propria carriera attraverso la soap opera \"Il tempo della nostra vita\", in cui apparve tra il 1981 e il 1982 nel ruolo di Jake Kositchek. Nel 1982 entr\u00f2 nel cast di \"Dynasty\", sostituendo Al Corley, portando sullo schermo uno dei primi personaggi gay della storia della televisione, Steven Carrington. Coleman lasci\u00f2 \"Dynasty\" nel 1988. Subito dopo interpret\u00f2 una parte nella serie televisiva \"Nightmare Cafe\" e apparve nella serie \"Kingdom Hospital\" del 2004. Nel corso della sua carriera, Coleman \u00e8 apparso in varie serie televisive di successo: \"\", \"Nip/Tuck\" e \"Senza traccia\". Ha scritto la sceneggiatura del film \"Studio City\", nel quale ha recitato. Tra il 2006 e il 2010 ha avuto un ruolo principale nella serie fantascientifica \"Heroes\", interpretando Mr. Bennet (alias HRG, \"Horn-Rimmed Glasses\"), ruolo che riprender\u00e0 nel 2015, nel reboot della serie, \"Heroes Reborn\". Dal 2012 al 2015 ha recitato nella serie \"Castle\" ha interpretato il ruolo del Senatore William Braken un politico responsabile di molti omicidi commessi per la sua ascesa al potere."}
{"id": "898394", "revid": "599013", "url": "https://it.wikipedia.org/wiki?curid=898394", "title": "Joe Bizera", "text": "Caratteristiche tecniche.\nEra un difensore abile nel gioco aereo.\nCarriera.\nClub.\nLa sua carriera professionistica inizia nel 1999 al Pe\u00f1arol, club in cui \u00e8 rimasto fino al 2005 vincendo due campionati uruguaiani nel 1999 e nel 2003.\nNell'estate del 2005 si trasferisce al Cagliari, militante nella Serie A italiana.\nDopo avere racimolato 40 presenze in 3 anni tra campionato e coppa, nel gennaio 2008 viene ceduto in prestito al .\nNell'estate 2008 il Cagliari lo cede a titolo definitivo al .\nNel gennaio 2010 passa all'Albacete, militante nella Segunda Divisi\u00f3n spagnola. Successivamente ha vestito le maglie di Maccabi Petah Tiqwa, Bella Vista e Libertad; con quest'ultima ha vinto il campionato paraguaiano di Clausura 2012.\nNel gennaio 2013 si trasferisce all'Atlante, club messicano della Primera Divisi\u00f3n.\nNell'estate 2013 ritorna al Pe\u00f1arol.\nNazionale.\nVanta 23 presenze e 1 marcatura con la nazionale uruguaiana, con la quale ha disputato la Copa Am\u00e9rica 2001, il mondiale 2002 e la Copa Am\u00e9rica 2004. La sua unica rete l'ha segnata nella Copa Am\u00e9rica 2001 nella finale 3\u00ba posto contro l'Honduras."}
{"id": "898407", "revid": "1632387", "url": "https://it.wikipedia.org/wiki?curid=898407", "title": "Inside the Torn Apart", "text": "Inside the Torn Apart \u00e8 il settimo album in studio del gruppo britannico dei Napalm Death, pubblicato dalla Earache Records il 3 giugno 1997.\nMusicalmente continua l'opera di contaminazione tra death metal e grindcore che gi\u00e0 si era vista sul disco precedente."}
{"id": "898418", "revid": "287204", "url": "https://it.wikipedia.org/wiki?curid=898418", "title": "Azelf", "text": ""}
{"id": "898435", "revid": "2289", "url": "https://it.wikipedia.org/wiki?curid=898435", "title": "Maven", "text": ""}
{"id": "898443", "revid": "484362", "url": "https://it.wikipedia.org/wiki?curid=898443", "title": "Primo console", "text": ""}
{"id": "898450", "revid": "752999", "url": "https://it.wikipedia.org/wiki?curid=898450", "title": "London XI", "text": "Il London XI era una squadra di calcio inglese, costituita nel 1955 unicamente per partecipare alla prima edizione della Coppa delle Fiere e composta da una selezione di giocatori appartenenti alle squadre di club di Londra.\nStoria.\nLa rappresentativa fu creata grazie all'accordo tra varie societ\u00e0 calcistiche della capitale inglese per ovviare alla regola imposta dagli organizzatori della Coppa delle Fiere in merito alla partecipazione alla neonata competizione. Infatti il regolamento prevedeva che una sola squadra per citt\u00e0 potesse partecipare, pertanto per le citt\u00e0 che avevano due o pi\u00f9 squadre vi erano due opzioni: o si iscriveva un solo club (qualora ci si accordasse su quale), oppure si costituivano squadre \"ad hoc\" in cui partecipavano giocatori provenienti da tutti i club della citt\u00e0. Il London XI \u00e8 uno di questi casi, questa selezione risult\u00f2 cos\u00ec dignitosa da raggiungere la finale della Coppa delle Fiere 1955-1958, disputata contro il Barcelona XI, che si impose con un secco 6-0 nella partita di ritorno, dopo che all'andata il London XI era riuscito a strappare un 2-2.\nPartite e formazioni del London XI.\nFase a gironi.\n\"Formazione:\" Ron Reynolds (TOT), Peter Sillett (CHE), Jim Fotheringham (ARS), Stan Willemse (CHE), Ken Armstrong (CHE), Derek Saunders (CHE), Harry Hooper (WHU), Johnny Haynes (FUL), Cliff Holton (ARS), Eddie Firmani (CHA), Billy Kiernan (CHA).&lt;br&gt;\n\"Sostituti:\" Brian Nicholas (QPR), al posto di Saunders 37'.&lt;br&gt;\n\"Gol:\" Firmani 33', Holton 37', 43', 74', Hooper 81'.\n\"Formazione:\" Ted Ditchburn (TOT), Peter Sillett (CHE), Stan Willemse (CHE), Danny Blanchflower (TOT), Charlie Hurley (MIL), Cyril Hammond (CHA), Vic Groves (LEY), Bobby Robson (FUL), Bedford Jezzard (FUL), Roy Bentley (CHE), Charlie Mitten (FUL).&lt;br&gt;\n\"Gol:\" Jezzard 46', 76', Robson 60'.\n\"Formazione:\" Jack Kelsey (ARS), Peter Sillett (CHE), John Hewie (CHA), Danny Blanchflower (TOT), Stan Wicks (CHE), Ken Coote (BRE), Jim Lewis (CHE), Derek Tapscott (ARS), Cliff Holton (ARS), Bob Cameron (QPR), George Robb (TOT).&lt;br&gt;\n\"Gol:\" Robb 87'.\n\"Formazione:\" Ron Reynolds (TOT), John Bond (WHU), Peter Sillett (CHE), Ken Armstrong (CHE), Malcolm Allison (WHU), Tony Marchi (TOT), Terry Medwin (TOT), Stuart Leary (CHA), David Herd (ARS), Johnny Haynes (FUL), Billy Kiernan (CHA).\nSemifinali.\n\"Formazione:\" Ted Ditchburn (TOT), Stan Charlton (ARS), Dennis Evans (ARS), Brian Nicholas (CHE), Jim Fotheringham (ARS), Phil McKnight (LEY), Peter Berry (CRY), Geoff Truett (CRY), Les Stubbs (CHE), Phil Woosnam (LEY), Joe Haverty (ARS).&lt;br&gt;\n\"Gol:\" Haverty 70'.\n\"Formazione:\" Jack Kelsey (ARS), Stan Charlton (ARS), Peter Sillett (CHE), Ken Coote (BRE), Bill Dodgin (ARS), Derek Saunders (CHE), Roy Dwight (FUL), Jimmy Greaves (CHE), Cliff Holton (ARS), Johnny Haynes (FUL), Billy Kiernan (CHA).&lt;br&gt;\n\"Gol:\" Greaves 10', Holton 76'.\nFinali.\n\"Formazione:\" Jack Kelsey (ARS), Peter Sillett (CHE), Jim Langley (FUL), Danny Blanchflower (TOT), Maurice Norman (TOT), Ken Coote (BRE), Vic Groves (ARS), Jimmy Greaves (CHE), Bobby Smith (TOT), Johnny Haynes (FUL), George Robb (TOT).&lt;br&gt;\n\"Gol:\" Greaves 10', Langley (pen) 88'.\n\"Formazione:\" Jack Kelsey (ARS), George Wright (WHU), Noel Cantwell (WHU), Danny Blanchflower (TOT), Ken Brown (WHU), Dave Bowen (ARS), Terry Medwin (TOT), Vic Groves (ARS), Bobby Smith (TOT), Jimmy Bloomfield (ARS), Jim Lewis (CHE)"}
{"id": "898457", "revid": "123201553", "url": "https://it.wikipedia.org/wiki?curid=898457", "title": "Calcidio", "text": "Biografia.\nDella vita di Calcidio sappiamo pochissimo. Probabilmente cristiano, Calcidio tradusse la prima parte del \"Timeo\" di Platone dal greco in latino, corredandola di un ampio \"Commento\". La datazione della traduzione \u00e8 dibattuta. Tra gli elementi pi\u00f9 importanti utilizzati per collocare Calcidio nel tempo e nello spazio c'\u00e8 la lettera introduttiva all'opera, dedicata ad Osio, al quale egli fa riferimento pi\u00f9 volte nel suo \"Commento\". Nella lettera Calcidio racconta come Osio gli abbia affidato un incarico tanto arduo come la traduzione e il commento del \"Timeo\" dal greco classico al latino, impresa, secondo Calcidio, mai tentata fino a quel momento (\"operis intemptati ad hoc tempus\"). Una subscriptio trovata in alcuni manoscritti fa luce sul problema della datazione dell'opera: \"Osio episcopo Calcidius archidiaconus\". Dalla subscriptio si evince, quindi, che Calcidio era l'arcidiacono di un vescovo Osio. Nel periodo tardo imperiale \u00e8 noto un Osio, diocesi di Cordova (257-357 circa), figura importante del cristianesimo occidentale. Nei Concili di Nicea (325) e Sardica (344), Osio gioc\u00f2 un ruolo decisivo nella difesa dell'ortodossia contro l'arianesimo. Se si tratta di questo Osio, Calcidio avrebbe realizzato la sua traduzione del \"Timeo\" negli anni 325-350. \nJan Hendrik Waszink, l'editore di Calcidio si oppone a questa ipotesi, che \u00e8 sempre stata quella tradizionalmente pi\u00f9 accettata, e ritiene che Calcidio debba essere collocato intorno alla fine del IV secolo o all'inizio del V. Secondo Waszink, l'ambiente in cui sarebbe stato redatto questo trattato neoplatonico e cristiano sarebbe quello della Milano della fine del IV secolo, quando la citt\u00e0 italiana era un fiorente centro di platonismo sia pagano che cristiano, e l'Osio cui si fa riferimento nella lettera introduttiva potrebbe essere un alto funzionario imperiale attivo a Milano intorno al 395; Tuttavia non esistono prove dell'esistenza dell'Osio ipotizzato da Waszink. La teoria di Waszink \u00e8 stata respinta da John Dillon, che ha ripreso la datazione tradizionale dell'opera, ed \u00e8 oggi generalmente abbandonata dagli studiosi.\nCirca un quarto del dialogo era gi\u00e0 stato tradotto in latino da Cicerone. Anche Calcidio tradusse solo una parte del \"Timeo\", poco meno della prima met\u00e0 (da pagina 17a1 a pagina 53c2 secondo l'impaginazione dello Stephanus). La traduzione di Calcidio differisce notevolmente da quella di Cicerone, che forse Calcidio non conosceva. Il \"Commento\" - l'unico commentario latino ad un'opera di Platone pervenutoci - riguarda solo il testo da 31c4 a 53c3. \nPer il suo commentario Calcidio fece abbondante uso di fonti greche antiche. Si bas\u00f2 probabilmente sul Commento al \"Timeo\" di Adrasto e sulle opere di Albino, Numenio, Porfirio e Filone. Il suo \"Commento\" riporta gran parte del capitolo sull'Astronomia della \"Matematica utile per comprendere Platone\" di Teone di Smirne. Calcidio vi espone le conoscenze astronomiche del primo secolo e, accanto ai modelli di Eudosso e Ipparco, descrive anche il modello attribuito a Eraclide Pontico, che sostiene che Venere e Mercurio ruotano intorno al Sole. \nCalcidio concepisce la materia come sostanza pura e vuota, o anche come l'essenza priva di qualit\u00e0 (in greco: \"apoios ous\u00eca\") degli stoici, che con l\"\u00c1peiron\" di Anassimadro condivide l'essere infinita e illimitata, priva delle determinazioni qualitative e quantitative che invece caratterizzano gli enti che si muovono al suo interno. Tale materia primordiale \u00e8 necessaria per spiegare il molteplice colto dai sensi, che \u00e8 mobile e divisibile, ma essa in s\u00e9 e per s\u00e9 non pu\u00f2 essere oggetto di percezione sensibile; al contrario, gli organi di senso possono percepire soltanto la materia unita a una qualche forma intellegibile, ed \u00e8 poi compito dell'analisi delle mente astrarre la materia pura dalle forme che sono congiunte ad essa dal Demiurgo artefice del mondo.\nLa sintesi della mente umana giunge cos\u00ec a identificare i tre principi primi: Dio assimilato al Demiurgo platonico, l'idea (\"exemplum\") e la materia (in latino: \"silva\",che rende il greco antico \"ul\u0113\"), da non confondersi con i quattro elementi, che sono qualitativamente determinati e nemmeno con la loro unit\u00e0 primitiva, come Diogene Laerzio aveva inteso la materia prima.\nInfluenza.\nIl \"Timeo\" nella traduzione di Calcidio fu l'unica opera di Platone nota agli studiosi dell'Occidente latino per circa 800 anni fino a quando, nel 1158, Enrico Aristippo tradusse in latino il Menone e Fedone. Traduzione e Commento furono molto diffusi durante tutto il Medioevo, al punto che se ne sono conservate pi\u00f9 di cento copie manoscritte datate tra il IX e il XVI secolo.\nNel XII secolo furono realizzati vari commenti alla traduzione di Calcidio tra i quali quello di Isdoso e quelli dei teologi della scuola di Chartres, come Bernardo di Chartres e Guglielmo di Conches. I maestri di Chartres diedero alla dottrina cristiana della creazione un'interpretazione filosofica. Partendo dagli assunti di base del platonismo, cercarono di dimostrare l'esistenza di una corrispondenza tra la visione del mondo espressa nel \"Timeo\" e quella descritta nel racconto biblico della creazione. Bernardo \u00e8 considerato l'autore delle \"Glosae super Platonem\", un anonimo commentario al \"Timeo\" nella versione di Calcidio sotto forma di glosse.\nIl filosofo e poeta Bernardo Silvestre fu una delle personalit\u00e0 di questo periodo che furono maggiormente influenzate dalla filosofia platonica. La sua cosmologia e antropologia rivelano la profonda influenza del pensiero di Calcidio. Anche il poema \"De planctu Naturae\" di Alano di Lilla, scritto nel tardo XII secolo, contiene idee tratte dal \"Timeo\" e dal commentario calcidiano. \nL'opera di Calcidio fu molto apprezzata anche nel periodo rinascimentale, iniziato in Italia alla fine del XIV secolo. L'interesse per Calcidio \u00e8 testimoniato dalle numerose copie manoscritte dell'opera risalenti a quest'epoca - almeno 40, 28 delle quali provengono dall'Italia. Una parte dei manoscritti contiene solo la traduzione del \"Timeo\", una parte solo il commento, una parte traduzione e commento insieme. La maggior parte delle principali biblioteche pubbliche e principesche d'Italia e numerosi umanisti ne avevano una copia. Francesco Petrarca annot\u00f2 la sua copia dell'opera, oggi conservata presso la Biblioth\u00e8que Nationale a Parigi (\"Par. lat. 6280\"). L'umanista Marsilio Ficino, pi\u00f9 tardi divenuto famoso come traduttore e interprete dei dialoghi platonici, fece da giovane, nel 1454, una copia manoscritta del \"Commento\", corredandola di un gran numero di note sulla lingua, sui contenuti e sulle fonti. Pi\u00f9 tardi, quando realizz\u00f2 una nuova traduzione latina del \"Timeo,\" fece solo occasionalmente ricorso a Calcidio, perch\u00e9 il suo latino non soddisfaceva gli elevati standard degli umanisti. Anche l'amico di Ficino Giovanni Pico della Mirandola aveva una copia dell'opera di Calcidio, annotata di suo pugno.\nL'editio princeps della traduzione e del commento del \"Timeo\" fu pubblicata a Parigi nel 1520, a cura dell'umanista Agostino Giustiniani, vescovo di Nebbio. Nella lettera di dedica, Giustiniani esprimeva il suo entusiasmo per la cultura e l'imparzialit\u00e0 di Calcidio. Secondo Giustiniani, infatti, Calcidio scriveva in un modo cos\u00ec oggettivo che dalle sue parole non si poteva evincere nemmeno se fosse cristiano o ebreo. Pi\u00f9 tardi, alcuni studiosi considerarono Calcidio ebreo, altri - come il filosofo Ralph Cudworth (1617-1688) e il filologo Johann Albert Fabricius (1668-1736) - lo ritennero, al contrario, cristiano. Un'altra ipotesi fu avanzata nel 1733 dallo storico della chiesa Johann Lorenz von Mosheim che giunse alla conclusione che Calcidio non era n\u00e9 un cristiano n\u00e9 un ebreo, n\u00e9 un platonico puro, ma un pagano eclettico che aveva arricchito la sua filosofia platonica con concetti cristiani. Fabricius pubblic\u00f2 una nuova edizione della traduzione e del commento del \"Timeo\" ad Amburgo nel 1718. "}
{"id": "898458", "revid": "287204", "url": "https://it.wikipedia.org/wiki?curid=898458", "title": "Uxie", "text": ""}
{"id": "898460", "revid": "84184", "url": "https://it.wikipedia.org/wiki?curid=898460", "title": "Sigismondo (opera)", "text": "Sigismondo \u00e8 un'opera lirica di Gioachino Rossini.\nIl libretto, denominato \"Dramma in due atti\", \u00e8 di Giuseppe Maria Foppa, che aveva gi\u00e0 scritto per Rossini i libretti di tre farse veneziane (\"L'inganno felice, La scala di seta\" e \"Il signor Bruschino\").\nCircolazione dell'opera.\nL'opera fu rappresentata la prima volta al Teatro La Fenice di Venezia il 26 dicembre 1814 senza riscuotere successo. Una parte dell'insuccesso fu dovuta al soggetto gi\u00e0 utilizzato da Foppa nella farsa \"L'inganno felice\": una moglie fedele (Isabella/Aldimira) insidiata da un seduttore (Ormondo/Ladislao) viene da lui calunniata presso il marito (Bertrando/Sigismondo), che ne ordina la condanna a morte; tale condanna, tuttavia, non viene eseguita, e la donna viene salvata un uomo pietoso (Tarabotto/Zenovito) che l'aiuta a dimostrare la sua innocenza.&lt;br&gt;\nL'opera, dopo una discreta circolazione (Cremona, Reggio Emilia, Padova e Senigallia nel 1819, Firenze e Siena nel 1820, Porto nel 1822 e infine Bologna nel 1827) scomparve dai cartelloni. Le prime rappresentazioni moderne hanno luogo nel 1992 a Rovigo, Savona e Treviso, con una giovane Sonia Ganassi nel ruolo del titolo, e in seguito a Praga nel 1995. La sua prima rappresentazione al Rossini Opera Festival avviene nel 2010 con Daniela Barcellona nel ruolo del titolo, nello spettacolo curato da Damiano Michieletto. Nel 2016 l'opera viene rappresentata al festival Rossini in Wildbad.&lt;br&gt;\nParte della musica fu utilizzata da Rossini (\"Elisabetta, regina d'Inghilterra\", \"Il barbiere di Siviglia\", \"La Cenerentola\").\nLa trama.\n\"La scena \u00e8 parte in Gesna, antica capitale della Polonia, e parte in alcune selve e luoghi montuosi non molto discosti dalla medesima.\"\nL'opera si apre con la pazzia di Sigismondo: egli teme la vendetta di Ulderico, padre della moglie Aldimira, che ha fatto uccidere per infedelt\u00e0. In verit\u00e0 Aldimira \u00e8 viva, ed \u00e8 stata vittima di una trappola del perfido Ladislao, che ha inventato tutto.\nAldimira incontra di nuovo Sigismondo, sotto falso nome, seducendo il re, che la vuole sua sposa; lei accetta, ma vuole rivedere il genitore, che sta proprio per scontrarsi con Sigismondo.\nLadislao intanto rivela a Ulderico il delitto e che Aldimira non \u00e8 viva, scatenando l'attacco. Sigismondo perde, ma salva Aldimira dalla spada di Ladislao.\nL'inganno viene svelato, Ladislao \u00e8 incarcerato, e l'opera si conclude nel tripudio generale.\nOrganico orchestrale.\nLa partitura di Rossini prevede l'utilizzo di\nPer i recitativi secchi"}
{"id": "898462", "revid": "95049", "url": "https://it.wikipedia.org/wiki?curid=898462", "title": "Gordiani (borgata di Roma)", "text": ""}
{"id": "898470", "revid": "287204", "url": "https://it.wikipedia.org/wiki?curid=898470", "title": "Iluvatar", "text": ""}
{"id": "898472", "revid": "287204", "url": "https://it.wikipedia.org/wiki?curid=898472", "title": "Elezioni regionali in Valle d'Aosta del 1988", "text": "Le elezioni per il rinnovo del IX Conseil de la Vall\u00e9e / Consiglio Regionale della Valle d'Aosta si sono svolte il 26 e 27 giugno 1988.\nIl patto fra Union Vald\u00f4taine e Democrazia Cristiana non fu mantenuto, complice anche l\u2019inserimento nella partita del PCI e lo sfaldo interno continuo di vari partiti. Nel 1990 la DC estromise l\u2019UV prendendosi la presidenza, ma due anni dopo gli autonomisti ribaltarono la gara con l\u2019appoggio di Autonomisti Democratici Progressisti."}
{"id": "898473", "revid": "339392", "url": "https://it.wikipedia.org/wiki?curid=898473", "title": "Swanton Bomb", "text": ""}
{"id": "898474", "revid": "1543377", "url": "https://it.wikipedia.org/wiki?curid=898474", "title": "Teorema diretto dei triangoli isosceli", "text": "In geometria euclidea, il teorema diretto dei triangoli isosceli, noto anche come pons asinorum, \nafferma che gli angoli opposti ai due lati uguali di un triangolo isoscele sono congruenti. Si tratta, in sostanza, del contenuto della proposizione 5 nel libro I degli \"Elementi di Euclide\".\n\"Pons asinorum\".\nIl teorema viene a volte indicato come \"pons asinorum\" (termine latino per \"ponte degli asini\"). Ci sono due possibili spiegazioni per il nome: la pi\u00f9 semplice \u00e8 che lo schema utilizzato per la dimostrazione assomiglia a un ponte vero e proprio. Ma la spiegazione pi\u00f9 popolare \u00e8 che \u00e8 il primo vero test negli \"Elementi\" dell'intelligenza del lettore e come un ponte verso le proposizioni pi\u00f9 difficili che seguono. Qualunque sia la sua origine, il termine \"pons asinorum\" \u00e8 usato come metafora per un problema o una sfida che separer\u00e0 i sicuri di mente dai semplici, il pensatore agile dal lento, il determinato dall'esitante: rappresenta un test critico per verificare la capacit\u00e0 o comprensione. Un altro termine medievale per il teorema \u00e8 stato \"Elefuga\" che, secondo Ruggero Bacone, deriva dal greco \"elegia\" miseria, e dal latino \"fuga\", cio\u00e8 \"fuga dei miserabili\". Anche quest'etimologia \u00e8 dubbia, e vi fa riferimento Chaucer al termine \" fuga dei miserabili\" (in inglese \"flemyng of wreches\") per il teorema.\nUso metaforico.\nGli usi del termine o del teorema come metafora includono:\nDimostrazioni.\nEuclide e Proclo.\nL'enunciato del teorema di Euclide include una seconda conclusione, che se i lati uguali del triangolo sono prolungati sotto la base, allora gli angoli tra le estensioni e la base sono uguali. La dimostrazione di Euclide consiste nel definire le linee ausiliarie per queste estensioni. Ma, nel commentare Euclide, Proclo mette in evidenza che Euclide non usa mai la seconda conclusione e la sua dimostrazione pu\u00f2 essere semplificata in qualche modo tracciando le linee ausiliarie ai lati del triangolo, mentre il resto della dimostrazione si esegue pi\u00f9 o meno allo stesso modo. Ci sono state molte speculazioni e dibattiti sul perch\u00e9 Euclide abbia aggiunto la seconda conclusione al teorema, dal momento che rende la dimostrazione pi\u00f9 complicata. Una spiegazione plausibile, data da Proclo, \u00e8 che la seconda conclusione possa essere utilizzata in eventuali obiezioni alle dimostrazioni successive di proposizioni in cui Euclide non copre tutti i casi. La dimostrazione si basa su quello che \u00e8 oggi chiamato Lato-Angolo-Lato, ovvero la proposizione precedente negli Elementi.\nLa variante di Proclo alla dimostrazione di Euclide procede come segue: sia formula_1 un triangolo isoscele con formula_2 e formula_3 i lati uguali. Si scelga un punto arbitrario formula_4 sul lato formula_2 e si prenda il punto formula_6 su formula_7 in modo che formula_8. Tracciate le linee di formula_9, formula_10 e formula_11 si consideri i triangoli formula_12 e formula_13, questi triangoli hanno formula_14, formula_15, e l'angolo formula_16 coincidente, quindi per il criterio di congruenza lato-angolo-lato i triangoli formula_12 e formula_13 sono congruenti e pertanto i lati e gli angoli corrispondenti saranno congruenti: l'angolo formula_19 \u00e8 uguale all'angolo formula_20, l'angolo formula_21 \u00e8 uguale all'angolo formula_22, e formula_23.\nDal momento che formula_24 e formula_8, formula_26 per sottrazione di parti uguali. Si consideri ora i triangoli formula_27 e formula_28; per essi formula_26, formula_23, e l'angolo formula_31 \u00e8 uguale all'angolo formula_32 come \u00e8 stato appena mostrato, quindi ancora per il criterio lato-angolo-lato, i triangoli sono congruenti: l'angolo formula_33 \u00e8 uguale all'angolo formula_34. (La congruenza implica anche formula_35, ma questo \u00e8 evidente).\nPoich\u00e9 l'angolo formula_36 \u00e8 uguale all'angolo formula_37 e l'angolo formula_38 \u00e8 uguale all'angolo formula_39, allora l'angolo formula_40 sar\u00e0 uguale all'angolo formula_41 per sottrazione di parti uguali.\nConsideriamo una terza coppia di triangoli, formula_42 e formula_43; formula_44, formula_45, e l'angolo formula_40 uguale all'angolo formula_41, quindi applicando lato-angolo-lato una terza volta, si dimostra che i due triangoli sono congruenti. In particolare, l'angolo formula_48, come volevasi dimostrare.\nPappo.\nProclo presenta una dimostrazione molto pi\u00f9 corta attribuita a Pappo di Alessandria. Essa non \u00e8 solo pi\u00f9 semplice, ma non richiede costruzioni aggiuntive. Il metodo di dimostrazione applicato \u00e8 il criterio lato-angolo-lato tra un triangolo e la sua immagine speculare. Altri autori moderni, descrivono questo metodo di dimostrazione come prendere il triangolo, capovolgerlo e posarlo su se stesso.\nQuesto metodo \u00e8 oggetto di satira da parte di Charles Dodgson in \"Euclide e i suoi rivali moderni\", che lo definisce un \"Irish bull\", ovverosia un non senso, poich\u00e9 apparentemente richiede che il triangolo si trovi in due posti contemporaneamente.\nLa dimostrazione \u00e8 la seguente: \nSia formula_1 un triangolo isoscele con formula_2 e formula_3 i suoi due lati congruenti. Si considerino i triangoli formula_1 e formula_53, dove formula_53 \u00e8 un secondo triangolo con vertici formula_16, formula_56 e formula_57 corrispondenti rispettivamente ai vertici formula_16, formula_57 e formula_56 nel triangolo originale. Si avr\u00e0 formula_61, formula_24 e l'angolo formula_16 uguale a se stesso, cos\u00ec per il criterio lato-angolo-lato, i triangoli formula_1 e formula_53 sono congruenti. In particolare l'angolo formula_57 \u00e8 congruente all'angolo formula_56.\nAltro.\nLa dimostrazione standard dei libri di testo consiste nel costruire la bisettrice dell'angolo formula_16 .\nQuesta \u00e8 pi\u00f9 semplice della dimostrazione di Euclide, ma Euclide non presenta la costruzione della bisettrice di un angolo prima della proposizione 9. Cos\u00ec l'ordine della presentazione delle proposizioni di Euclide deve essere cambiato per evitare un ragionamento circolare. \nLa dimostrazione procede come segue: come prima consideriamo il triangolo formula_1 con formula_61. Costruiamo la bisettrice dell'angolo formula_71 e prolungarla fino a incontrare il lato formula_72 nel punto formula_73. Nei triangoli formula_74 e formula_75 si ha formula_61, formula_77 coincidente. Inoltre l'angolo formula_78, cos\u00ec, per il criterio lato-angolo-lato, formula_74 e formula_75 sono congruenti. Segue che gli angoli formula_57 e formula_56 sono congruenti.\nLegendre usa una costruzione simile in \"\u00c9l\u00e9ments de g\u00e9om\u00e9trie\", ma considerando il punto X come punto medio del segmento BD. La dimostrazione \u00e8 simile ma usa il criterio Lato-Lato-Lato al posto di lato-angolo-lato, ma lato-lato-lato non \u00e8 mostrato che molto pi\u00f9 avanti da Euclide negli \"Elementi\".\nProdotto interno.\nIl teorema diretto dei triangoli isosceli equivale al prodotto interno su numeri reali o complessi. In questi spazi equivale a prendere dei vettori formula_83, formula_84 e formula_85 tali che\nquindi\nMentre\ne\ndove formula_90 \u00e8 l'angolo tra i due vettori, la conclusione di questa forma del teorema equivale a enunciare l'uguaglianza degli angoli."}
{"id": "898475", "revid": "339392", "url": "https://it.wikipedia.org/wiki?curid=898475", "title": "Seanton Bomb", "text": ""}
{"id": "898480", "revid": "1033892", "url": "https://it.wikipedia.org/wiki?curid=898480", "title": "Alice Braga", "text": "Biografia.\nNata a San Paolo, in Brasile, Alice porta il cognome di una delle pi\u00f9 celebri attrici brasiliane: S\u00f4nia Braga, la zia materna. A otto anni partecipa a degli spot per la pubblicit\u00e0 di uno yogurt. Da adulta, dopo aver acquistato popolarit\u00e0 con il film \"City of God\" di Fernando Meirelles, \u00e8 comparsa in molte pellicole cinematografiche, anche statunitensi come \"Io sono leggenda\" e \"Crossing Over\", tornando a lavorare con Meirelles nel 2008 nel film \"Blindness - Cecit\u00e0\". A partire dal 2016 diventa la protagonista della serie USA Network \"Regina del Sud\" recitando la parte di Teresa Mendoza.\nNel 2020 ha ottenuta il ruolo della \"villain\" Cecilia Reyes nel film della serie cinematografica degli X-Men, intitolato \"The New Mutants\", diretto da Josh Boone.\nVita privata.\nNel gennaio 2020 ha rivelato di essere in una relazione da tre anni con l'attrice Bianca Comparato.\nDoppiatrici italiane.\nDa doppiatrice \u00e8 sostituita da:"}
{"id": "898482", "revid": "287204", "url": "https://it.wikipedia.org/wiki?curid=898482", "title": "Sonia Braga", "text": ""}
{"id": "898483", "revid": "729019", "url": "https://it.wikipedia.org/wiki?curid=898483", "title": "Exodus (Nico Fidenco)", "text": "Exodus \u00e8 l'unico extended play pubblicato da Nico Fidenco per la RCA Italiana nel 1962 e raccoglie quattro brani gi\u00e0 pubblicati su quarantacinque giri. La copertina ricalca, virando le scritte in azzurro, quella del singolo \"Exodus\", da cui \u00e8 tratto il brano principale. C'\u00e8 poi l'interessante recupero di due canzoni che costituivano il secondo singolo per l'interprete romano (\"Just that Same Old Line\"/\"Trust Me\") e l'inclusione di quello che all'epoca era ritenuto una dei pi\u00f9 conosciuti brani di Fidenco, \"Il mondo di Suzie Wong\".\nTracce.\nLato A\nLato B"}
{"id": "898484", "revid": "122265131", "url": "https://it.wikipedia.org/wiki?curid=898484", "title": "Ferdinand de Lesseps", "text": "Soprannominato \u00ab\"Il Grande Francese\"\u00bb, Ferdinand de Lesseps fu promotore ed esecutore dei due progetti di canali pi\u00f9 ambiziosi del suo tempo, il canale di Suez, che complet\u00f2 con successo, e il canale di Panama, che non riusc\u00ec a completare.\nOrigini.\nFerdinand nacque da una famiglia, probabilmente di antica origine scozzese, immigrata a Bayonne nel XIV secolo durante l'occupazione inglese della regione. A partire dal XVIII secolo, i membri della famiglia avevano ricoperto incarichi diplomatici, suo zio era stato fatto nobile da Luigi XVI di Francia e suo padre Mathieu de Lesseps, era stato fatto conte da Napoleone I. Dopo la nascita pass\u00f2 alcuni anni a Firenze, dove suo padre prestava servizio come Console Generale di Francia ed era probabilmente affiliato, insieme a Marc B\u00e9darride, nella loggia \"Saint Napoleon\" di Palazzo Cocchi-Serristori. Completati gli studi al lyc\u00e9e Henri-IV di Parigi, si iscrisse ai corsi di diritto commerciale preparandosi alla carriera diplomatica. Nel frattempo, per\u00f2, i suoi interessi furono rivolti all'equitazione ed egli divenne un ottimo cavaliere, cosa che in seguito avrebbe contribuito al grande credito presso i suoi partner arabi.\nLa carriera diplomatica.\nEsordi.\nDal 1825 al 1827, fu viceconsole ausiliario a Lisbona, dove lo zio Barth\u00e9lemy de Lesseps era incaricato d'affari. Nel 1828 venne inviato come viceconsole ausiliario a Tunisi, dove il padre ricopriva l'incarico di console generale.\nAlessandria d'Egitto.\nPoi, nel 1832, ottenne l'incarico di viceconsole ad Alessandria d'Egitto. Durante il periodo di quarantena della nave che lo portava in Egitto, il console gli fece avere molti libri, tra i quali le memorie scritte da Jacques-Marie Le P\u00e8re che era stato incaricato da Napoleone Bonaparte di studiare, durante la spedizione scientifica in Egitto, il possibile percorso di un canale che traversasse l'istmo di Suez. Furono quelle letture a stimolare in lui l'idea iniziale del progetto del canale di Suez.\nIl progetto venne facilitato da particolari circostanze favorevoli. Mehemet Ali, il vicer\u00e9 dell'Egitto, doveva in parte la sua posizione alle raccomandazioni di Mathieu de Lesseps presso il governo francese, quand'egli non era che un semplice colonnello, cosicch\u00e9 Ferdinand fu da lui accolto amichevolmente. Pi\u00f9 tardi, sarebbe toccato al figlio Said Pasci\u00e0 di accordargli la concessione per la costruzione del canale.\nNel 1833, Ferdinand de Lesseps venne nominato console al Cairo, e poco tempo dopo console generale ad Alessandria. In questo periodo, un'epidemia di peste di due anni cost\u00f2 la vita ad un terzo della popolazione del Cairo e di Alessandria. Nonostante ci\u00f2, Ferdinand diede prova di un ardore imperturbabile continuando a viaggiare tra le due citt\u00e0, assolvendo i suoi compiti come se il pericolo non esistesse.\nRientro in Europa.\nTerminato il suo incarico, rientr\u00f2 in Francia e si spos\u00f2 il 21 dicembre 1837 con Agathe Delamalle, dalla quale ebbe cinque figli. Nel 1839 fu nominato console prima a Rotterdam, poi l'anno seguente a Malaga, paese d'origine della famiglia di sua madre. Nel 1842 venne poi inviato a Barcellona e di l\u00ec a poco promosso console generale. L\u00ec ebbe nuovamente modo di provare il suo coraggio quando, durante una sanguinosa insurrezione finita con il bombardamento della citt\u00e0, salv\u00f2 la vita ad uomini di entrambe le fazioni rivali, proteggendo in egual misura i connazionali in pericolo e la gente di altre nazionalit\u00e0. Dal 1848 al 1849 fu ambasciatore a Madrid.\nLa Repubblica Romana.\nDopodich\u00e9 venne inviato, urgentemente, a Roma, come legato presso la neonata Repubblica Romana. Era accaduto che il 24 aprile, un corpo di spedizione francese, guidato dal generale Oudinot, era sbarcato con l'inganno a Civitavecchia con 7.000 uomini dichiarando di esser venuto per difendere la Repubblica Romana dall'intervento degli austriaci. Il 28 aprile invece, su richiesta pressante del Papa Pio IX, fuggito a Gaeta con la corte, aveva marciato sull'Urbe con 3.000 uomini e con pochi cannoni (che non mancarono tuttavia di danneggiare il Vaticano), convinto che \u00abgli italiani non si battono\u00bb ma dove invece il 30 aprile era stato messo in fuga a fucilate e caricato dagli uomini di Garibaldi, con molti morti, feriti e 300 prigionieri. All'Oudinot occorreva, adesso, guadagnare tempo, al fine di attendere rinforzi e preparare l'assedio. A quel punto giunse il Lesseps, con l'incarico di plenipotenziario, ma in realt\u00e0 di temporeggiatore, e pattu\u00ec la tregua d'armi. Ci\u00f2 consent\u00ec al francese di mettere insieme 30.000 uomini ed un possente parco d'assedio. In seguito, il 1\u00ba giugno ruppe la tregua e il 3 giugno, con un nuovo inganno, e attacc\u00f2, ma solo per incontrare una resistenza assai pi\u00f9 dura del previsto. L'Assemblea della Repubblica Romana non capitol\u00f2, ma cess\u00f2 ogni attivit\u00e0 belligerante il 1\u00ba luglio, dando mandato ad un nuovo triumvirato di renderlo noto ai francesi.\nDimissioni dalla carriera diplomatica.\nLesseps ebbe poi a dispiacersi del corso degli eventi, sia per la rottura dell'armistizio, sia per la successiva restaurazione del potere assoluto del Papa. Ebbe a manifestare il proprio dissenso e fu richiamato a Parigi, poi indotto alle dimissioni.\nNel 1853 la moglie ed uno dei figli perirono a distanza di pochi giorni per un'epidemia di scarlattina.\nLa carriera imprenditoriale.\nNel 1854, l'ascesa al trono di vicer\u00e9 d'Egitto del suo vecchio amico Said Pasci\u00e0 diede nuovo impulso alle idee sul canale di Suez che aveva immaginato ventidue anni prima. Si fece quindi invitare in Egitto da Said Pasci\u00e0, giungendo ad Alessandria il 7 novembre 1854. E il 30 la concessione che autorizzava Ferdinand de Lesseps a tagliare l'istmo di Suez era gi\u00e0 stata firmata.\nUn primo progetto, redatto dai due ingegneri francesi Linant de Bellefonds e Mougel, venne approvato con lievi modifiche nel 1856 da una commissione internazionale a cui era stato sottoposto. Incoraggiato da questo verdetto - che aveva avuto l'opposizione del solo Lord Palmerston, il quale, temendo una ricaduta negativa sui diritti commerciali degli Inglesi, aveva insinuato che un siffatto canale sarebbe stato ostruito dalle sabbie del deserto - e sostenuto, oltre che dalla propria convinzione, anche dall'appoggio dell'imperatore Napoleone III e dell'imperatrice Eugenia, raccolse sottoscrizioni per oltre la met\u00e0 dei duecento milioni di franchi di capitale necessari per fondare la compagnia, ottanta milioni dei quali sottoscritti dal governo egiziano.\nLa compagnia di Ferdinand de Lesseps port\u00f2 a termine il canale tra il 1859 e il 1869.\nNell'impresa, Lesseps si era circondato di un vasto giro di conoscenze, sia nell'ambiente tecnico sia presso la stampa, di cui impar\u00f2 a servirsi. Divenne un sostenitore di molte altre grandi imprese, come la costruzione di un tunnel sotto la Manica, la realizzazione di collegamenti ferroviari attraverso l'Asia, il canale di Panama o la transsahariana. Uomo chiave delle relazioni tra Occidente e Oriente, propugnatore della geografia e dell'espansione europea in Africa, presidente della Societ\u00e0 Geografica di Parigi nel 1881, membro della Societ\u00e0 per la protezione degli indigeni, lasci\u00f2 dietro alla sua fama molte zone d'ombra.\nNel 1893, processato per malversazione e distrazione di fondi, venne condannato a cinque anni di prigione, che non scont\u00f2 per problemi di salute, morendo all'et\u00e0 di 89 anni."}
{"id": "898485", "revid": "287204", "url": "https://it.wikipedia.org/wiki?curid=898485", "title": "Elezioni regionali in Valle d'Aosta del 1983", "text": "Le elezioni per il rinnovo dellVIII Conseil de la Vall\u00e9e / Consiglio Regionale della Valle d'Aosta si sono svolte il 26 giugno 1983.\nIl ritorno all\u2019intesa fra l\u2019Union Vald\u00f4taine e la Democrazia Cristiana riport\u00f2 un po\u2019 di stabilit\u00e0, ma non mancarono scompigli per vicende giudiziarie."}
{"id": "898487", "revid": "1318658", "url": "https://it.wikipedia.org/wiki?curid=898487", "title": "Vincenzo Sospiri", "text": "Carriera da pilota.\nInizi.\nDopo aver vinto numerosi titoli italiani, continentali e mondiali in go-kart, Sospiri avanza rapidamente nelle graduatorie di gradimento dei team manager grazie ai seguenti risultati di prestigio:\nFormula 3000.\nNel 1991 debutta in Formula 3000 col team di Eddie Jordan, ottenendo come miglior risultato un secondo posto e terminando 8\u00ba in classifica di campionato.\nDopo aver partecipato nel 1992 al Campionato di Formula 3 italiano (nel quale \u00e8 5\u00ba alla fine, con vittoria nel GP Lotteria di Monza), ritorna nel 1993 in Tremila col team Mythos (Reynard-Judd): a fine campionato \u00e8 7\u00ba, con due podi e tre giri pi\u00f9 veloci.\nNel 1994 passa alla Supernova (Reynard-Ford), con la quale arriva 4\u00ba in classifica con una pole position, cinque podi e tre giri pi\u00f9 veloci. Nel 1995 vince il campionato di Formula 3000 con una Reynard-Ford della scuderia Supernova: totalizza 3 vittorie, 2 pole position e per 5 volte ha il record sul giro in gara.\nFormula 1.\nNel 1996 \u00e8 tester della Benetton Renault di Formula 1.\nNel 1997 debutta in Formula 1 con la Lola, ma la squadra compie solo le prove libere e le qualifiche del primo Gran Premio, in Australia, e poi si ritira dal campionato a causa dei distacchi abissali dagli altri concorrenti (superiori ai 10 secondi) che non consentivano la qualificazione. Sospiri, il compagno di squadra Rosset e la squadra si presentano in Brasile, all'arrivo delle vetture nel paddock la MasterCard ritir\u00f2 il suo appoggio finanziario, cosa che port\u00f2 la scuderia a ritirarsi dalla gara e successivamente dalla stagione.\nPrototipi e IRL.\nPer il prosieguo della stagione, Sospiri corre nella IRL, nuovo campionato statunitense derivato dalla IndyCar e che si disputa solo su ovali. Il migliore risultato \u00e8 un secondo posto a Loudon, mentre ottiene per due volte il giro pi\u00f9 veloce in gara; a fine campionato \u00e8 \"rookie dell'anno\". Nello stesso anno partecipa alla 500 miglia di Indianapolis, partendo in prima fila.\nNel 1998 e nel 1999 \u00e8 campione del campionato mondiale sport-prototipi (denominato International Sports Racing Series nel 1998 e Sports Racing World Cup nel 1999), in coppia con Emmanuel Collard, con una Ferrari 333 SP. Ha anche partecipato alla 24 Ore di Le Mans 1999 con la Toyota GT-One, ma la vettura ha abbandonato la corsa per incidente.\nSi \u00e8 ritirato dalle corse nel 2001, per dedicarsi alla carriera da manager.\nIl team Euronova e la carriera manageriale.\nNel 2001 fonda, assieme a David Sears (titolare della Supernova), il team Euronova, di cui \u00e8 titolare. Esso partecipa ai campionati nazionali di Formula Renault 2000 e alla 3000 Euroseries, allo scopo di lanciare nuovi talenti italiani. Allo stesso scopo, nella stagione 2007, si appresta a debuttare nella nuovissima Formula Masters (campionato parallelo al WTCC). Il team ha poi partecipato con successo ai campionati di Formula Abarth portando alla vittoria un proprio pilota nel campionato europeo del 2011 e vincendo tutti i titoli italiani ed europei del 2012.\n Ha gestito la carriera di Luca Filippi, che ha inserito per il 2007 nel team Supernova, con cui lui stesso vinse la Formula 3000, per disputare la GP2."}
{"id": "898490", "revid": "287204", "url": "https://it.wikipedia.org/wiki?curid=898490", "title": "Togekiss", "text": ""}
{"id": "898499", "revid": "7425079", "url": "https://it.wikipedia.org/wiki?curid=898499", "title": "Iku-turso", "text": ""}
{"id": "898501", "revid": "287204", "url": "https://it.wikipedia.org/wiki?curid=898501", "title": "Iku-Turso", "text": "Iku-Turso (; \"il Turso eterno\", anche conosciuto come Iku-Tursas, Iki-Tursas, Meritursas, Tursas e Turisas) \u00e8 un malvagio mostro marino della mitologia finlandese. Come la maggior parte degli altri esseri mitici finlandesi, Iku-Turso resta poco conosciuto.\nDescrizione.\nLe sue fattezze restano poco definite, tuttavia viene indicato con diversi epiteti che aiutano a ricostruirne l'aspetto: \"partalainen\" (colui che vive sul confine, o in alternativa, il barbuto), \"Tuonen h\u00e4rk\u00e4\" (il bue di Tuoni, la Morte), \"tuhatp\u00e4\u00e4\" (colui dalle mille teste), \"tuhatsarvi\" (colui dalle mille corna). Viene alcune volte indicato come un essere che vive a Pohjola, forse perch\u00e9 Pohjola viene spesso percepita come la dimora di tutti i mali.\nIn alcune versioni della leggenda \"La nascita delle Nove Malattie\" Iku-Turso viene citato come il padre delle Nove malattie insieme a Loviatar, la figlia cieca di Tuoni, il dio della morte. I giganti scandinavi thurs avevano l'abilit\u00e0 di scagliare frecce che provocavano negli umani terribili malattie. Ci\u00f2, unito al fatto che la parola \"thurs\" somiglia a \"Tursas\", ha dato vita alla credenza che i due termini fossero correlati. Alcuni runi antichi narrano come \"Meritursas partalainen\" avesse reso fertile la Vergine dell'Aria (\"Ilman impi\", Ilmatar) e come questa avesse dato alla luce V\u00e4in\u00e4m\u00f6inen, che sarebbe diventato una creatura primordiale.\nDio della guerra?\nNella lista di divinit\u00e0 della regione della Tavastia redatta da Mikael Agricola, questo personaggio mitologico viene indicato come un dio della guerra: \"Turisas voiton antoi sodast\" (Turisas, colui che porta la vittoria in guerra). \u00c8 possibile che questo dio sia lo stesso che il dio scandinavo della guerra T\u00fdr. Generalmente le guerre nella regione tendevano ad essere per lo pi\u00f9 assedi intorno a fortezze, ed egli aveva forse portato la vittoria con un'epidemia che devast\u00f2 l'esercito invasore nemico.\nIku-Turso nel Kalevala.\n\u00c8 menzionato molte volte nel poema nazionale finnico, il Kalevala.\nV\u00e4in\u00e4m\u00f6inen e Sampsa Pellervoinen furono i primi a lavorare la terra per renderla piena di vegetazione, alla prima ispezione del vecchio eroe trov\u00f2 un terreno pieno di giovani germogli e alberi gi\u00e0 cresciuti. Tra tutta la vegetazione solo la quercia non era ancora spuntata dal suolo, e cos\u00ec ancora dopo una settimana.\nNel secondo canto Iku-Turso emerse dalle acque, raccolse il fieno e l'erba falciata dai prati, e la incendi\u00f2 ottenendone cenere in mezzo a cui nascose una ghianda con una piccola fogliolina. Dalla ghianda nacque un germoglio che presto crebbe a dismisura innalzandosi verso il cielo e distendendo i rami fino a coprire il mondo intero ed offuscare il sole e la luna e fermare la discesa della neve.\nIn seguito, Iku-Turso viene evocato da Louhi, la Signora del Nord, per fermare il furto di un artefatto magico, il Sampo. V\u00e4in\u00e4m\u00f6inen, il capo dei saccheggiatori, prende Iku-Turso per le orecchie e, usando una formula magica, lo costringe a non tornare mai pi\u00f9 dal fondo del mare."}
{"id": "898506", "revid": "844563", "url": "https://it.wikipedia.org/wiki?curid=898506", "title": "Nogometni klub Slaven Belupo Koprivnica", "text": "Il Nogometni klub Slaven Koprivnica, meglio noto dal 1994 come Slaven Belupo per motivi di sponsorizzazione, \u00e8 una societ\u00e0 calcistica con sede a Koprivnica, la citt\u00e0 pi\u00f9 importante della Podravina, una delle regioni storiche della Croazia.\n\u00c8 stato fondato nel 1907 e attualmente milita nella Prva HNL, la massima divisione in Croazia.\nIl nome \"Slaven\" deriva da \"Slavenski Apostoli\".\nStoria.\nUna prima formazione a Koprivnica viene fondata nel giugno del 1907 da un gruppo di studenti delle superiori con il nome di \"\u0110a\u010dki nogometni klub\" (Club di calcio degli studenti), e nello stesso anno disputano la prima partita a Koprivnica, la prima in Croazia fuori Zagabria: l'avversario \u00e8 l'HA\u0160K che vince 15-1.\nUn gruppo di giocatori, guidati dai fratelli Friedrich, non nasconde l'insoddisfazione per il fatto che il club non sia \"Hrvatski \u0161portski\" (sport croato), seguendo l'esempio del , cos\u00ec il 20 agosto 1912 cambia il nome in \"H\u0160K Slaven\". Oltre al calcio, il club ha altre quattro sezioni: atletica, tennis, sport invernali e turismo. Lo Slaven migliora costantemente e nel 1920 diviene il campione provinciale della Croazia. A causa delle ingenti difficolt\u00e0 finanziarie e della partenza dei fratelli Friedrich per l'HA\u0160K di Zagabria, la societ\u00e0 cessa l'attivit\u00e0. La tradizione del club continua grazie al \"H\u0160K Victorija\" fino al 1926.\nDal 1926 al 1930, Koprivnica non ha una squadra di calcio. Dal 1930 sono attive \"H\u0160K Koprivnica\", \"H\u0160K Danica\" e \"RNH\u0160K Sloga\" (la societ\u00e0 sportiva dei lavoratori croati).\nDopo la seconda guerra mondiale, il club ritorna come \"Fiskulturno dru\u0161tvo Slaven\" (\"societ\u00e0 di educazione fisica Slaven\"), dal 1953 al 1958 cambia nome in \"Sportsko dru\u0161tvo Podravka\" (\"associazione sportiva Podravka\"), per poi diventare \"NK Slaven\". In questo periodo i maggiori successi sono le partecipazioni alla terza divisione jugoslava e il raggiungimento degli ottavi di Coppa di Jugoslavia.\nDopo la guerra d'indipendenza croata, lo Slaven entra nella Druga HNL ed in pochi anni entra a far parte della Prva HNL (nel 1997). Nel 1992 aggiunge il nome dello sponsor Bilokalnik (azienda di imballaggi in carta) e dal 1994 Belupo (azienda di prodotti farmaceutici con sede a Koprivnica). Da allora il club \u00e8 noto come NK Slaven Belupo.\nNella lunga storia del club, le famiglie di Koprivnica hanno avuto un ruolo importante: \u010cesi, Dragani\u0107, Kolari\u0107, Malan\u010dec, Markulin, Soka\u010d, \u0160estak - insieme alla gi\u00e0 citata famiglia Friedrich, i cui membri sono apparsi come giocatori, dipendenti e sponsor. I dirigenti pi\u00f9 in vista del club: I. Bla\u017eek, N. Felak, J. Fri\u0161\u010di\u0107, M. Godek, I. Kne\u017eevi\u0107, \u0110. Kolari\u0107, R. Markulin, D. Polan\u010dec e V. Vrhovski. Gli allenatori pi\u00f9 importanti: I. Bedi, I. Filipi\u0107, M. Fran\u010di\u0107, F. Kolar, V. Lazar, S. Nemet, B. Ple\u0161e (con la pi\u00f9 lunga esperienza). I nomi di giocattoli pi\u00f9 importanti: D. Friedrich-Karlek, A. Serti\u0107, I. Ku\u0161ek, V. Lazar, B. \u0160afar, M. Kvakari\u0107, M. \u0160oprek, M. Drakuli\u0107, S. Kova\u010di\u0107, R. Celi\u0161\u010dak, A. Mraz, S. Radotovi\u0107, M. \u0160arlija, O. Drvosek, Z. Me\u0111imorec, A. Havai\u0107, I. Solomun, R. Ferencina, M. Dodik.\nStrutture.\nStadio.\nLo Slaven disputa le partite interne al Gradski stadion (\"stadio cittadino\") di Koprivnica. L'impianto, utilizzato anche dal , \u00e8 stato costruito nel 1997 ed ha una capienza di 3205 posti.\nNell'aprile 2018 lo stadio \u00e8 stato intitolato a Ivan Ku\u0161ek Apa\u0161, il fondatore della pallamano al liceo, un propagandista dello sport e l'organizzatore dei campionati di calcio delle scuole superiori nel vecchio campo sportivo dello Slaven.\nOrganico.\nRosa 2020-2021.\n\"Aggiornata al 28 febbraio 2021.\"\nRosa 2018-2019.\n\"Aggiornata al 31 gennaio 2019.\"\nTifoseria.\nI tifosi pi\u00f9 accesi dello Slaven sono i componenti (circa 50) della Plava Brigada (\"brigata blu\"). Il gruppo \u00e8 nato nel 2007 in occasione di una gara contro la ."}
{"id": "898508", "revid": "486946", "url": "https://it.wikipedia.org/wiki?curid=898508", "title": "Slaven Belupo", "text": ""}
{"id": "898509", "revid": "486946", "url": "https://it.wikipedia.org/wiki?curid=898509", "title": "NK Slaven Belupo", "text": ""}
{"id": "898510", "revid": "16066", "url": "https://it.wikipedia.org/wiki?curid=898510", "title": "Matrice di scattering", "text": ""}
{"id": "898512", "revid": "228587", "url": "https://it.wikipedia.org/wiki?curid=898512", "title": "Franz Wilhelm Lippich", "text": "Biografia.\nStudi\u00f2 medicina all'Universit\u00e0 di Budapest e all'Universit\u00e0 di Vienna, dove si laure\u00f2 il 17 maggio 1823.\nA Vienna fu allievo dei celebri \"P.C. Hartmann\" e \"A. Raimann\".\nDopo un periodo di insegnamento all'Universit\u00e0 di Lubiana, dal 1834 al 1841 diresse la clinica medica dell'Universit\u00e0 di Padova, succedendo a Valeriano Luigi Brera.\nFece parte di quel gruppo di docenti, provenienti dall'Impero Asburgico, che insegnarono nell'Universit\u00e0 di Padova durante il governo austriaco del Veneto.\nNel 1841 pass\u00f2 alla direzione della clinica medica dell'Universit\u00e0 di Vienna, succedendo al celebre \"Franz Xaver Von Hildenbrand\".\nNella clinica padovana introdusse l'uso sistematico dello stetoscopio, come strumento diagnostico.\nNel 1834 pubblic\u00f2 un pionieristico ed importante studio clinico sull'alcolismo cronico nella popolazione di Lubiana.\nAl periodo padovano appartiene l'opera \"Nosographologia sive: methodus empirico-rationalis historias morborum concinnandi\" del 1836."}
{"id": "898513", "revid": "287204", "url": "https://it.wikipedia.org/wiki?curid=898513", "title": "Elezioni regionali in Valle d'Aosta del 1998", "text": "Le elezioni per il rinnovo dellXI Conseil de la Vall\u00e9e / Consiglio Regionale della Valle d'Aosta si sono svolte il 31 maggio 1998. L'affluenza \u00e8 stata dell'81,9%. A seguito di modifica della legge elettorale del 1960, fu introdotto lo sbarramento al 5,71%."}
{"id": "898514", "revid": "122900860", "url": "https://it.wikipedia.org/wiki?curid=898514", "title": "Ljudmila Evgen'evna Ulickaja", "text": "\u00c8 stata la prima donna a vincere il premio \u00ab\u0420\u0443\u0441\u0441\u043a\u0438\u0439 \u0411\u0443\u043a\u0435\u0440\u00bb (2001) \"(Russkij buker)\". Acclamata a livello internazionale, nel 2014 ha ricevuto il Premio di Stato austriaco per la letteratura europea per le sue opere, tradotte in oltre 20 lingue in tutto il mondo. Appartiene a quel ristretto gruppo di scrittori cresciuti nella realt\u00e0 dell'ex Unione Sovietica identificati con la cultura ebraica, nonostante l'adozione del cristianesimo come religione praticata.\nBiografia.\nNata nel 1943 nella citt\u00e0 di Davlekanovo in Baschiria (Repubblica autonoma della Federazione Russa), la sua formazione \u00e8 avvenuta a Mosca, dove si \u00e8 laureata alla facolt\u00e0 di genetica dell'Universit\u00e0 statale. Dopo aver lavorato per due anni nei campi della genetica e della biochimica all'Accademia delle Scienze dell'Unione Sovietica, viene licenziata con altri amici e colleghi con l'accusa di aver diffuso libri proibiti, o samizdat; in particolare, da un esame dei nastri della macchina da scrivere utilizzata, le viene contestato di aver copiato il romanzo \"Exodus\" dello scrittore statunitense di origine ebraica Leon Uris. Privata del lavoro e con i figli da mantenere, per Ljudmila inizia un periodo di notevole difficolt\u00e0, aggravato dalla morte dei genitori e dal divorzio dal marito. Negli anni ottanta inizia la sua carriera letteraria, stimolata dalla nuova occasione di impiego come direttrice e sceneggiatrice presso il Teatro Ebraico di Mosca.\nLa sua prima pubblicazione compare nella rivista russa \"Ogon\u00ebk\" nel 1990. Sempre nel 1990 esce \"Sestri\u010dki Liberti\" (\"\u0421\u0435\u0441\u0442\u0440\u0438\u0447\u043a\u0438 \u041b\u0438\u0431\u0435\u0440\u0442\u0438\", lett. \"Le sorelle della libert\u00e0\"), primo lungometraggio da lei sceneggiato e diretto dal regista russo Vladimir Grammatikov. Nel 1992 pubblica il suo primo romanzo breve, \"Sone\u010dka\" (\u0421\u043e\u043d\u0435\u0447\u043a\u0430), nella rivista \"Novy Mir\", riscuotendo un notevole successo. L'opera viene inserita nella lista dei candidati al premio Russkij Booker.\nNel 2001 negli Stati Uniti esce \"The funeral party\" (\u0412\u0435\u0441\u0435\u043b\u044b\u0435 \u043f\u043e\u0445\u043e\u0440\u043e\u043d\u044b, \"Veselye pochorony\"), il suo primo romanzo tradotto in lingua inglese, che racconta le migrazioni dalla Russia in epoca sovietica, celebrando l'indelebile ricordo della cultura russa e del suo glorioso passato, e nello stesso anno Ljudmila riceve il riconoscimento anche in Russia, con l'assegnazione del premio letterario Russkij Booker al romanzo \"The Kukotsky Enigma\".\nNel 2006 pubblica \"Dani\u0117l' \u0160tajn, perevo\u010dnik\" (\u0414\u0430\u043d\u0438\u044d\u043b\u044c \u0428\u0442\u0430\u0439\u043d, \u043f\u0435\u0440\u0435\u0432\u043e\u0434\u0447\u0438\u043a), uscito in Italia nel 2010 con il titolo \"Daniel Stein, traduttore\", romanzo sull'olocausto e sulla necessit\u00e0 di una riconciliazione tra ebraismo, cristianesimo e islamismo.\nNel 2007 istituisce il \u00ab\u0424\u043e\u043d\u0434 \u041b\u044e\u0434\u043c\u0438\u043b\u044b \u0423\u043b\u0438\u0446\u043a\u043e\u0439\u00bb \"(Fond Ljudmily Ulickoj\"), un fondo per il sostegno di iniziative umanitarie.\nDal 2007 al 2010 dirige l'organizzazione \u00ab\u0414\u0440\u0443\u0433\u043e\u0439, \u0434\u0440\u0443\u0433\u0438\u0435, \u043e \u0434\u0440\u0443\u0433\u0438\u0445\u00bb (\"Drugoj, drugie, o drugich\"), divulgando una serie di libri per bambini di autori diversi, che trattano di antropologia culturale.\nIl 28 aprile 2016 a Mosca, mentre si reca ad un appuntamento dell'associazione Memorial, nata per identificare le vittime delle repressioni staliniane, Ulickaya viene aggredita per strada da un gruppo di nazionalisti russi.\nLjudmila Ulickaya vive tra Mosca e Israele.\nFilmografia.\nSceneggiatura\nStile e tematiche.\nStile.\nNelle sue opere, Ulickaya descrive e osserva i suoi personaggi attraverso un apparente punto di vista neutrale. Non si addentra nel loro sviluppo n\u00e9 approfondisce la loro psiche, distinguendosi dunque da quanto \u00e8 storicamente ritenuto un tratto distintivo della scrittura russa. Nonostante riconosca che i suoi protagonisti abbiano una psiche turbolenta, Ulickaya preferisce dedicarsi alle minuziose descrizioni delle loro relazioni e della loro vita, e al costante approfondimento del contesto e delle tematiche delle sue opere.\nNell'ottobre del 2014 il periodico \"The New Yorker\" pubblica un articolo nel quale viene elogiata la sua scrittura, evidenziando come la sua prosa riesca a rendere la lettura convincente e coinvolgente.\nTematiche.\nGli eventi della sua narrativa sono tendenzialmente ambientati nella quotidianit\u00e0. Vengono sottolineati i valori morali, la sacralit\u00e0 della famiglia, e la necessit\u00e0, a livello sociale, di una maggiore tolleranza, sia religiosa che etnica. Per contrasto, viene quasi sempre posto il tema dello stalinismo.\nUn'altra grande tematica \u00e8 rappresentata dalle persecuzioni patite dopo la seconda guerra mondiale da numerosi membri dell'Intelligencija, critici nei confronti del regime sovietico. Questa questione \u00e8 molto sentita da Ulickaya, poich\u00e9 entrambi i nonni, Jakov Camojlivi\u010d Ulickij, economista e statista, e Boris Efimovi\u010d Ginzbur, furono incarcerati dal regime; al momento della sua nascita la famiglia si trovava in fuga in Baschiria.\nUlickaya valorizza la figura della donna, contrapponendo spesso delle protagoniste dal carattere forte, logico e razionale, ai tre tratti archetipici della figura femminile (forte emotivit\u00e0, debolezza e scarsa razionalit\u00e0 nelle situazioni complesse).\nOrientamento politico e altre attivit\u00e0.\nDa sempre molto attiva anche politicamente, da anni si batte per la tutela della libert\u00e0 d'espressione in Russia.\nCritica fortemente l'attuale sistema politico e si \u00e8 sempre opposta a Vladimir Putin. Il 24-25 aprile 2014 ha partecipato al congresso \u00ab\u0423\u043a\u0440\u0430\u0438\u043d\u0430 \u2014 \u0420\u043e\u0441\u0441\u0438\u044f: \u0434\u0438\u0430\u043b\u043e\u0433\u00bb \"(Dialogo Russia-Ucraina)\", tenutosi a Kiev, con l'intento di riavvicinare i due stati, ma criticando al tempo stesso la politica di Putin nei confronti dell'Ucraina.\nAlle elezioni per la Duma di stato nel 2016, ha dichiarato di supportare il partito di opposizione \u00abJabloko\u00bb \"(\u00ab\u042f\u0431\u043b\u043e\u043a\u043e\u00bb).\"\nFa parte del consiglio di amministrazione di \u00ab\u0412\u0435\u0440\u0430\u00bb (\"fede)\", un fondo a scopo benefico per l'assistenza ai centri ospedalieri di Mosca."}
{"id": "898516", "revid": "124486703", "url": "https://it.wikipedia.org/wiki?curid=898516", "title": "Tough Enough (WWE)", "text": "Tough Enough \u00e8 un reality show statunitense prodotto dalla WWE e trasmesso negli Stati Uniti d'America dall'emittente USA Network dal 2001 al 2015.\nIl programma \u00e8 incentrato sulla vita degli atleti che vogliono iniziare una carriera nel mondo del wrestling professionistico. Il vincitore, infatti, guadagna la possibilit\u00e0 di firmare un contratto a tempo pieno con la WWE.\nLe prime tre edizioni del \"reality\" sono andate in onda su MTV, mentre la quarta \u00e8 stata trasmessa da UPN ed integrata con le puntate settimanali di \"SmackDown!\"; a partire dalla quinta stagione il programmo \u00e8 invece passato all'emittente USA Network. La sesta stagione, svoltasi nell'estate del 2015, \u00e8 sbarcata per la prima volta anche in Italia, su Cielo, con il commento di Luca Franchini e Michele Posa.\nStagioni.\nPrima stagione (2001).\nPresentatore: Steve Austin\nAllenatori: Al Snow, Jacqueline, Tazz, Tori\nPartecipanti:\nSeconda stagione (2002).\nPresentatore: Steve Austin\nAllenatori: Al Snow, Hardcore Holly, Ivory, Tazz\nPartecipanti:\nTerza stagione (2003).\nPresentatore: Steve Austin\nAllenatori: Al Snow, Bill DeMott, Ivory\nPartecipanti:\nQuarta stagione (2004).\nQuesta edizione di \"Tough Enough\" aveva una durata ridotta e veniva integrata alle puntate settimanali di \"SmackDown!\".\nAllenatore: Al Snow\nPartecipanti:\nQuinta stagione (2011).\nPresentatore: Steve Austin\nAllenatori: Bill DeMott, Booker T, Trish Stratus\nPartecipanti:\nSesta stagione (2015).\nPresentatore: Chris Jericho\nAllenatori: Billy Gunn, Booker T, Lita\nPartecipanti:"}
{"id": "898518", "revid": "1305772", "url": "https://it.wikipedia.org/wiki?curid=898518", "title": "Tough Enough", "text": ""}
{"id": "898529", "revid": "819238", "url": "https://it.wikipedia.org/wiki?curid=898529", "title": "Rete Adriatica", "text": "Con il termine Rete Adriatica (RA) viene definito il complesso di linee ferroviarie assegnate alla Societ\u00e0 Italiana per le Strade Ferrate Meridionali con la legge delle Convenzioni del 1885. Detta rete \u00e8 confluita nelle Ferrovie dello Stato nel 1905.\nStoria.\nIn seguito alle conclusioni della commissione parlamentare d'inchiesta, istituita per esaminare i gravi problemi di gestione delle societ\u00e0 ferroviarie private italiane, favorevoli al proseguimento dell'esercizio privato, il 23 aprile 1884 furono stipulate le convenzioni tra lo Stato e tre grandi societ\u00e0 private, per la durata di 60 anni, e vennero approvate il 6 marzo 1885.\nLe convenzioni ripartivano le linee ferrate italiane in senso longitudinale rispetto alla penisola e assegnavano alla Societ\u00e0 italiana per le strade ferrate meridionali del gruppo Bastogi l'esercizio della maggior parte della rete ferroviaria gravitante sull'Adriatico, gi\u00e0 di sua propriet\u00e0, delle linee della Lombardia ad est di Milano, del Veneto e dell'Emilia, in parte ex SFAI e in parte ex Romane, per un totale di 4.379\u00a0km, denominandole Rete Adriatica.\nPer ottenere la concessione della Rete Adriatica la societ\u00e0 pag\u00f2 allo Stato la somma di 115 milioni di lire e in seguito a ci\u00f2 aggiunse alla sua ragione sociale, \"Societ\u00e0 italiana per le strade ferrate meridionali, Esercizio della Rete Adriatica\".\nL'annuario statistico del 1898, pubblicato dal Ministero di agricoltura, industria e commercio, indica a dicembre 1896 in 5.602\u00a0km l'estensione della Rete Adriatica.\nPer l'esercizio, alcune tratte strategiche e alcune grandi stazioni erano comuni con la Mediterranea; tra le pi\u00f9 importanti, la Piacenza-Parma e la Milano-Como.\nL'esercizio delle linee della Rete Adriatica da parte della Meridionale cess\u00f2 il 1\u00ba luglio 1905 quando subentrarono le Ferrovie dello Stato. Sia il riscatto da parte dello Stato delle linee di propriet\u00e0 della societ\u00e0 sia la concomitante liquidazione della concessione della Rete furono attuate l'anno seguente, dopo l'approvazione della legge 15 luglio 1906, n. 324 che ufficializzava il passaggio allo Stato. Gli interessi residui della societ\u00e0 nel campo ferroviario cessarono del tutto con il passaggio alle FS, nel 1908, delle linee laziali ancora in suo possesso."}
{"id": "898530", "revid": "110157", "url": "https://it.wikipedia.org/wiki?curid=898530", "title": "Fu\u00dfball-Bundesliga 1987-1988", "text": "Ledizione 1987-1988 della Bundesliga si \u00e8 conclusa con la vittoria finale del Werder Brema che ha conquistato il suo secondo titolo.\nCapocannoniere del torneo \u00e8 stato J\u00fcrgen Klinsmann dello con 19 reti.\nStagione.\nIn questa edizione il Werder Brema di Otto Rehhagel comanda la classifica per lungo tempo: i biancoverdi assumo il primo posto in graduatoria dalla sesta giornata fino alla fine, tranne che nell'undicesima e nella dodicesima giornata quando sono momentaneamente superati dal Colonia. Presto il diventa l'antagonista principale, ma i bavaresi chiudono distaccati di quattro punti. In coda, invece, il Waldhof Mannheim si salva vincendo lo spareggio, mentre lo retrocede nuovamente, questa volta in compagnia dell'Homburg; la Coppa di Germania viene infine vinta dall'Eintracht Francoforte.\nNelle competizioni europee protagonista \u00e8 il , che vince la Coppa UEFA: i rossoneri eliminano anche il Werder in semifinale, mentre in finale affrontano l'Espanyol. Se nella gara di andata a Barcellona i padroni di casa si impongono per 3-0, nel ritorno i tedeschi riescono prima a pareggiare il conto nei tempi regolamentari, e poi a conquistare il trofeo ai calci di rigore.\nClassifica finale.\nLegenda:"}
{"id": "898532", "revid": "1573940", "url": "https://it.wikipedia.org/wiki?curid=898532", "title": "Oratorio di Sant'Andrea a Ponte Milvio", "text": "Sant'Andrea a Ponte Milvio, o anche Sant'Andrea a Ponte Molle, \u00e8 un oratorio che si trova nel quartiere Flaminio a Roma, sulla via Flaminia, poco prima che la strada arrivi a ponte Milvio.\nStoria.\nFu costruito accanto ad un'edicola con la statua di sant'Andrea, eretto da Pio II in memoria della cerimonia che si tenne qui l'11 aprile 1462, quando il Papa si rec\u00f2 incontro al cardinale Bessarione che portava la testa dell'apostolo Andrea. La reliquia era stata salvata da Tommaso Paleologo, despota di Patrasso, che era fuggito per evitare i turchi. Era quindi giunta ad Ancona, da dove era stata portata a Narni via terra e da qui lungo il Tevere era giunta a ponte Milvio. Anche la vicina chiesa di Sant'Andrea a via Flaminia fu edificata a memoria degli stessi avvenimenti. Dal ponte Milvio part\u00ec poi un corteo che condusse la reliquia nella basilica di San Pietro.\nIl piccolo oratorio a pianta rettangolare risale anch'esso al XV secolo e fu edificato subito dopo l'edicola. Sull'ingresso dell'oratorio c'\u00e8 l'arma del cardinale Piccolomini, nipote di Pio II.\nNel 1566 Pio V concesse l'oratorio all'arciconfraternita della Trinit\u00e0 dei Pellegrini. La chiesetta \u00e8 circondata da un piccolo cimitero, destinato ai forestieri che fossero morti a Roma durante il pellegrinaggio nella citt\u00e0 santa, e che risale anch'esso al periodo appena successivo a quello di costruzione dell'edicola. Del cimitero restano alcune lapidi murarie, ed un ossario, il cui accesso si trova proprio al centro del piccolo giardino.\nOggi la chiesa \u00e8 un luogo sussidiario di culto della parrocchia di Santa Croce a via Flaminia.\nL'edicola.\nL'edicola, con basamento in travertino e quattro colonnette di alabastro con capitelli ionici e basi attiche, viene attribuita a Francesco del Borgo. Sotto la copertura, costituita da una cupoletta, ospita la statua di sant'Andrea scolpita da Paolo Taccone nel 1463. Secondo Armellini gli autori della statua sono invece Varrone e Niccol\u00f2 entrambi da Firenze, allievi del Filarete. Anche Vasari attribuisce la statua ai due fiorentini.\nL'edicola fu distrutta da un fulmine nel 1866, e ricostruita pochi anni dopo con alterazioni."}
{"id": "898535", "revid": "819238", "url": "https://it.wikipedia.org/wiki?curid=898535", "title": "Rete Sicula", "text": "Il nome Rete Sicula designava l'insieme delle linee ferroviarie in esercizio e in costruzione della Sicilia che, in seguito alle \"Convenzioni\" del 1885 venne assegnato in gestione ed esercizio alla Societ\u00e0 per le strade ferrate della Sicilia.\nDetta societ\u00e0, formata da un gruppo bancario a prevalente capitale straniero con sede a Roma, prese il posto delle precedenti societ\u00e0 che gestivano le linee ferroviarie isolane tra cui la fallita Societ\u00e0 Vittorio Emanuele che all'atto del subentro non aveva ancora completato il programma di costruzioni previsto; nel 1872 il governo aveva incaricato del completamento e dell'esercizio provvisorio la Societ\u00e0 italiana per le strade ferrate meridionali.\nDel complesso denominato \"Rete Sicula\" non facevano parte la linea Palermo\u2013Marsala\u2013Trapani, entrata in funzione il 5 giugno 1881 a cura della Societ\u00e0 della Ferrovia Sicula Occidentale, la ferrovia Circumetnea e la Palermo\u2013Corleone.\nNel 1885 la \"Rete Sicula\" si estendeva complessivamente per 597\u00a0km. La rete venne integrata progressivamente delle tratte mancanti alla Palermo-Catania e, nel 1895, di quelle tra Messina e Fiumetorto della Palermo-Messina; alla fine del 1896 aveva raggiunto i 1.093\u00a0km.\nLa rete si dot\u00f2 di un proprio \"Ufficio d'Arte\" per la progettazione di materiale rotabile: ad esso si deve tra l'altro l'ottimo progetto della locomotiva FS 910.\nAlla Rete Sicula venne annesso anche il traghettamento nello stretto di Messina, nel novembre 1893, con l'obbligo di effettuare due corse giornaliere di traghetto tra Messina e Reggio Calabria, istituendone altre due per Villa San Giovanni all'atto del completamento della Ferrovia Tirrenica Meridionale.\nDal 1901 al 1905 fu direttore generale della societ\u00e0 esercente la \"Rete Sicula\" l'ingegnere Riccardo Bianchi.\nLa rete venne incorporata nella rete nazionale delle Ferrovie dello Stato nel 1905."}
{"id": "898536", "revid": "819238", "url": "https://it.wikipedia.org/wiki?curid=898536", "title": "Rete Mediterranea", "text": "Rete Mediterranea (acronimo RM) \u00e8 il termine che definisce quella parte della rete ferroviaria italiana che con la legge 27 aprile 1885 n. 3048, venne assegnata alla Societ\u00e0 per le Strade Ferrate del Mediterraneo perch\u00e9 ne assumesse l'esercizio e lo sviluppo. Si trattava principalmente di linee del nord-ovest, liguri e tirreniche.\nL'acronimo venne usato anche per \"marcare\" le locomotive e il materiale rotabile.\nStoria.\nIl Regno d'Italia, dopo avere riscattato le reti ferroviarie costruite in precedenza, che erano in buona parte in concessione a privati, a causa del dissesto economico pi\u00f9 o meno grave in cui versavano, in attuazione della legge n. 3048 del 27 aprile 1885 (chiamata anche con la locuzione \"Convenzioni ferroviarie\") provvide a distribuire la maggior parte delle ferrovie della penisola in due grandi reti disposte in senso longitudinale rispetto ad essa e cio\u00e8 la \"Rete Mediterranea\", di 4171\u00a0km e la \"Rete Adriatica\", di 4379\u00a0km concedendole in esercizio a due grandi societ\u00e0 dietro pagamento di un canone allo Stato.\nLa Rete Mediterranea ebbe di massima le linee del nord-ovest, liguri e tirreniche con alcuni tratti di penetrazione importanti in comune con l'Adriatica.\nIl contratto di concessione previde una durata di 60 anni, ma in esso venne inclusa la facolt\u00e0 delle parti di disdire il contratto alla fine di ogni ventennio, previo preavviso di due anni. La Societ\u00e0 per le Strade Ferrate del Mediterraneo pag\u00f2 allo Stato 135 milioni di lire dell'epoca e ottenne, oltre alle linee ferroviarie, anche il materiale rotabile e le provviste delle antiche reti riscattate. Lo Stato a sua volta si obblig\u00f2 a pagarle annualmente, a titolo di compenso, il 5% del capitale versato.\nSecondo l'annuario statistico del 1898, pubblicato dal Ministero dell'agricoltura, dell'industria e del commercio, l'estensione delle ferrovie della Rete Mediterranea assommava, alla fine del 1896, a 5.765\u00a0km.\nLa rete venne riscattata dallo Stato con la \"\" del 1905, confluendo quasi interamente nelle nuove Ferrovie dello Stato."}
{"id": "898537", "revid": "1314312", "url": "https://it.wikipedia.org/wiki?curid=898537", "title": "Monetarismo", "text": "In economia il monetarismo \u00e8 una teoria macroeconomica che si occupa principalmente dello studio degli effetti dell'offerta di denaro governata dalle banche centrali nel sistema economico. Le teorie monetarie, in particolare, attraverso le relative politiche monetarie, hanno come obiettivo il controllo dell'offerta di denaro e considerano l'inflazione come conseguenza di un'offerta di denaro superiore alla domanda.\nDescrizione.\nOggi il monetarismo \u00e8 associato principalmente all'opera di Milton Friedman, il quale \u00e8 stato in giovent\u00f9 keynesiano, per poi approdare a conclusioni molto lontane, se non opposte, dal pensiero keynesiano. \nNegli anni sessanta Milton Friedman e Anna Schwartz pubblicarono un importante lavoro, \"Monetary History of the United States 1867-1960\", dove sostenevano che \"l'inflazione \u00e8 sempre e dovunque un fenomeno monetario\". Il libro avr\u00e0 molte ripercussioni, influenzando il pensiero politico ed economico prima negli Stati Uniti e poi nel mondo. In questo periodo Milton Friedman e Edmund Phelps elaborarono uno dei punti fondamentali del monetarismo, ossia il concetto economico del tasso naturale di disoccupazione.\nIl lavoro di David Laidler tra gli anni sessanta e gli anni settanta corrobor\u00f2 l'ipotesi di fondo del monetarismo, cio\u00e8 che la domanda di moneta sia una funzione stabile di parametri economici conosciuti, aiutandolo cos\u00ec ad ottenere il successo che poi avr\u00e0. \nSebbene molti monetaristi sostengano che sia l'azione governativa ad essere all'origine dell'inflazione, pochi di loro incoraggiano comunque un ritorno alla parit\u00e0 aurea. Friedman, per esempio, considerava la parit\u00e0 aurea come irrealistica. L'ex Presidente della FED (Federal Reserve), Alan Greenspan, \u00e8 generalmente considerato di orientamento monetarista. La Banca centrale europea pur impegnandosi a raggiungere un obiettivo di inflazione programmata attraverso la manovra sui tassi di interesse, adotta ufficialmente come strumento secondario la gestione della crescita degli aggregati monetari.\nCritici del monetarismo sono i neo-keynesiani, i quali sostengono che la domanda di denaro sia intrinsecamente collegata all'offerta, e diversi economisti conservatori, che sostengono invece l'impossibilit\u00e0 di predire la domanda di denaro. Joseph Stiglitz ha teorizzato che la relazione tra l'inflazione e l'offerta di moneta sia debole per l'inflazione ordinaria, mentre tassi elevati di inflazione sono un effetto della spesa pubblica in una situazione in cui la crescita del prodotto interno lordo non riesca ad assorbirla.\nIn un'intervista al Financial Times del 6 giugno del 2003 Milton Friedman sembra ripudiare la politica monetarista, affermando che \"l'uso della quantit\u00e0 di moneta come obiettivo non \u00e8 stato un successo\" ... \"non sono sicuro che oggi la incoraggerei con la stessa forza con cui l'ho fatto in passato.\"\nSebbene il monetarismo sia comunemente associato all'economia di stampo neoliberista, che in USA \u00e8 soprattutto sostenuta dal Partito Repubblicano, non tutti gli economisti neoliberisti sono monetaristi, e non tutti i monetaristi sono neoliberisti. Si tratta, per cos\u00ec dire, di posizioni \"ortogonali\" tra loro.\nDefinizione e origini.\nIl monetarismo designa un insieme di vedute sulle relazioni tra politica monetaria e reddito nazionale, ponendo l'attenzione sugli effetti macroeconomici del governo dell'offerta di moneta da parte delle banche centrali.\n\u00c8 dovuto principalmente al lavoro di Milton Friedman, che ritiene che \"l'inflazione \u00e8 sempre e comunque un fenomeno monetario\" e pertanto \u00e8 controllabile dalle Banche Centrali, le quali devono mantenere l'offerta di moneta al suo valore di equilibrio, determinato sulla base della crescita della produttivit\u00e0 e dalla domanda. Il pensiero monetarista di Friedman si basa su due fondamenti quasi diametralmente opposti: le rigorose politiche monetarie che hanno dominato il pensiero sulla moneta nel tardo XIX secolo, e le teorie monetarie di John Maynard Keynes il quale lavorava nel periodo tra le due guerre durante il fallimento del riferimento aureo appena ripristinato, e che allora propose un modello della moneta governato dalla domanda (\"demand-driven\" o \"economia della domanda\") che \u00e8 stato il fondamento della macroeconomia. Partito da idee in generale keynesiane, Friedman se ne \u00e8 poi progressivamente allontanato, fino a pervenire a visioni molto lontane se non opposte.\nI risultati del suo lavoro sono riassunti nell'analisi storica sulla politica monetaria: \"Monetary History of the United States 1867-1960\", che attribuisce l'inflazione all'eccessiva immissione di denaro nel mercato da parte delle banche centrali.\nAttribuisce inoltre la spirale deflazionistica alla causa contraria: un'insufficiente offerta di moneta (\"money supply\") da parte della banca centrale durante le crisi di liquidit\u00e0.\nFriedman ha proposto all'inizio una \"regola monetaria\" fissa, chiamata \"k-percent rule\" di Friedman, secondo la quale l'offerta di moneta doveva essere calcolata sulla base di fattori finanziari e macroeconomici conosciuti, avendo come obiettivo uno specifico livello di inflazione. In questo modo la Banca centrale non avrebbe avuto nessuna libert\u00e0 d'azione, e gli imprenditori e attori del mercato finanziario avrebbero potuto conoscere in anticipo tutte le decisioni di politica monetaria.\nL'ascesa del monetarismo.\nL'ascesa del monetarismo tra le teorie economiche pi\u00f9 importanti \u00e8 data principalmente dalla formulazione della teoria quantitativa della moneta riformulata da Milton Friedman nel 1956, l'originale risalendo al filosofo empirista settecentesco David Hume.\nFriedman riteneva che la domanda di moneta dipendesse in modo predicibile da diversi importanti parametri economici. Pertanto, in caso di un eccesso di offerta, nessuno sarebbe stato disposto a tenere l'eccesso di moneta inutilizzato, e quindi, per mantenere costante il proprio bilancio di liquidit\u00e0 necessario in funzione del momento, l'avrebbe impiegato facendo cos\u00ec aumentare la domanda aggregata. Allo stesso modo, in caso di offerta calante, per mantenere costante il loro bilancio di liquidit\u00e0, gli attori avrebbero ridotto i consumi. Pertanto Friedman contestava la formulazione di Keynes secondo la quale \"la moneta non \u00e8 importante\". Al contrario, riteneva che l'ammontare di moneta disponibile influenzasse i consumi. Da questo fu coniata la parola \"monetarista\".\nL'influenza del monetarismo nella cerchia politica si acceler\u00f2 quando le teorie economiche keynesiane sembrarono incapaci di spiegare (o sanare) il nuovo fenomeno della stagflazione, cio\u00e8 gli apparentemente contraddittori fenomeni della crescita contemporanea della disoccupazione e della inflazione come risposta al collasso del sistema di accordi di Bretton Woods, nel 1971, e nella crisi petrolifera del 1973. \nD'altro canto, la crescita della disoccupazione sembrava riferirsi alla reflazione keynesiana, mentre la crescita dell'inflazione sembrava riferirsi alla deflazione keynesiana. Il risultato fu, negli USA, una notevole disillusione verso la \"economia della domanda\" keynesiana: un Presidente Democratico, Jimmy Carter, nomin\u00f2 un monetarista, Paul Volcker, a Presidente della FED, il quale fece della lotta all'inflazione il suo principale obiettivo, restringendo l'offerta di moneta. Il risultato fu una delle pi\u00f9 gravi recessioni del dopoguerra, ma in compenso si raggiunse la desiderata stabilit\u00e0 dei prezzi. \nI monetaristi non solo cercarono di spiegare i problemi contemporanei, ma anche di interpretare quelli del passato. Milton Friedman e Anna Schwartz, nel loro libro sulla storia monetaria degli Stati Uniti (1867-1960) ritenevano che la Grande depressione del 1930 fosse stata causata da una massiccia contrazione dell'offerta di moneta e non dalla mancanza di investimenti, come invece Keynes riteneva. Inoltre, ritenevano che l'inflazione del dopoguerra era stata causata da una eccessiva espansione dell'offerta di moneta. L\u00ec fu coniato il famoso motto monetarista \"l'inflazione \u00e8 sempre e ovunque un fenomeno monetario\". All'inizio a molti economisti, influenzati dalle idee keynesiane, la \"querelle\" tra monetaristi e keynesiani apparve riguardare meramente la questione se il migliore strumento per gestire la domanda fosse la politica monetaria o quella di bilancio (\"fiscal policy\").\nA partire dalla met\u00e0 degli anni '70, tuttavia, il dibattito si spost\u00f2 su questioni pi\u00f9 profonde e i monetaristi finirono per rappresentare una sfida pi\u00f9 importante per l'ortodossia keynesiana. \nMolti monetaristi vogliono recuperare i punti di vista pre-keynesiani sulla circostanza che le economie di mercato sono eminentemente stabili, purch\u00e9 non vi siano importanti e imprevedibili fluttuazioni nell'offerta di moneta. A causa della loro credenza nella stabilit\u00e0 delle economie di libero mercato, essi sostengono che una gestione attiva della domanda (ad esempio, aumentando la spesa pubblica) non \u00e8 necessaria ed anzi probabilmente dannosa. La base per questa tesi poggia sull'equilibrio tra la spesa \"stimolo\" fiscale e i futuri tassi di interesse. Il modello di Friedman in effetti ritiene che le spese pubbliche correnti creino tanto quanto prendano dall'economia a causa dei tassi di interesse crescenti, e a causa del fatto che creano consumo attuale. Non c'\u00e8 dunque un effetto reale sulla domanda totale, ma semplicemente l'effetto di spostare la domanda dagli investimenti ai consumi.\nIl monetarismo in atto.\nLe sfide cruciali alle teorie economiche sono gli eventi catastrofici che rimodellano l'attivit\u00e0 economica. Le teorie economiche che aspirano ad esercitare un ruolo politico devono dunque fornire spiegazioni delle grandi ondate di deflazione del tardo '900 con le relative crisi di panico, la Grande depressione che \u00e8 iniziata negli ultimi anni venti ed ebbe un picco nel 1933, e il periodo di stagflazione iniziato con i problemi dei tassi di cambio del 1972. \nI monetaristi ritengono che non c'\u00e8 stato nessun boom di investimenti inflazionari nel 1920 in contrasto sia con i keynesiani, sia con gli economisti della scuola austriaca, che ritengono che c'era sia un livello di inflazione sia un tasso di crescita del PIL non sostenibile negli anni '20.\nI monetaristi si focalizzano invece sulla contrazione dell'offerta di moneta nel periodo 1931-1933, e ritengono che la FED avrebbe potuto evitare la Grande Depressione iniettando sufficiente liquidit\u00e0.\nL'obiezione a questa tesi \u00e8 che i dati microeconomici mostrano una cattiva distribuzione della liquidit\u00e0 negli anni '20, provocata da un credito troppo facile. Questo punto di vista \u00e8 quello sostenuto dai seguaci di Ludwig von Mises, che ritengono che a quei tempi l'espansione non fosse sostenibile. Le idee di Von Mises erano citate nel primo messaggio presidenziale di Franklin D. Roosevelt.\nDalla conclusione che una errata politica della banca centrale \u00e8 la radice delle ampie fluttuazioni dell'inflazione e dell'instabilit\u00e0 dei prezzi, i monetaristi deducono che il motivo principale di un'eccessiva facilitazione del credito da parte della banca centrale \u00e8 quello di finanziare il deficit del bilancio pubblico. La riduzione della spesa pubblica \u00e8 dunque lo strumento principale se non unico per contenere una eccessiva crescita monetaria. \nIl fallimento negli anni '70 delle politiche di bilancio \"dal lato della domanda\", nel ridurre l'inflazione e nel produrre crescita, spian\u00f2 la strada per un nuovo cambiamento nella politica economica che mise al centro delle responsabilit\u00e0 delle banche centrali la lotta all'inflazione. Secondo le tipiche teorie economiche, questo avrebbe dovuto essere accompagnato da trattamenti shock di austerit\u00e0, cos\u00ec come generalmente raccomandato dal Fondo Monetario Internazionale. Il governo della Gran Bretagna verso la fine degli anni '70 e i primi anni '80, con l'ascesa politica di Margaret Thatcher, ha in effetti abbattuto le spese pubbliche, mentre negli Stati Uniti durante il primo mandato di Ronald Reagan queste sono aumentate del 4,22% all'anno (causate dall'aumento di spesa militare), molto di pi\u00f9 del 2,55% all'anno del periodo di Carter. \nNel breve termine seguente, la disoccupazione in entrambi i paesi rimase ostinatamente alta mentre le banche centrali alzavano i tassi di interesse per restringere il credito.\nLe politiche di entrambe le banche centrali in compenso abbassarono drasticamente il tasso di inflazione: negli Stati Uniti ad esempio cadde dal 14% nel 1950 a circa il 3% nel 1983. Questo permise la ri-liberalizzazione del credito e la riduzione dei tassi di interesse, cosa che spian\u00f2 la strada al successivo boom dell'inflazione degli anni ottanta.\nC'\u00e8 chi afferma che l'uso del credito per la crescita economica \u00e8 di per s\u00e9 un approccio antimonetarista, dato che l'aumento dell'offerta di moneta da solo costituisce sempre un fattore di inflazione.\nIl monetarismo fu nuovamente adottato dalle politiche delle banche centrali dei paesi occidentali verso la fine degli anni '80, con una contrazione nelle spese pubbliche e nell'offerta di moneta, conclusosi col \"boom\" di Stati Uniti e Gran Bretagna.\nCon il \"Luned\u00ec nero del 1987\" , inizia la messa in discussione delle prevalenti politiche monetariste. I monetaristi sostennero che la caduta della borsa del 1987 \u00e8 stata una semplice correzione tra le politiche monetarie in conflitto degli Stati Uniti e dell'Europa. Le critiche a questo punto di vista si fecero pesanti quando il Giappone scivol\u00f2 in una spirale di deflazione, e il collasso del sistema bancario statunitense, basato sui risparmi e i prestiti, fece emergere cambiamenti strutturali nell'economia.\nNei tardi anni '80 a Paul Volcker successe Alan Greenspan, un monetarista di spicco. La sua gestione della politica monetaria nella crescita della recessione nel 1991 fu criticata dai conservatori per essere stata troppo restrittiva, e per essere costata la rielezione di George H. W. Bush.\nIl nuovo presidente democratico Bill Clinton nomin\u00f2 nuovamente Greenspan, e lo tenne come un importante membro del suo team di consiglieri economici. \nGreenspan, anche se fondamentalmente di orientamento monetarista, riteneva che una applicazione dottrinaria della teoria non mettesse in grado le banche centrali di fare fronte alle nuove situazioni. \nIl test cruciale di questa risposta flessibile da parte della FED fu la Crisi finanziaria asiatica del 1997-98, alla quale la FED fece fronte inondando il mondo di dollari, e organizzando il salvataggio del \"Long Term Capital Management\", un hedge fund fondato da 2 vincitori di Premio Nobel (R. Merton e M. Scholes), il cui fallimento avrebbe procurato un effetto domino molto pericoloso. Ci fu chi dedusse che la politica monetaria del 1997-98 fosse vincolata - esattamente come gli anni '70 hanno rappresentato un vincolo alla politica di bilancio - e che mentre l'inflazione si insinuava negli Stati Uniti, richiedendo che la FED restringesse il credito, la stessa FED doveva immettere liquidit\u00e0 come risposta alla fuga di capitali in Asia.\nLo stesso Greenspan rimarc\u00f2 questa circostanza quando afferm\u00f2 che la borsa americana dava segni di \"esuberanza irrazionale\" (\"irrational exuberance\").\nNel 2000 Greenspan esegu\u00ec una rapida successione di manovre restrittive per riparare agli interventi del 1997-98. Successivamente esegu\u00ec una successione di manovre di alleggerimento del credito aspettandosi una recessione nel 2000-2001. Il risultato fu una recessione che fu oggetto di discussioni e polemiche relative alla circostanza se la politica monetaria fosse sufficiente a gestire i rovesci economici. \nLa FED segue oggi una forma modificata e moderata di monetarismo, che prevede la possibilit\u00e0 di margini pi\u00f9 ampi di intervento in risposta a dinamiche instabili temporanee del mercato. Questa forma modificata non ha ricevuto fino ad oggi un nome condiviso.\nIn Europa la BCE segue un monetarismo pi\u00f9 ortodosso. . Secondo i dettami del Trattato di Maastricht si applicano alcuni parametri per controllare l'inflazione (fissata all'1,5%, successivamente al 2) e sugli obiettivi di spesa, relativamente alla difesa dell'euro. Questa tendenza nasce come risposta alle facilitazioni di credito degli anni '80 e '90 in sostegno alla riunificazione della Germania, che sono state accusate di essere la causa della debolezza delle monete europee nei tardi anni '90.\nStato attuale della teoria monetarista.\nDal 1990 la forma classica del monetarismo \u00e8 stata messa in dubbio a causa di eventi che molti economisti hanno interpretato come inspiegabili in termini monetaristici - lo scardinamento della crescita dell'offerta di moneta dall'inflazione negli anni '90 a l'incapacit\u00e0 della pura politica monetaria nello stimolare l'economia nel periodo 2001-2003. Alan Greenspan, l'ex presidente della FED ne deduce che lo sganciamento degli anni '90 si spiega con un \"circolo virtuoso\" di produttivit\u00e0 ed investimenti da un lato, ed un certo grado di \"esuberanza irrazionale\" nel settore degli investimenti. L'economista liberale Robert Solow del MIT suggerisce che la mancata ripresa dell'economia del 2001-2003 dovrebbe essere attribuita non al fallimento della politica monetaria, ma alla caduta della crescita della produttivit\u00e0 e degli investimenti in settori cruciali dell'economia, in particolare della vendita al dettaglio. Ha rilevato che cinque settori sono responsabili di tutta la crescita di produttivit\u00e0 dei '90, e che la vendita al minuto ha avuto la minore crescita, essendo peraltro di gran lunga il settore pi\u00f9 grande dell'economia. \"Il 2% possono sembrare spiccioli, ma in quanto interessano il pi\u00f9 grande settore dell'economia, sono una montagna di spiccioli\".\nCi sono anche argomenti che collegano il monetarismo e la macroeconomia, e che trattano il monetarismo come un caso particolare di teoria keynesiana. Il caso probante principale per queste teorie dovrebbe essere la possibilit\u00e0 di una \"trappola di liquidit\u00e0\" come successo in Giappone. Ben Bernanke, professore a Princeton e presidente della FED dopo Greenspan, sostiene che il monetarismo potrebbe rispondere a una condizione di tasso zero di interesse con una espansione diretta dell'offerta di moneta. Con parole sue: \"abbiamo le chiavi della macchina per stampare i soldi, e non ci spaventa l'idea di usarle\". Un altro noto economista, Paul Krugman, ha sollevato l'obiezione che questo avrebbe un correlativo effetto svalutativo, come i notevolmente bassi tassi d'interesse del 2001-2004 produssero rispetto alle altre monete.\nDavid Hackett Fischer, nel suo studio \"The Great Wave\", mette in dubbio la base implicita del monetarismo esaminando lunghi periodi di inflazione secolare che sono durati decine di anni. Ha cos\u00ec prodotto dei dati che suggeriscono che prima di un'ondata di inflazione monetaria, c'\u00e8 stata un'inflazione di prodotti, dalla quale i governi si sono fatti guidare, pi\u00f9 che gestirla. \u00c8 ancora materia di controversie se questa argomentazione sia in grado o meno di minare dalle fondamenta l'impostazione monetarista.\nI monetaristi della scuola di Milton Friedman credevano tra i '70 e gli '80 che la crescita dell'offerta di moneta dovesse essere basata su una certa formula riguardante la crescita economica. In questo senso, li si deve considerare come difensori di una politica monetaria basata su un obiettivo in termini di \"quantit\u00e0 di moneta\". Questo in contrasto con la politica monetaria difesa dalla \"economia dell'offerta\" (\"supply side economics\") e dalla Scuola austriaca, che si basa sull'obiettivo di un \"valore della moneta\". \nNel 2003 Milton Friedman ha ritrattato molte delle politiche degli '80 basate su obiettivi quantitativi. Nel fare questo egli ha fondamentalmente ammesso che non \u00e8 facile predire la domanda di moneta, una delle obiezioni delle prime ore al monetarismo.\nQueste dispute, cos\u00ec come il ruolo della politica monetaria nella liberalizzazione degli scambi, degli investimenti internazionali, e nella politica delle banche centrali, rimangono al centro degli studi e delle discussioni, prova che la teoria monetarista resta un'area fondamentale di studio della economia di mercato, anche se non \u00e8 pi\u00f9 una base realistica per la messa in atto di politiche di crescita efficaci."}
{"id": "898538", "revid": "22356", "url": "https://it.wikipedia.org/wiki?curid=898538", "title": "Lambdotherium popoagicum", "text": "Il lambdoterio (Lambdotherium popoagicum) \u00e8 un mammifero perissodattilo estinto, imparentato con i brontoteriidi. vissuto nell'Eocene medio (circa 48 milioni di anni fa) in Nordamerica. \nDescrizione.\nLa forma e le dimensioni di questo mammifero lo facevano assomigliare moltissimo al \"cavallo\" primitivo \"Eohippus\": il corpo, lungo circa 50 centimetri, era piccolo e arcuato, le zampe relativamente corte e dotate di quattro dita, il cranio era strutturato per cibarsi di fogliame. Alcune caratteristiche del cranio e delle zampe, per\u00f2, lo avvicinano a un gruppo di animali giganteschi che vissero nell'Eocene medio e superiore, i brontoteri simili a rinoceronti, animali lunghi anche 4 metri (ad es. \"Megacerops\"). \n\"Lambdotherium\" era dotato di un muso relativamente allungato (circa il 65 % della lunghezza totale del cranio), e la dentatura era caratterizzata da incisivi smussati e canini forti e appuntiti. Il primo premolare, sia nella mascella che nella mandibola, era mancante, e i molari avevano conuli intermedi noti come \"lofoidi\". I molari superiori erano dotati di parastilo e mesostilo molto marcati, e le creste del paracono e del metacono preannunciavano lo sviluppo di un ectolofo. Il protocono e l'ipocono erano di dimensiono quasi identica, in particolare sul terzo molare superiore. I premolari inferiori erano ben pi\u00f9 corti rispetto a quelli dei veri brontoteri arcaici come \"Eotitanops\"; il terzo molare inferiore era dotato di un terzo lobo ben sviluppato.\nClassificazione.\n\"Lambdotherium popoagicum\" venne descritto per la prima volta nel 1880 da Edward Drinker Cope, e numerosi fossili attribuiti a questa specie sono stati ritrovati in Colorado e in Wyoming. Altre specie attribuite a questo genere (\"L. magnum, L. priscum, L. progressum, L. primaevum\") sono state in seguito considerate identiche alla specie tipo.\n\"Lambdotherium\" \u00e8 stato a lungo considerato la forma ancestrale dei brontoteriidi, un gruppo di mammiferi perissodattili molto diffusi nel corso dell'Eocene, che in pochi milioni di anni diedero vita a una notevole radiazione evolutiva aumentando di molto le loro dimensioni. Studi pi\u00f9 recenti hanno indicato che \"Lambdotherium\" era imparentato alla lontana con questi animali, e non pu\u00f2 essere considerato un loro antenato diretto, anche se probabilmente condivideva con loro un antenato comune. Pertanto, \"Lambdotherium\" \u00e8 stato posto in una famiglia a s\u00e9 stante, Lambdotheriidae, gi\u00e0 istituita dallo stesso Cope nel 1889. In ogni caso, la notevole somiglianza di \"Lambdotherium\" con i cavalli arcaici come \"Eohippus\" o \"Sifrhippus\" mostra la stretta parentela dei brontoteri con gli equidi. Affine a \"Lambdotherium\" potrebbe essere stato un altro perissodattilo arcaico, a volte considerato un equide, \"Xenicohippus\".\nPaleoecologia.\n\"Lambdotherium\" probabilmente viveva in pianure vicino a specchi d'acqua, cibandosi di materiale relativamente tenero come le foglie."}
{"id": "898541", "revid": "247222", "url": "https://it.wikipedia.org/wiki?curid=898541", "title": "Nico Fidenco (album)", "text": "Nico Fidenco \u00e8 il primo album del cantante italiano Nico Fidenco, stampato dall'etichetta romana RCA nel 1962. \u00c8 sostanzialmente una raccolta di successi gi\u00e0 editi su singolo e due inediti: \"Mondo meraviglioso\" (successivamente pubblicato su singolo come lato B insieme a \"Tutta la gente\") e \"Nell'orsa maggiore\" (mai stampata su 45 giri).\nNote.\nIl disco conosce due stampe: la prima presenta una copertina cartonata apribile ed un inserto di dodici pagine bio - discografico, mentre la seconda ha la classica copertina a busta chiusa."}
{"id": "898547", "revid": "287204", "url": "https://it.wikipedia.org/wiki?curid=898547", "title": "Renault Rodeo", "text": ""}
{"id": "898549", "revid": "1234424", "url": "https://it.wikipedia.org/wiki?curid=898549", "title": "Regiomontano", "text": "Il cognome M\u00fcller gli deriv\u00f2 dall'esser figlio di un mugnaio, mentre K\u00f6nigsberg \u00e8 il nome della cittadina vicino al piccolo villaggio di Unfinden, nella Bassa Franconia, dove nacque [da non confondere con la pi\u00f9 famosa K\u00f6nigsberg nella Prussia Orientale (ora in russo Kaliningrad); n\u00e9 con K\u00f6nigsberg nella regione Neumark (ora in polacco Chojna)].\nAll'epoca era in uso latinizzare i nomi, pertanto fu tradotto letteralmente dal tedesco in \"Regio Montanus\", in italiano \"Regiomontano\".\nBiografia.\nEbbe fama di matematico e astronomo prodigio fin dalla prima giovinezza; a soli undici anni divenne uno studente all'Universit\u00e0 a Lipsia, in Sassonia. Tre anni dopo continu\u00f2 gli studi in Austria, all'Alma Mater Rudolfina, l'Universit\u00e0 di Vienna. L\u00e0 divenne pupillo ed amico di Georg von Peurbach. Nel 1457 ottenne il titolo di \"Magister artium\" e tenne lezioni di ottica e letteratura antica. Costru\u00ec astrolabi per Mattia Corvino, re di Ungheria e per il cardinale Giovanni Bessarione; nel 1465 costru\u00ec una meridiana portatile per Papa Paolo II.\nLa sua collaborazione con Peurbach lo port\u00f2 agli scritti di Nicola Cusano, che sostenevano la visione eliocentrica dell'Universo. Regiomontano rimase tuttavia un geocentrico, un seguace di Tolomeo. Dopo la morte di Peurbach egli continu\u00f2 la traduzione dell'Almagesto di Tolomeo, che Peurbach aveva iniziato dietro suggerimento di Giovanni Bessarione.\nDal 1461 al 1465 Regiomontano visse e lavor\u00f2 nell'abitazione del cardinale Bessarione a Roma; qui scrisse il \"De Triangulis omnimodis\" (completato nel 1464 ma stampato nel 1533) e l\"'Epytoma in Almagesti Ptolemei\" (stampata nel 1496).\nIl \"De Triangulis\" fu uno dei primi libri a presentare in Europa lo stato delle conoscenze del tempo sulla trigonometria, e ad includere liste di domande che richiamavano le nozioni presentate in ciascuno dei singoli capitoli. In esso egli scrisse:\nNella \"Epytoma\" critic\u00f2 la traduzione dell\"'Almagesto\", indicandone le inesattezze. Pi\u00f9 tardi Niccol\u00f2 Copernico ricorder\u00e0 quanto questo libro abbia influenzato il suo lavoro.\nNel 1467 Regiomontano lasci\u00f2 Roma per lavorare alla corte di Mattia Corvino di Ungheria. L\u00e0 egli lavor\u00f2 al calcolo di tavole astronomiche complete ed alla costruzione di strumenti astronomici.\nNel 1471 si rec\u00f2 nella citt\u00e0 libera di Norimberga, in Franconia, una delle pi\u00f9 importanti citt\u00e0 del Sacro Romano Impero per gli studi, l'editoria, le arti ed il commercio. Qui Regiomontano fu in stretto contatto con il mercante ed umanista Bernard Walther, che sponsorizz\u00f2 le sue osservazioni astronomiche e la sua attivit\u00e0 di stampatore. Regiomontano divenne famoso per aver costruito a Norimberga il primo osservatorio astronomico disponibile in Germania.\nNel 1472 pubblic\u00f2 il primo libro di testo stampato di astronomia, le \"Theoricae Novae Planetarum\" scritto dal suo maestro Georg Von Peurbach.\nPeurbach lavor\u00f2 all'osservatorio di Gran Varadino (oggi Oradea) in Transilvania, il primo in Europa, e nella sua \"Tabula Varadiensis\" assunse che l'osservatorio di questa cittadina si trovasse proprio sul meridiano di riferimento terrestre.\nNel 1475 and\u00f2 a Roma chiamato da Papa Sisto IV per lavorare alla riforma del calendario. Lungo il tragitto ebbe modo di pubblicare le sue effemeridi a Venezia. Il 6 luglio 1476 a Roma Regiomontano mor\u00ec misteriosamente un mese dopo il suo quarantesimo compleanno. Alcuni sostengono che ci\u00f2 fosse dipeso dalla peste, altri probabilmente pi\u00f9 nel giusto, propendono per un assassinio.\nAutore prolifico, Regiomontano fu noto a livello internazionale gi\u00e0 nel corso della sua vita. Nonostante abbia concluso solo un quarto di ci\u00f2 che si era prefisso di scrivere, egli lasci\u00f2 ai posteri una imponente mole di lavoro. Domenico Maria Novara da Ferrara, il maestro di Niccol\u00f2 Copernico, afferm\u00f2 che Regiomontano fosse stato suo insegnante.\nRegiomontano \u00e8 anche conosciuto per aver costruito uno dei pi\u00f9 celebri automi, l'\u00abaquila di legno di Regiomontano\u00bb, che vol\u00f2 dalla citt\u00e0 di K\u00f6nigsberg per incontrare l'imperatore, salutarlo e tornare indietro.\nCostru\u00ec inoltre una mosca di ferro della quale egli stesso ebbe a dire che ad una festa si fosse levata dalle sue mani, avesse volato in cerchio e fosse ritornata a lui.\nRegiomontano e l'astrologia.\nUn biografo sostiene di aver rilevato una progressiva diminuzione dell'interesse verso l'astrologia di Regiomontano nel corso della sua vita, arrivando quasi ad asserire che egli l'avesse totalmente disprezzata. Studiosi pi\u00f9 recenti hanno invece suggerito che le occasionali espressioni di scetticismo riguardo ai pronostici astrologici riflettevano i dubbi che Regiomontano nutriva sul rigore procedurale di quell'arte piuttosto che sui principi su cui essa si basava. Sembra plausibile che, come molti altri astronomi del suo tempo, Regiomontano concentrasse i propri sforzi sull'astronomia matematica perch\u00e9 si rendeva conto che l'astrologia non potesse avere solide basi fino a quando i moti celesti non fossero stati accuratamente modellati.\nIn giovent\u00f9 Regiomontano aveva redatto oroscopi (carte natali) per varie persone influenti. Il suo \"Tabulae Directionum\", completato in Ungheria, venne progettato per un utilizzo astrologico, e comprendeva una discussione riguardante vari modi di determinare le carte astrologiche. I calendari per gli anni dal 1475 al 1531 che egli fece stampare a Norimberga contenevano limitate informazioni astrologiche; in particolare presentavano un metodo per trovare i momenti migliori per effettuare i salassi in base alla posizione della Luna; editori successivi aggiunsero altro materiale.\nForse i lavori pi\u00f9 indicativi delle speranze di Regiomontano per rendere l'astrologia empiricamente pi\u00f9 fondata, furono i suoi almanacchi e le sue effemeridi, prodotti dapprima a Vienna per il proprio uso personale, quindi dati alle stampe a Norimberga per gli anni dal 1475 al 1506. Osservazioni e previsioni meteorologiche furono alternate da Regiomontano nei suoi almanacchi manoscritti, e la forma del testo stampato permise agli studenti di aggiungere le proprie osservazioni meteorologiche al fine di verificare le previsioni astrologiche; le copie giunte fino a noi testimoniano che molti studenti lo fecero.Le \"Effemeridi\" di Regiomontano furono usate nel 1504 anche da Cristoforo Colombo, allora di stanza in Giamaica, per spaventare i nativi al fine di costringerli a rifornire di cibo fresco lui ed il suo equipaggio; in quella circostanza egli predisse con successo una eclisse lunare per il 29 febbraio del 1504.\nRegiomontano non visse abbastanza per produrre gli speciali commenti alle effemeridi che egli stesso aveva promesso; questi sarebbero stati decisivi per dimostrare i vantaggi degli almanacchi in una moltitudine di attivit\u00e0 dei fisici, per le nascite umane e per predire il futuro, per le previsioni del tempo meteorologico, per la stesura di contratti e per una variet\u00e0 di altre attivit\u00e0 umane. Questa mancanza fu ancora una volta colmata da editori successivi.\nIn ogni caso, la promessa di Regiomontano lascia supporre che egli fosse convinto della validit\u00e0 e della utilit\u00e0 dell'astrologia quanto i suoi contemporanei, oppure che egli fosse disposto a mettere da parte i suoi dubbi per ottenere successi commerciali.\nIl Cratere di Regiomontanus sulla Luna, porta tale nome in suo onore."}
{"id": "898560", "revid": "57342", "url": "https://it.wikipedia.org/wiki?curid=898560", "title": "Foresta delle Ardenne", "text": ""}
{"id": "898574", "revid": "767487", "url": "https://it.wikipedia.org/wiki?curid=898574", "title": "Per noi due", "text": "Secondo album di Nico Fidenco per la RCA Italiana datato 1963, non \u00e8 altro che un'antologia di brani gi\u00e0 editi su singolo (un po' com'era avvenuto per il precedente) con nessun inedito inserito.\nBrani.\nLato A\nLato B\nNote.\nEdito con copertina cartonata apribile. Note di presentazione di Salvatore Biamonte."}
