{"id": "946383", "revid": "729019", "url": "https://it.wikipedia.org/wiki?curid=946383", "title": "Battaglia di Lesnaja", "text": "La battaglia di Lesnaja (in svedese \"Slaget vid Lesna\", , \"Bitva pri Lesnoj\", traslitterazione anglosassone \"battaglia di Lesnaya\") fu combattuta il 9 ottobre 1708 tra l'esercito imperiale russo, guidato dallo zar Pietro I e dal generale Aleksandr Danilovi\u010d Men\u0161ikov, e le forze svedesi del generale Adam Ludwig Lewenhaupt, presso il villaggio di Le\u015bna al confine tra Impero russo e Confederazione polacco-lituana (odierno Ljasnaja nella Bielorussia orientale). Lo scontro, importante evento della pi\u00f9 ampia grande guerra del nord, si concluse con una vittoria delle forze russe.\nAntefatto.\nDopo la schiacciante vittoria riportata su un'armata russa superiore in numero nella battaglia di Narva del 30 novembre 1700, il sovrano svedese Carlo XII concentr\u00f2 la sua attenzione sui nemici occidentali della Svezia, la Confederazione polacco-lituana e il Principato Elettorale di Sassonia; per sei anni le truppe svedesi dovettero impegnarsi in una complessa campagna in lungo e in largo per la Polonia, mentre a est lo zar Pietro I utilizzava questa inaspettata tregua per riorganizzare le sue forze, numerose ma ancora basate su concezioni militari ormai superate, sui canoni moderni di stampo europeo. Dopo aver riportato una decisiva vittoria sui sassoni nella battaglia di Fraustadt (13 febbraio 1706) e aver insediato sul trono polacco un monarca a lui fedele (Stanislao Leszczy\u0144ski), Carlo XII rivolse la sua attenzione alla Russia: il nuovo esercito di Pietro I aveva condotto alcune campagne, su piccola scala ma vittoriose, ai danni dei possedimenti svedesi nella regione del Golfo di Finlandia, annettendosi l'Ingria e invadendo la Livonia e la Polonia orientale.\nNell'agosto del 1707 l'armata di Carlo XII si mosse attraverso la Polonia alla volta del confine russo, diretta a Smolensk per aprirsi poi la via per Mosca; su ordine dello zar, l'armata russa in Polonia, agli ordini del principe Men\u0161ikov, si ritir\u00f2 con ordine davanti agli svedesi adottando la tattica della terra bruciata: i villaggi furono incendiati e i raccolti distrutti, onde negare agli svedesi ogni genere di vettovagliamento. La crisi nei rifornimenti si fece sentire, e a fine gennaio del 1708, mentre l'armata sostava vicino Grodno, Carlo XII invi\u00f2 al generale Adam Ludwig Lewenhaupt, comandante delle forze svedesi in Livonia, l'ordine di raggiungerlo con rinforzi e vettovaglie: Lewenhaupt lasci\u00f2 quindi Riga in giugno con 12.000 uomini e un convoglio completo di salmerie.\nL'armata di Carlo si spinse nell'odierna Bielorussia, e il 14 luglio sconfisse i russi di Men\u0161ikov nella battaglia di Holowczyn; la tattica della terra bruciata stava iniziando a dare i suoi frutti, e con i rifornimenti che scarseggiavano Carlo dovette deviare la sua avanzata verso sud, in Ucraina, dove i cosacchi insorti contro lo zar potevano fornire aiuto e sostegno. Dopo aver inutilmente aspettato i rinforzi dalla Livonia, ai primi di settembre Carlo si mosse verso sud; in quel momento Lewenhaupt era ancora a 90 miglia di distanza dall'armata svedese, rallentato dalle forti piogge che avevano trasformato in fango i sentieri. Lo zar Pietro decise di sfruttare questa divisione delle forze svedesi, e lasciata l'armata principale nelle mani del generale \u0160eremetev prese con s\u00e9 Men\u0161ikov e una \"colonna volante\" di dieci battaglioni di fanteria montati a cavallo, dieci reggimenti di dragoni e quattro batterie di artiglieria a cavallo per un totale di 11.650 uomini, e mosse incontro agli svedesi. Dopo aver perso una settimana per far attraversare al suo enorme convoglio di quasi 1.000 carri il fiume Dniepr, Lewenhaupt mosse a tappe forzate verso sud, fermandosi poi sulle rive del fiume So\u017e nei pressi del villaggio di Lesna/Lesnaja; qui, il 9 ottobre, gli svedesi furono raggiunti dalla \"colonna volante\" dello zar.\nLa battaglia.\nSotto una pioggia intermittente, i due eserciti si schierarono nei campi aperti davanti al villaggio, delimitati da ampie zone boscose. Le forze russe si divisero in due colonne: la prima, sotto il principe Men\u0161ikov, prese posizione sulla sinistra dello schieramento, a nord del villaggio, con tre battaglioni di fanteria del Reggimento Ingermanlandskij e sei reggimenti di dragoni, mentre Pietro, accompagnato dal generale Michail Golitsyn, assumeva il comando del centro e dell'ala destra della formazione russa, a nord-ovest del villaggio, con i sei battaglioni della guardia imperiale (reggimenti Preobra\u017eenskij e Sem\u00ebnovskij, un battaglione del Reggimento Astrakhanskij e tre reggimenti di dragoni; otto cannoni da 2 libbre dell'artiglieria a cavallo erano dispiegati in appoggio dei battaglioni di fanteria. Dopo aver lasciato i carri nel villaggio, Lewenhaupt fece schierare le sue forze al limitare dei boschi in un ampio semicerchio con fronte rivolto a nord: i dieci battaglioni della fanteria svedese erano appoggiati da undici cannoni da 4 libbre, sparpagliati tra i ranghi, e sei cannoni campali da 6 libbre, riuniti in una batteria unica sul lato sinistro dello schieramento; con 3.000 dei suoi dragoni inviati precedentemente a Propoitsk per assicurarsi il ponte sul So\u017e, Lewenhaupt schier\u00f2 il resto della sua cavalleria (tre reggimenti pesanti) in un blocco unico sul lato destro della sua linea di battaglia.\nI combattimenti iniziarono verso le 13:00: le opposte fanterie si affrontarono in un duro scontro a fuoco al limitare dei boschi, mentre un tentativo dei dragoni di Men\u0161ikov di sfruttare un varco apertosi nella linea svedese a causa della conformazione del suolo fu respinto dalla carica della cavalleria svedese; la fanteria di Lewenhaupt incalz\u00f2 i russi e minacci\u00f2 di rompere la linea dei fanti di Men\u0161ikov, ma un contrattacco del Reggimento Sem\u00ebnovskij ristabil\u00ec la situazione. Per diverse ore lo scontro and\u00f2 avanti senza che una delle parti riuscisse a prendere il sopravvento. Verso le 16:00 le forze di Pietro furono raggiunte da una colonna di rinforzo di 3.000 dragoni sotto il generale Christian Felix Bauer, che furono subito lanciati in una carica contro il fianco destro svedese: le truppe di Lewenhaupt ripiegarono con ordine verso sud, attestandosi infine al limitare del villaggio dietro la protezione di una barricata improvvisata fatta con i carri del convoglio; l'arrivo dei 3.000 dragoni richiamati da Propoitsk stabilizz\u00f2 la situazione, e il combattimento si trascin\u00f2 senza esito fin verso le 20:00, quando il buio e una nevicata fuori stagione vi posero termine.\nLe due forze erano parimenti prostrate, ma Lewenhaupt si convinse che la sua posizione era intenibile e diede ordine di ritirarsi: i carri con i rifornimenti furono dati alle fiamme e i cannoni sepolti sulla riva del fiume; mentre gli svedesi si ritiravano nel buio verso il So\u017e il morale e la disciplina vennero meno e i reparti si frammentarono, soprattutto quando il ponte di Propoitsk fu trovato bruciato e gli uomini dovettero vagare alla ricerca di un guado. All'alba un contingente di cosacchi attacc\u00f2 i dispersi svedesi a Propoitsk, uccidendo almeno 500 uomini; in totale, almeno met\u00e0 della forza di Lewenhaupt fin\u00ec distrutta nello scontro o durante la battaglia.\nConseguenze.\nLe forze svedesi persero nello scontro tutta la loro artiglieria oltre a 607 cavalieri, 751 dragoni e 4.449 fanti, di cui quasi 3.000 presi prigionieri dai russi durante la ritirata notturna; i resti dell'armata di Lewenhaupt si ricongiunsero all'esercito di Carlo dieci giorni dopo la battaglia, senza aver portato gli attesi rifornimenti: il sovrano dovette quindi abbandonare i suoi propositi di marciare su Mosca e diede ordine, invece, di dirigere sull'Ucraina, alla ricerca di sostegno dai suoi alleati locali. Le cifre ufficiali che i russi diedero delle proprie perdite comprendevano poco pi\u00f9 di 1.000 caduti e circa 2.800 feriti, cifre molto contestate; in ogni caso, la vittoria a Lesnaja ebbe un forte effetto psicologico sulle forze russe, riuscite per la prima volta a battere un'armata campale svedese di pari forza: lo stesso Pietro afferm\u00f2 che quella di Lesnaja fu \u00abla madre della vittoriosa battaglia di Poltava\u00bb, scontro decisivo di tutta la guerra."}
{"id": "946452", "revid": "1610933", "url": "https://it.wikipedia.org/wiki?curid=946452", "title": "Giraffa sudafricana", "text": ""}
{"id": "946473", "revid": "1610933", "url": "https://it.wikipedia.org/wiki?curid=946473", "title": "Giraffa nigeriana", "text": ""}
{"id": "946496", "revid": "1610933", "url": "https://it.wikipedia.org/wiki?curid=946496", "title": "Giraffa reticolata", "text": ""}
{"id": "946508", "revid": "1610933", "url": "https://it.wikipedia.org/wiki?curid=946508", "title": "Giraffa somala", "text": ""}
{"id": "946530", "revid": "6923", "url": "https://it.wikipedia.org/wiki?curid=946530", "title": "Disastro di Linate", "text": ""}
{"id": "946537", "revid": "1610933", "url": "https://it.wikipedia.org/wiki?curid=946537", "title": "Giraffa baringo", "text": ""}
{"id": "946555", "revid": "1610933", "url": "https://it.wikipedia.org/wiki?curid=946555", "title": "Giraffa dell'Uganda", "text": ""}
{"id": "946590", "revid": "1610933", "url": "https://it.wikipedia.org/wiki?curid=946590", "title": "Giraffa rhodesiana", "text": ""}
{"id": "946626", "revid": "1610933", "url": "https://it.wikipedia.org/wiki?curid=946626", "title": "Giraffa masai", "text": ""}
{"id": "946665", "revid": "1610933", "url": "https://it.wikipedia.org/wiki?curid=946665", "title": "Gorilla di pianura", "text": ""}
{"id": "946677", "revid": "1610933", "url": "https://it.wikipedia.org/wiki?curid=946677", "title": "Gorilla di montagna", "text": ""}
{"id": "946729", "revid": "599013", "url": "https://it.wikipedia.org/wiki?curid=946729", "title": "Reddito dominicale", "text": "Il reddito dominicale (da \"dominus\" in latino \"signore\"), indica quella parte di reddito relativa alla propriet\u00e0 dei beni e non al concreto esercizio dell'attivit\u00e0 agricola.\nStoria.\nFu merito degli economisti della seconda met\u00e0 del XVIII secolo l'aver esaminato a fondo la questione, in particolare i fisiocratici e Adam Smith. In particolare, il reddito domenicale era quella parte del reddito che spettava al padrone del fondo che remunerava la naturale maggiore fertilit\u00e0 di un fondo rispetto ai fondi marginali od altri pregi equivalenti: ad esempio la maggior vicinanza ai mercati di consumo. L'esempio americano induceva a ritenere pi\u00f9 apprezzati i fondi vicini alle coste atlantiche, piuttosto che quelli dell'interno pi\u00f9 fertili, ma con trasporti pi\u00f9 disagiati o soggetti al pericolo degli \"indiani\".\nNel mondo.\nItalia.\nLa determinazione avviene applicando le tariffe d'estimo che prevedono, a livello locale (per lo pi\u00f9 sono elaborate per ogni singolo Comune), per ogni tipologia di coltura una apposita tariffa. Nella concreta applicazione del reddito catastale, possono verificarsi due casi:\nLe tariffe d'estimo sono soggette a revisione quando se ne manifesti l'esigenza e, comunque, ogni dieci anni. La revisione \u00e8 disposta con decreto del ministro dell'Economia e delle Finanze, previo parere della Commissione censuaria centrale e pu\u00f2 essere effettuata, d'ufficio o su richiesta dei Comuni interessati, anche per singole zone censuarie e per singole qualit\u00e0 e classi di terreni. Prima di procedervi, gli uffici tecnici erariali devono sentire i Comuni interessati. Le modificazioni derivanti dalla revisione hanno effetto dall'anno successivo a quello di pubblicazione nella Gazzetta Ufficiale del nuovo prospetto delle tariffe d'estimo. In attesa della revisione dell'estimo, \u00e8 comunque previsto che il reddito dominicale da dichiarare deve essere rivalutato dell'80 per cento.\nLe variazioni del reddito dominicale, purch\u00e9 non si tratti di eventi transitori o intenzionali, possono essere di due tipi:\nLe variazioni danno luogo a revisione del classamento dei terreni cui si riferiscono. \nSe a tali terreni non si possono attribuire qualit\u00e0 o classi gi\u00e0 esistenti nel comune o nella sezione censuaria, si applicano le tariffe pi\u00f9 prossime per ammontare fra quelle attribuite a terreni della stessa qualit\u00e0 di coltura ubicati in altri comuni o sezioni censuarie, purch\u00e9 in condizioni agrologicamente equiparabili.\nL'omessa denuncia delle situazioni che danno luogo a variazione in aumento del reddito dominicale comporta una sanzione da 258 a 2.065 euro.\nUna variazione in aumento si verifica quando si ha la sostituzione di una coltura risultante dal catasto con una di maggior reddito. La denuncia deve avvenire entro il 31 gennaio dell'anno successivo a quello in cui si sono verificati i fatti modificativi e hanno effetto da tale anno. In diminuzione se si introduce una coltura di minor reddito o si verifica una diminuzione della capacit\u00e0 produttiva del terreno per cause di forza maggiore (naturale esaurimento, eventi fitopatologici o entomologici, eccetera).\nSe la denuncia \u00e8 stata presentata entro il 31 gennaio dell'anno successivo, hanno effetto dall'anno in cui si sono verificati i fatti modificativi; se \u00e8 stata presentata successivamente, hanno effetto dall'anno in cui \u00e8 stata presentata la denuncia."}
{"id": "947012", "revid": "1610933", "url": "https://it.wikipedia.org/wiki?curid=947012", "title": "Scoiattolo del Gambia", "text": ""}
{"id": "947057", "revid": "1610933", "url": "https://it.wikipedia.org/wiki?curid=947057", "title": "Antilope azzurra", "text": ""}
{"id": "947086", "revid": "1610933", "url": "https://it.wikipedia.org/wiki?curid=947086", "title": "Antilope nera gigante", "text": ""}
{"id": "947110", "revid": "1610933", "url": "https://it.wikipedia.org/wiki?curid=947110", "title": "Tragulo dalle zanne", "text": ""}
{"id": "947157", "revid": "1610933", "url": "https://it.wikipedia.org/wiki?curid=947157", "title": "Cobo dell'ellisse", "text": ""}
{"id": "947205", "revid": "1610933", "url": "https://it.wikipedia.org/wiki?curid=947205", "title": "Gherenuc", "text": ""}
{"id": "947276", "revid": "1610933", "url": "https://it.wikipedia.org/wiki?curid=947276", "title": "Civetta delle palme africana", "text": ""}
{"id": "947291", "revid": "1610933", "url": "https://it.wikipedia.org/wiki?curid=947291", "title": "Civetta delle palme dalle due macchie", "text": ""}
{"id": "947428", "revid": "98720", "url": "https://it.wikipedia.org/wiki?curid=947428", "title": "Messaggero chimico", "text": ""}
{"id": "947657", "revid": "1610933", "url": "https://it.wikipedia.org/wiki?curid=947657", "title": "Antilope pigmea", "text": ""}
{"id": "947669", "revid": "1610933", "url": "https://it.wikipedia.org/wiki?curid=947669", "title": "Antilope reale", "text": ""}
{"id": "947747", "revid": "219110", "url": "https://it.wikipedia.org/wiki?curid=947747", "title": "Cep", "text": ""}
{"id": "947950", "revid": "1516566", "url": "https://it.wikipedia.org/wiki?curid=947950", "title": "Porto Sant'Elpidio", "text": "\u00c8 il secondo comune pi\u00f9 popoloso della provincia dopo il capoluogo.\nGeografia fisica.\nIl suo tessuto urbanistico si \u00e8 principalmente sviluppato in linea con il litorale marino, seguendo i due principali assi viari costieri: la strada statale 16 Adriatica e la linea ferroviaria adriatica.\nLa forma allungata del territorio \u00e8 delimitata a nord e a sud rispettivamente dai fiumi Chienti e Tenna.\nA seguito del forte aumento demografico degli ultimi anni, lo sviluppo sta proseguendo sui bassi declivi che salgono in collina e sulle colline stesse; le frazioni Corva e Cretarola popolano, infatti, le alture pi\u00f9 rilevanti del territorio cittadino.\nStoria.\nPorto Sant'Elpidio \u00e8 stato istituito come comune autonomo il 14 novembre 1952, data dalla suddivisione amministrativa della citt\u00e0 di Sant'Elpidio a Mare nel secondo dopoguerra.\nDa alcuni scavi nella zona interna del comune (Fonteserpe, Pescolla, Pian Di Torre) si sono trovati molti reperti archeologici importanti, che confermano la presenza di alcune sepolture villanoviane.\nDell'epoca medioevale si ritrovano mappe in cui gi\u00e0 nel 1500-1600 si legge di un piccolo paesino sulla costa, col nome di \"Porto San Lupidio\", con mare pescoso e poco lontano dal \"castrum Castri\", fortezza militare andata distrutta in epoca medievale. Nonostante il passare degli anni e la continua immigrazione dal Sud Italia, il paese \u00e8 rimasto abbastanza piccolo fino al 1952, in cui ottiene l'indipendenza comunale da Sant'Elpidio a Mare, cambiando nome da \"Porto di Sant'Elpidio a Mare\" a \"Porto Sant'Elpidio\".\nLa stazione delle Ferrovie dello Stato ha favorito anch'essa un aumento fortissimo della popolazione e dell'immigrazione da Sud. Un evento legato alla ferrovia \u00e8 stato quello della visita alla citt\u00e0 del principe Umberto I di Savoia. Il suo nome viene ricordato in un tratto della Statale 16 che attraversa completamente il comune.\nUn altro evento di importanza fu l'alluvione, accaduto negli anni cinquanta. In quei giorni le piogge torrenziali gonfiarono i letti dei fossi presenti e l'assoluta mancanza di una rete fognaria inaspr\u00ec il problema. In poco pi\u00f9 di un giorno una grossa quantit\u00e0 di fango e acqua invase le strade, impedendo l'arrivo degli scarsi soccorsi e distruggendo moltissime case povere, oltre a rendere molti raccolti inutilizzabili. La ripresa da quel disastro fu lenta, ma la vita ricominci\u00f2 poco tempo dopo.\nLa chiesa Maria Addolorata e il prodigio.\nEdificata nel 1548 lungo la strada che da Sant'Elpidio a Mare scendeva al Borgo Marinaro (l'attuale Porto Sant'Elpidio), la piccola chiesa rurale raccoglieva i fedeli della comunit\u00e0 madre della Collegiata della parrocchia di S. Elpidio Abate.\nLungo la strada ad andamento curvilineo, da cui il nome \"la Corva\" vi erano un piccolo gruppo di case, che si raccoglievano alla messa della domenica e nei giorni festivi nella nuova chiesetta.\nNel 1745 l'arcivescovo di Fermo Cardinale Alessandro Borgia, ritenne necessaria, durante una visita pastorale, una maggiore attenzione alla popolazione che viveva lungo nel borgo e soprattutto lungo la strada, cos\u00ec distante dalla chiesa Madre, ed ordino l'ampliamento della piccola chiesa rurale con la realizzazione di una casa parrocchiale.\nCon bolla del 6 novembre dello stesso anno fu eretta a Cappellania Curata, staccando cos\u00ec una porzione di popolo dalla chiesa madre di S. Elpidio a Mare.\nLe funzioni parrocchiali entrarono in piena esecuzione solo dal 15 settembre del 1888, giorno dell\u2019Addolorata, quando il parroco della Corva ottenne il permesso di celebrare tutti i sacramenti nella suddetta chiesa, compresa la Cresima, celebrata per la prima volta in questa chiesa nel 1889.\nIl titolo della parrocchia \u00e8 dedicato a Maria Addolorata, in quanto questa piccola chiesa di campagna, fu testimone di un prodigio. Il primo a trarre le linee di questa storia fu don Nicola Catini, che in qualit\u00e0 di parroco nel 1904 raccolse tutte le informazioni allora a disposizione in un manoscritto dal titolo \"Brevi memorie della Chiesa rurale di S. Maria della Corva in Sant'Elpidio a mare\".\nNel 1829 era rettore della chiesa della Corva don Filippo Toscani. Il simulacro della Madonna era riposto, come solito, nella sua urna di legno, chiusa, e aveva le braccia incrociate sul petto.\nMentre il sacerdote iniziava la celebrazione della Santa Messa alle, 6.30 del 25 luglio 1829, con la chiesa gremita di fedeli per la festa di S. Giacomo, si ud\u00ec un forte rumore provenire dall\u2019urna. Tutte le persone, come per istinto, si girarono verso il luogo da cui proveniva il rumore e videro che lo sportello si apriva da s\u00e9 e le braccia del simulacro protendersi in avanti.\nTutti i presenti cominciarono a gridare al miracolo e si levavano voci di gioia mescolate a pianto.\nIl sacerdote pi\u00f9 volte dovette richiamare al silenzio per poter finire la celebrazione messa. Appena terminato il S. Sacrifico e recitate le litanie della Madonna lo stesso Sacerdote prov\u00f2 a rimettere le braccia al posto giusto e a richiudere l'urna, ma non gli fu possibile.\nLa notizia del fatto si sparse in un baleno e richiam\u00f2 non solo dal territorio della Corva, ma anche dai paesi vicini una gran moltitudine di gente, che in pellegrinaggio veniva a visitare la Madonna e ne riportava molte grazie.\nQuesto fatto fino al 1881 era pienamente creduto da tutti, essendo ancora in vita diverse persone che erano state testimoni oculari. Al tempo del miracolo fu celebrato anche un Processo Canonico da parte della Chiesa Fermana che riconosceva come veritiero il prodigio avvenuto. I documenti di tale processo, per\u00f2 sono andati smarriti.\nNel 1904 furono celebrati solenni festeggiamenti nel 75\u00ba anniversario dell'evento miracoloso. Fu anche rifatta la facciata della chiesa, decorata la cappella dedicata alla Madonna, fu rifatto al simulacro della Madonna il nuovo abito di pura seta e ricamato in oro fino.\nA seguito della devozione popolare e della venerazione diffusasi in tutta la diocesi il 21 giugno del 1958, con decreto dell'arcivescovo di Fermo mons. Norberto Perini, essendo parroco don Giuseppe Benvignati, detto don Pino, la chiesa di S. Maria della Corva fu eletta a Santuario Mariano.\nSebbene la piccola chiesa della Corva mantenga ancora oggi il suo carattere semplice e rurale, il santuario ha visto nel tempo un notevole ampliamento. Nel 1977 fu realizzato un locale laterale per ampliare la capienza del santuario, che fu intitolato \"Sala fede e lavoro\". La sala serv\u00ec anche per conferenze e attivit\u00e0 di carattere pastorale. Fu anche ristrutturata la chiesa, con la realizzazione di un prezioso mosaico che incastona in modo elegante la nicchia dove oggi si venera il simulacro della Madonna Addolorata.\nLo sviluppo del Santuario si deve soprattutto all'intraprendenza e all\u2019azione pastorale del parroco don Pino, amatissimo ed ancora oggi ricordato con affetto da tutti i parrocchiani.\nNegli anni '80, sulla spinta di don Mario Moriconi e don Luigino Marchionni ci fu un forte sviluppo del ruolo dei laici nella parrocchia, con la formazione del gruppo delle catechiste, dei ministri della santa comunione, la promozione dell'Azione Cattolica e di numerose iniziative di tipo aggregativo (famose le \"scenette\", il carnevale e i giochi popolari), che hanno fatto della parrocchia non solo il polo religioso, ma anche il punto di riferimento sociale e culturale del quartiere.\nNegli anni '90 fu ristrutturata la casa parrocchiale e ampliate le cosiddette \u201cstanzette\u201d, le attuali aule di catechismo. Negli stessi anni sulla spinta dell\u2019allora parroco don Giuseppe Mei si form\u00f2 l'Associazione Mosaico, che promosse la realizzazione del presepe parrocchiale e la sacra rappresentazione della passione del Signore, nota come \"La condanna del Giusto\". Negli stessi anni nacque il palio dell\u2019Addolorata, che in onore dei festeggiamenti parrocchiali vede ancora oggi sfidarsi le cinque contrade della parrocchia: il Carro, il Grappolo, la Spiga, il Pozzo e Villa Maroni. Molto apprezzata anche la sfilata delle contrade che rievoca con i loro abiti la vita e il lavoro dei primi anni nel \u2018900.\nDopo il 2000 fu realizzato il salone retrostante il Santuario, denominato \"sala Paolo VI\". Negli stessi anni, sulla spinta di don Rocco Elia, nacque la \"Corale Polifonica Citt\u00e0 di Porto S. Elpidio\". La prematura scomparsa del parroco \u00e8 ricordata dalla rassegna di musica e canto corale a lui intitolata promossa dalla stessa corale.\nRecentemente sono stati eseguiti importanti lavori di ristrutturazione della \"sala Don Pino\" e di parte del santuario, sia internamente che esternamente.\nSimboli.\nLo stemma di Porto Sant'Elpidio \u00e8 relativamente recente. \u00c8 uno scudo sannitico: la parte superiore presenta il mare, con una barca a vela molto semplice (una paranza che rappresenta l'antico lavoro del pescatore) e il sole che sorge (che rappresenta il paese nato da poco). In punta, su fondo rosso \u00e8 raffigurata un'ape che rappresenta la laboriosit\u00e0 del paese. Sopra lo scudo c'\u00e8 la corona a cinque torri (che rappresenta il Comune) che \u00e8 stato approvato nel 19 maggio 1965 al posto della corona a 9 merli dopo l'indipendenza da Sant'Elpidio a Mare. Inferiormente allo scudo c'\u00e8 la scritta latina \"In litore fulget\" ossia \"Splende sulla spiaggia\", a indicare la costa del paese.\nSociet\u00e0.\nEvoluzione demografica.\nIl Comune di Porto Sant'Elpidio non ha avuto mai una popolazione solo locale, degli originari elpidiesi non sono rimaste molte persone: infatti il comune, con la costruzione del Concimificio FIM e la presenza di terreni agricoli ancora fertili hanno attirato molte persone da tutta Italia, permettendo un forte scambio culturale e quindi una modifica della popolazione. Il Comune ospita molti immigrati stranieri provenienti soprattutto da Cina, India e coste Africane.\nAssociazioni.\nLa \u00abCasa del Volontariato\u00bb ospita tutte le principali associazioni di volontariato presenti nel territorio comunale. L'associazione capofila \u00e8 la P.A. Croce Verde, sezione \u00abSandro Garbini\u00bb.\nEconomia.\nAgli inizi del Novecento la costruzione del Concimificio FIM ha creato un notevole incremento della produzione e dell'economia locale, che precedentemente era basata soprattutto su pesca e agricoltura.\nUn primissimo e rilevantissimo contributo all'economia del Porto venne dalla nobile aristocratica Costanza Maggiori, figlia del conte Giovanni Maggiori Colonna, discendente del nobilissimo casato di origine corsa che annovera come capostipite Ugo Colonna (Principe di Corsica), che la tradizione fa discendere da Gaio Giulio Cesare attraverso la linearit\u00e0 dei Conti di Tuscolo dalle gens Julia. Costanza fu latifondista e fondatrice della banca del paese, poi inglobata nella Cassa di Risparmio di Fermo, i suoi possedimenti si estendevano in passato su quasi la totalit\u00e0 del paese. Tra i nipoti di Costanza ricordiamo l'industriale romano Enzo Benigni. Si \u00e8 sviluppata l'industria calzaturiera, mentre il settore agricolo ha diminuito la sua importanza.\nL'industria calzaturiera contribuisce a circa il 70% dell'economia del paese, contando i marchi pi\u00f9 prestigiosi della moda italiana come Loriblu', Le Silla, Malloni e molti altri.\nIn alcune zone del quartiere a sud (chiamato Faleriense) viene ancora praticata in misura ridotta la pesca. In sviluppo il settore turistico estivo e balneare.\nInfrastrutture e trasporti.\nPista ciclabile.\nSulla costa esiste gi\u00e0 un tratto di ciclabile facente parte della realizzanda Ciclovia Adriatica, che una volta completata andr\u00e0 a collegare tutte le localit\u00e0 della costa adriatica. Molto importanti sono la statale che attraversa il paese e la ferrovia della linea adriatica. La citt\u00e0 \u00e8 stata dotata di un'uscita autostradale con annesso casello e pu\u00f2 contare anche su un servizio di bus navetta atto a servire tutte le zone della citt\u00e0.\nAmministrazione.\nAltre informazioni amministrative.\nFa parte della Zona Territoriale n. 11 di Fermo dell'Azienda Sanitaria Unica Regionale delle Marche (in sigla Z.T. n. 11 - A.S.U.R. Marche).\n\u00c8 sede del Distretto Sanitario n\u00b0 1, comprendente anche i comuni di Sant'Elpidio a Mare e di Monte Urano.\nSport.\nCalcio.\nLa squadra di calcio del Porto Sant'Elpidio milita in Eccellenza, le altre squadre sono: Pinturetta Falcor (Prima Categoria), Vis Faleria (Seconda Categoria), Recreativo Porto Sant'Elpidio (Terza Categoria), Corva 2008 (Terza Categoria) e Nuova Faleria calcio (Terza Categoria).\nCiclismo.\nIl 28 maggio 1992 la 4\u00aa tappa del Giro d'Italia 1992 si \u00e8 conclusa a Porto Sant'Elpidio con la vittoria di Mario Cipollini. A distanza di circa 20 anni, esattamente l'11 maggio 2012, la corsa ciclistica torna nella cittadina rivierasca, concludendosi sul lungomare con la vittoria di Miguel Rubiano Chavez. In occasione del Giro d'Italia 2020, il 14 ottobre la cittadina divenne sede di partenza della tappa giunta a Rimini con la vittoria di Arnaud D\u00e9mare.\nBasket.\nLa pi\u00f9 importante realt\u00e0 sportiva cittadina \u00e8 senza dubbio il Porto Sant'Elpidio Basket, sponsorizzato dalla Malloni S.P.A., che nel 2002 \u00e8 stato promosso nel campionato nazionale di B2 e vanta un notevole seguito di pubblico. Dopo la riforma dei Campionati di Basket dalla stagione 2015-16 partecipa regolarmente in Serie B (il 3\u00ba Campionato italiano di Basket).\nMotori.\nNel 2000 e nel 2001 il moto club di Porto Sant'Elpidio (\"Moto Club Centauro\", fondato nel 1949) partecip\u00f2 al motomondiale classe 125 con il pilota concittadino Alessandro Brannetti. Il moto club risulterebbe essere la seconda Societ\u00e0 sportiva cittadina in ordine di longevit\u00e0 e ancora in attivit\u00e0, dopo la squadra di calcio (1947).\nBaseball.\nNel 1965 nasce la prima formazione di quella che \u00e8 ancora oggi la squadra PSE. Il Nuovo Diamante Adriatico Renzi-Santarelli ha accolto nel 2015 i festeggiamenti per i primi 50 anni della squadra.\nAltri sport.\nDa ben 5 anni in questa cittadina si svolgono i campionati italiani di Aquathlon e Triathlon e anche il \"TRIKIDS CUP\"."}
{"id": "947969", "revid": "1494169", "url": "https://it.wikipedia.org/wiki?curid=947969", "title": "L'amico di famiglia", "text": ""}
{"id": "948097", "revid": "123196015", "url": "https://it.wikipedia.org/wiki?curid=948097", "title": "Casamicciola Terme", "text": "Casamicciola Terme \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\nSituato nella parte settentrionale dell'isola d'Ischia, dispone di un porto misto commerciale e turistico. \u00c8 l'unico comune che confina con tutti gli altri dell'isola: a est con il Comune di Ischia, a sud con il Comune di Barano d'Ischia lungo il sentiero che separa il bosco della Maddalena dal Monte Maschiatta, e con Serrara Fontana attraverso le colline Jetto, toccando a sud-ovest il Comune di Forio e lambendo a ovest con la Fundera anche quello di Lacco Ameno. Ha una superficie di circa 5,5\u00a0km\u00b2, con una conformazione in gran parte collinare. Man mano che si risale verso l'entroterra, allontanandosi dalla costa, la densit\u00e0 demografica diminuisce, azzerandosi o quasi, in prossimit\u00e0 del monte Epomeo. La popolazione ha da sempre sfruttato le sorgive termali di Casamicciola, rendendo famosa questa localit\u00e0 per la qualit\u00e0 delle cure termali. Lungo la costa ci sono tre spiagge equidistanziate, in zona Fundera, Marina e Perrone.\nClima.\nNel territorio comunale vi \u00e8 ubicata la stazione meteorologica di Casamicciola Terme.\nOrigini del nome.\nAlcuni fanno derivare il toponimo Casamicciola da \"Casa N\u00ecsola\", dal nome di una vecchia matrona eritrese, \"Nisola\", che, inferma, fu qui abbandonata trovando guarigione nelle acque termali del Comune. Altri da \"Casamice\" cio\u00e8 luogo di funghi, altri ancora da \"Casa in insula\".\nNel 1956 a ragione dell'abbondanza delle sue acque termali assunse l'appellativo Terme.\nStoria.\nIl comune di Casamicciola Terme \u00e8 situato nel versante settentrionale dell'Isola d'Ischia. Dal punto di vista storico rappresenta il comune dell'isola con la pi\u00f9 antica vocazione turistica. Originariamente, oltre all'amenit\u00e0 dei luoghi, il richiamo turistico proveniva dalla presenza di molte fonti di acqua termale, che i casamicciolesi sapientemente sfruttano da tempi immemorabili.\nSecondo gli antichi scrittori greci Esiodo, Pindaro e Strabone, risultava abitata gi\u00e0 dall'et\u00e0 del bronzo infatti dagli scavi effettuati da Giorgio Buchner nel 1939 nella zona della collina che sovrasta il Castiglione, sono stati rinvenuti dei resti di un villaggio palafitticolo e di frammenti di ceramica del XV-XIV secolo a.C. \u00c8 del VII-VI secolo a.C. l'insediamento dei Calcidesi di Eretria a Casamicciola. I Romani seppero ben fruttare la acque minerali, le quali furono poste sotto la protezione di Apollo.\nFino alla fine dell'Ottocento il centro principale del paese, ove si collocavano la quasi totalit\u00e0 delle strutture termali e alberghiere, era situato nella parte collinare. Un nucleo importante era situato a piazza Bagni e nelle zone limitrofe, ma la maggior parte degli alberghi era situato tra la localit\u00e0 Sentinella e piazza Maio, che era anche la sede della parrocchia e della piazza principali. Dopo il disastroso terremoto del 1883 che praticamente rase al suolo il comune, il centro cittadino fu spostato nella parte bassa. In questa zona, infatti, furono costruiti due rioni, composti essenzialmente di baracche, per accogliere i senzatetto. Un rione aggiuntivo fu costruito nella localit\u00e0 di Perrone. Questo spostamento dalla parte alta a quella bassa del paese, comport\u00f2 anche lo spostarsi del centro cittadino, che tuttora rimane intorno a piazza Marina.\nIl turismo a Casamicciola all'origine era quindi essenzialmente legato alla presenza di stabilimenti balneo-termali che, fino a tutti gli anni sessanta, erano i pi\u00f9 rinomati dell'isola e forse di tutta la Campania. Lo stabilimento termale storico per eccellenza era il Pio Monte della Misericordia, fondato nel 1610 dall'omonima congregazione di nobili napoletani, e ne rappresentava l'emblema. Situato originariamente nei pressi di piazza Bagni, fu ricostruito in riva al mare dopo il terremoto. Questa istituzione caritatevole ha fornito, per molti secoli, i benefici delle cure termali ai poveri napoletani, che vi si potevano curare ricevendo gratuitamente, oltre alle cure termali, vitto e alloggio per un periodo di 15 giorni a persona. La struttura, ricostruita dopo il terremoto del 1883, \u00e8 stata attiva fino alla fine degli anni sessanta per poi cadere in disuso, restando in uno stato di totale abbandono: \u00e8 ridotta a dei ruderi visibili appena si arriva nel porto.\nAltra attivit\u00e0 tradizionale degli abitanti di Casamicciola era l'agricoltura, pian piano soppiantata dal turismo. La perdita dell'identit\u00e0 agricola del paese ha di fatto coinciso con l'avvio del turismo di massa, avviatosi negli anni sessanta e mai pi\u00f9 fermatosi nel suo sviluppo caotico. Tale sviluppo ha interessato tutta l'isola e i terreni agricoli sono stati pian piano soppiantati da ville, alberghi, pensioni e seconde case, riducendo ai minimi termini le aree ancora coltivate.\nDal 1938 al 1945 fu aggregato al comune di Ischia, insieme agli altri comuni dell'isola, formando un'unica entit\u00e0 amministrativa dell'isola d'Ischia.\nIl paese \u00e8 stato colpito da una frana il 10 novembre 2009, quando un costone del monte Epomeo si \u00e8 staccato a causa delle piogge, che ha provocato una vittima. Il 21 agosto 2017 alle ore 20.57 un terremoto di Md 4.0 ha provocato due vittime e il crollo di diverse abitazioni nella parte alta del comune. Da allora le zone e gli abitanti di Piazza Maio, La Rita e La Sentinella sono rimasti totalmente abbandonati dalle istituzioni.\nSimboli.\nIl Comune ha come stemma un fiumicello di acqua minerale nel quale la matrona Nisola affonda i piedi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Casamicciola Terme erano 450, corrispondenti al 5,4% della popolazione. Le nazionalit\u00e0 maggiormente rappresentate erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "948157", "revid": "1005847", "url": "https://it.wikipedia.org/wiki?curid=948157", "title": "Bruno Magliocchetti", "text": "Carriera politica.\nLa sua attivit\u00e0 politica inizia nel 1953, quando a seguito dei drammatici fatti che insanguinarono Trieste con i moti dei cittadini che chiedevano, fra passione e disperazione, il ritorno della citt\u00e0 all'Italia, si iscrisse al MSI di cui fu membro del Comitato Centrale e Commissario della Federazione Provinciale di Frosinone.\nDal 1970 al 1988 fu eletto consigliere comunale di Isola del Liri e dal 1985 al 1990 fu consigliere provinciale di Frosinone. Dopo un breve periodo come consigliere comunale a Sora dal 1988 al 1993 fu sindaco di Isola del Liri dal 1993 al 1999.\nNel 1992 fu eletto Senatore della Repubblica nel collegio Sora-Cassino per il Movimento Sociale Italiano - Destra Nazionale. Nel 1994 e nel 1996 fu rieletto senatore per Alleanza Nazionale quando fu membro della Commissione Lavoro e Previdenza Sociale e, successivamente, della Commissione Affari Esteri.\n\u00c8 cittadino onorario di New Orleans (USA) , citt\u00e0 gemellata con Isola del Liri, e membro dell'Accademia Europea per le Relazioni Economiche e Culturali .\nProgetti.\n\u00c8 stato l'ideatore, l'animatore ed \u00e8 tuttora il Presidente del Movimento Popolare per Lirinia. \nEsso ha come scopo precipuo la fusione dei Comuni di Sora, Isola del Liri, Arpino, Castelliri e Broccostella in un'unica citt\u00e0 di circa 50.000 abitanti, Lirinia (\"citt\u00e0 del Liri\").\nNel 1998 organizz\u00f2 ad Isola del Liri uno dei primi convegni per l'istituzione del Partito unico del centrodestra al quale parteciparono 38 parlamentari del Polo delle Libert\u00e0; i lavori furono conclusi da un forte e favorevole intervento dell'on. Gianfranco Fini.\nIn quella occasione il Sen. Bruno Magliocchetti propose di chiamare il nuovo movimento politico Alleanza per l'Italia.\nAlle elezioni del 2001 non fu ricandidato n\u00e9 al Senato della Repubblica n\u00e9 alla Camera dei deputati, entrando in polemica con diversi dirigenti dello stesso partito.\nAltre attivit\u00e0.\n\u00c8 stato dirigente nazionale della CISNAL (UgL) e funzionario dell'Istituto Nazionale per l'Assicurazione contro gli Infortuni sul Lavoro (INAIL).\n\u00c8 vice presidente della Fondazione Piergiorgio Magliocchetti.\nHa scritto e pubblicato i seguenti libri:"}
{"id": "948282", "revid": "436907", "url": "https://it.wikipedia.org/wiki?curid=948282", "title": "Formazione degli Iron Maiden", "text": "Questa che segue \u00e8 la lista di tutti i componenti della band heavy metal Iron Maiden, dagli esordi fino a oggi.\nTutti i componenti.\nTimeline componenti.\n&lt;onlyinclude&gt;\n&lt;/onlyinclude&gt;"}
{"id": "948330", "revid": "1745361", "url": "https://it.wikipedia.org/wiki?curid=948330", "title": "Dec\u00f2 (gruppo musicale)", "text": "I Dec\u00f2 sono stati un duo synth pop italiano nato a Valdagno (Vicenza) nel 2004, composto dai fratelli gemelli Marco e Matteo Vison\u00e0.\nBiografia.\nLa passione per la musica di Marco e Matteo inizia in tenera et\u00e0, trasmessa dalla famiglia. Affascinati da band come i Dire Straits (il primo disco che acquistano \u00e8 proprio uno dei capolavori della band britannica, \u201cMaking Movies\u201d), a undici anni entrambi cominciano a prendere lezioni di strumento: Marco si dedica alla batteria e al pianoforte, Matteo alla chitarra.\nDurante l'adolescenza hanno l'occasione di suonare in numerose band e progetti locali, soprattutto in ambito studentesco.\nNel 1991 inizia l'attivit\u00e0 di Marco e Matteo come duo live: i due fratelli si esibiscono nei locali notturni veneti con un repertorio pop rock di matrice anglosassone (Simple Minds, Duran Duran, U2). Il nome prescelto \u00e8 inizialmente \"Syden\", successivamente \"Binomio\".\nParallelamente alle esibizioni dal vivo, Marco e Matteo iniziano a scrivere brani propri. Nel 1996 inizia un lungo periodo di collaborazione con il duo italiano di musica latino americana Los Locos, accompagnato in qualit\u00e0 di turnisti fino al 2002, sia nei live che nelle sessioni di studio (suonando batteria e chitarra nelle registrazioni degli album \"El Tic Tic Tac\" e \"Fiesta\"). Sempre con i Los Locos, i gemelli prendono parte a trasmissioni televisive nazionali quali Sanremo Estate, Festivalbar, Maurizio Costanzo Show, Domenica in.\nNel 2000 collaborano in studio con l'artista newyorkese August Darnell, leader del gruppo musicale statunitense Kid Creole &amp; The Coconuts, alla composizione ed alle registrazioni di \"I love muchacha (She's hot)\", brano nato da un nuovo progetto musicale tra i Los Locos e Kid Creole. Il singolo viene presentato in prima serata su Rai 1 nel programma televisivo Miss Italia nel mondo, condotto da Carlo Conti, dove i fratelli affiancano questa nuova formazione (che interviene in qualit\u00e0 di ospite) come batterista e chitarrista.\nNel 2004 Marco e Matteo decidono di dar vita ad un nuovo progetto, questa volta fondato sulle proprie canzoni; scelgono il nome Dec\u00f2 (ispirato dal noto stile francese Art d\u00e9co che all'inizio del '900 coinvolse numerosi ambiti artistici) ed entrano in studio per lavorare sul materiale inedito accumulato negli anni. Sotto la guida del produttore Stefano Florio, realizzano il loro primo album, \u201cIl giardino del re\u201d. Il disco viene pubblicato l'anno successivo e stampato in edizione limitata. Sempre nel 2005 i Dec\u00f2 fondano una propria societ\u00e0 di edizioni musicali, la Emmevi Music Srl.\nNel 2006 l'attivit\u00e0 di compositori prosegue quando il Gruppo Editoriale L'Espresso pubblica nel mese di luglio, in allegato alla rivista XL de la Repubblica, il cd musicale di Radio Deejay \u201cCiao Belli\u201d. Per questa occasione i fratelli compongono 2 brani strumentali (sui 15 totali della tracklist) \u201cNo way\u201d e \u201cGetting Hot\u201d, che vengono utilizzati come sottofondo musicale agli sketch comici di Nicola Savino e di Digei Angelo.\nTra il 2005 e il 2010 il duo si dedica soprattutto alla promozione della propria musica tramite numerosi concerti dal vivo. Nel contempo, i Dec\u00f2 continuano la composizione di nuovi brani, raccolti nel secondo album ufficiale: l'album, pubblicato nel marzo 2010, si intitola \u201cLa stanza dei colori\u201d e vede la compartecipazione di Stefano Florio nel ruolo di produttore artistico. I singoli estratti, \u201cFantastica\u201d e \u201cSospesi nel vento\u201d, sono scritti in collaborazione con il cantautore Luca Bassanese.\nCon \u201cLa stanza dei colori\u201d il duo vede accrescere notevolmente i consensi di pubblico ed emittenti radiofoniche; nel maggio 2010 Marco e Matteo sono i protagonisti di uno showcase presentato da Francesco Facchinetti presso il Teatro Super di Valdagno, che registra il tutto esaurito. Il terzo singolo estratto dal secondo album, \u201cC'\u00e8 un tempo\u201d , entra in pianta stabile nella rotazione di numerose radio nazionali, raggiungendo la Top 100 della classifica Music Control.\nNell'estate 2010 i Dec\u00f2 prendono parte a numerose tappe di Festivalshow, tra le pi\u00f9 importanti manifestazioni musicali itineranti italiane. Nell'ottobre dello stesso anno esce il quarto singolo, \u201cIl mondo da qui\u201d, accompagnato da un videoclip ufficiale.\nCon la pubblicazione di \u201cLast true lovers\u201d e \u201cWanna be your lady\u201d, pezzi dance dei dj Alberto Castaman e Diego Broggio (quest'ultimo componente della formazione musicale house-pop italiana dei DB Boulevard) di cui i Dec\u00f2 sono coautori delle musiche, si chiude un anno particolarmente intenso.\nNel febbraio 2011 i Dec\u00f2 si esibiscono a Sanremo in Piazza Colombo, durante la settimana del 61\u00ba Festival della canzone italiana, in occasione dei Sanremo Music Awards.\nIl 2012 si apre con la pubblicazione del brano \"Il Fiume\", cover del cantautore milanese Garbo, grande esponente della new wave italiana. Il singolo viene realizzato con la produzione artistica di Roberto Vernetti ed \u00e8 abbinato ad un videoclip che esce il 3 dicembre sfondando in tempi record il muro delle 500.000 visualizzazioni su YouTube. La scenografia dello stesso \u00e8 stata realizzata dai tedeschi Gregor Wosik e Inge Wagner, tra i pi\u00f9 importanti artisti mondiali specializzati nell'arte della pittura su pavimento in 3D, detta anche street painting.\nIl 21 ottobre 2013 il duo pubblica un nuovo inedito dal titolo \"4ever\", che vede la produzione artistica di Matteo Franzan (quest'ultimo vincitore di un MTV Europe Music Award for Best Italian Act nel 2009 con i Lost)."}
{"id": "948341", "revid": "77358", "url": "https://it.wikipedia.org/wiki?curid=948341", "title": "D\u00e9co", "text": ""}
{"id": "948462", "revid": "139875", "url": "https://it.wikipedia.org/wiki?curid=948462", "title": "Marianna Saltini", "text": "Biografia.\nMarianna Saltini nasce a Fossoli di Carpi (Modena), nel 1889, terza figlia di Cesare e Filomena Righi. Sorella di Don Zeno Saltini, fondatore di Nomadelfia, a 21 anni Marianna sposa il sarto Arturo Testi, da cui avr\u00e0 sei figli Sergio, Vincenzo (divenuto poi sacerdote, che le ha consegnato l'abito religioso), Enzo, Maria, Francesco, Gioacchino. Rimane, per\u00f2, vedova a 39 anni e a quel punto si pone immediatamente il problema di crescere i sei figli avuti dal marito e la donna decide di affidare i pi\u00f9 piccoli ai parenti e di mandare i pi\u00f9 grandi in collegio. A questo punto decide per\u00f2 di diventare la mamma di tanti bambini poverissimi e soprattutto di bambine che altrimenti sarebbero state ineluttabilmente destinate alla strada. Gira per le case pi\u00f9 povere e sotto i portici delle citt\u00e0 vicine per recuperare le piccole mendicanti e avvicina le prostitute per convincerle ad affidarle le loro figlie.\nSi tratta del \"paradosso\" di Mamma Nina, la \"matta che aveva abbandonato i figli suoi per quelli degli altri\". Nel marzo del 1936 il vescovo Carlo De Ferrari approva con statuto provvisorio la sua opera delle \"Figlie di San Francesco\" come congregazione di diritto diocesano e il Comune di Carpi le concede in uso il Palazzo Benassi.\nFino al giorno della sua morte Mamma Nina ha cresciuto oltre mille figlie, che ha salvato dalla strada e fatto studiare o avviato ad un mestiere. Molte di loro si sono sposate accompagnate all'altare da questa mamma che il mondo aveva giudicato matta.\nAncora oggi a Carpi in via Matteotti 71 nella Casa della Divina Provvidenza continua l'opera iniziata da Marianna Saltini.\nLa chiesa cattolica la riconosce come Venerabile. La fase diocesana del processo di beatificazione \u00e8 iniziato nel 1985 e si \u00e8 conclusa il 4 dicembre 1988 ad opera di Mons. Alessandro Maggiolini, Vescovo di Carpi, con la dichiarazione di Mamma Nina come Serva di Dio. Il 23 aprile 2002, alla presenza del Santo Padre Giovanni Paolo II, sono state riconosciute le virt\u00f9 eroiche. \nA lei \u00e8 dedicata una scuola elementare di Carpi e delle strade nei comuni di Carpi, Mirandola e Modena (localit\u00e0 Ganaceto)."}
{"id": "948567", "revid": "1543377", "url": "https://it.wikipedia.org/wiki?curid=948567", "title": "M\u00e9lissa Theuriau", "text": "Biografia.\n\u00c8 divenuta famosa in tutto il mondo per essere la donna pi\u00f9 cliccata su YouTube nell'anno 2007, con pi\u00f9 di 800.000 contatti.\nScoperta dagli internauti cinesi quando era ancora esordiente, grazie alla sua bellezza i videoclip delle sue conduzioni dei telegiornali hanno presto spopolato negli Stati Uniti. In poco tempo la sua fama ha poi raggiunto il mondo intero.\nDal 2006 al 2012 ha presentato Zone Interdite, su M6, un programma dedicato alle cronache di eventi inversi. Il suo ultimo spettacolo \u00e8 speciale, perch\u00e9 sono stati soprattutto i suoi piedi nudi a catturare l'attenzione, pi\u00f9 del reportage\nVita privata.\nDopo un breve fidanzamento, il 7 maggio 2008 si \u00e8 sposata con l'attore/comico franco-marocchino Jamel Debbouze, da cui ha avuto, il 3 dicembre 2008, un figlio, L\u00e9on."}
{"id": "948644", "revid": "1971044", "url": "https://it.wikipedia.org/wiki?curid=948644", "title": "Villa Godi", "text": "Villa Godi \u00e8 una villa veneta situata a Lonedo di Lugo di Vicenza. \u00c8 una delle prime opere di Andrea Palladio, la prima documentata con sicurezza, in quanto riportata dallo stesso architetto veneto nel suo trattato \"I quattro libri dell'architettura\" (1570). La progettazione dell'edificio, commissionato dai fratelli Gerolamo, Pietro e Marcantonio Godi, inizi\u00f2 nel 1537 per concludersi nel 1542, con modifiche successive sull'ingresso e sui giardini sul retro.\nAssieme alle altre ville palladiane del Veneto, \u00e8 inserita (dal 1996) nell'elenco dei patrimoni dell'umanit\u00e0 dell'UNESCO.\nLa villa ha grandi giardini aperti al pubblico ogni pomeriggio per tutto il corso dell'anno. Il complesso ospita anche un museo paleontologico con centinaia di fossili di piante e animali della zona.\nStoria.\nIl progetto palladiano di una villa per i fratelli Gerolamo, Pietro e Marcantonio Godi a Lonedo inizi\u00f2 nel 1537 per concludersi nel 1542. Con ogni probabilit\u00e0 non si tratt\u00f2 di un incarico autonomo, ma piuttosto di una commissione ottenuta dalla bottega di Gerolamo Pittoni e Giacomo da Porlezza, all'interno della quale il giovane Andrea rivestiva il ruolo di specialista per l'architettura. In realt\u00e0 i lavori di ristrutturazione della tenuta di famiglia cominciarono gi\u00e0 nel 1533, per volont\u00e0 del padre Enrico Antonio Godi, con la costruzione di una barchessa dorica nel cortile di sinistra.\nPrima opera certa di Andrea Palladio, che ne dichiara la paternit\u00e0 nei \"Quattro libri\", villa Godi segna la tappa iniziale del tentativo di costruire una nuova tipologia di residenza in campagna, dove \u00e8 evidente la volont\u00e0 di intrecciare temi derivanti dalla tradizione costruttiva locale con le nuove conoscenze che Palladio stava via via acquisendo grazie all'aiuto di Gian Giorgio Trissino.\nL'esito \u00e8 quello di un edificio severo, in cui \u00e8 bandito ogni preziosismo decorativo tipico della tradizione quattrocentesca.\nA partire dalla fine degli anni 1540 ebbe inizio la campagna decorativa degli interni, dovuta in un primo momento a Gualtiero Padovano, che affresc\u00f2 la loggia e l'ala destra dell'edificio, e successivamente (primi anni 1560) a Giovanni Battista Zelotti, che intervenne nel salone e nelle sale dell'ala sinistra, e a Battista del Moro, cui si deve l'ultima stanza antistante la loggia.\nContemporaneamente alla campagna decorativa, Palladio interviene nuovamente sul corpo dell'edificio, modificando l'apertura posteriore del salone e realizzando il giardino retrostante a emiciclo e la vera da pozzo.\nStoria contemporanea.\nVilla Godi Malinverni, durante il periodo della prima guerra mondiale, ospit\u00f2 inoltre diversi reparti dell'esercito e il capo dello stato maggiore britannico stabil\u00ec vi il suo comando. Qui soggiorn\u00f2, per alcuni mesi, il Principe di Galles.\n\u00c8 stata inserita ne 1996 nell'elenco dei patrimoni dell'umanit\u00e0 dell'UNESCO.\nLa dimora storica \u00e8 sempre aperta al pubblico. Al suo interno, nelle antiche barchesse, \u00e8 stato ricavato un ristorante con cucina tipica tradizionale veneta. La villa \u00e8 ancora abitata e alcuni dei suoi appartamenti sono stati messi a disposizione dei turisti.\nDescrizione.\nChiaramente simmetrico, l'edificio \u00e8 impostato su una netta definizione dei volumi, ottenuta arretrando la parte centrale della facciata, aperta da tre arcate in una loggia. La stessa forte simmetria organizza la planimetria dell'edificio, impostata lungo l'asse centrale costituito da loggia e salone, al quale si affiancano gerarchicamente due appartamenti di quattro sale ciascuno. L'architettura dell'edificio ripropone volutamente diversi elementi tipici del castello e delle costruzioni medievali, scelta compiuta per necessit\u00e0 tecniche quanto estetiche. Vi \u00e8 ad esempio la colombaia che permette di vedere l'intera pianura sottostante, potendo cos\u00ec vigilare e controllare il territorio circostante in caso di attacco. La scalinata centrale che porta alle sale nobili \u00e8 circoscritta al solo arco centrale della loggia, e richiama certamente il concetto del ponte levatoio tipico degli edifici medievali, per rispondere all'esigenza di controllare gli accessi agli spazi privati.\nGli interni e le scuole pittoriche.\nSono visitabili ben nove saloni affrescati, mantenuti in perfetto stato: dalla sala dell'Olimpo al Salone centrale, alto 9 metri. Sul soffitto si possono ancora osservare le decorazioni a cassettoni. I nomi degli artisti che hanno lavorato alla decorazione interna della Villa sono indicati dallo stesso Palladio nei suoi \"Quattro Libri di Architettura,\" e sono: Gualtiero Padovano (Padova, 1510 circa-1552), Battista Del Moro (Verona, 1514-1575) Giovanni Battista Zelotti (Verona, 1526-Mantova, 1578). Gli interni della dimora hanno quindi una caratteristica pressoch\u00e9 unica: qui convivono, perfettamente in armonia, due distinte scuole pittoriche, nettamente diverse tra loro e fortemente riconoscibili nonostante la loro contemporaneit\u00e0: la \"scuola classica\" e la \"scuola mistica\". Le differenze tra le due correnti sono perlopi\u00f9 inerenti ai temi trattati dai dipinti e ai colori utilizzati. \nGli stessi tre artisti sono ben diversi tra loro per temi e vocazione: Gualtiero Padovano si ricorda per essere stato un grande paesaggista, e attraverso i suoi affreschi racconta i paesaggi veneti e vicentini e scene di vita della zona. Giovanni Battista Zelotti, il pi\u00f9 importante degli artisti che operarono nella villa, \u00e8 invece un ritrattista classico che trae ispirazione dall'immaginario mitologico greco, cos\u00ec come Battista Del Moro.\nNell'ala sinistra della Villa e nel salone centrale, troviamo quindi i dipinti di Del Moro e Zelotti, appartenenti alla scuola classica. Qui l'immaginario \u00e8 quello dell'Olimpo: le figure maschili sono virili e forti, mentre la femminilit\u00e0 racconta l'abbondanza e la fertilit\u00e0; troviamo paesaggi che richiamano la Grecia, Dei, Cariatidi e scene epiche. Sono privilegiati i colori pastello, come il rosa antico, l'azzurro zaffiro e il giallo ocra. Un valido esempio di quest'ala \u00e8 la piccola Sala delle Arti, che mostra figure dorate, allegorie dell'arte, in un'architettura dipinta ad arcate, incorniciata da trofei, strumenti musicali e putti. Una finestra cieca apre illusionisticamente lo sguardo su un paesaggio idilliaco, con rovine greche.\nL'ala destra della villa \u00e8 invece popolata da affreschi della scuola mistica, realizzati da Padovano e restaurati dopo la Prima Guerra Mondiale. Preponderante \u00e8 l'uso della simmetria e di colori molto pi\u00f9 sgargianti, come il verde acido ed il giallo brillante. Qui le scene riproposte hanno sempre un velo di inquietudine e rimandano spesso alla venerazione del focolare domestico. Ricorrenti le figure ambigue, come i satiri e i telamoni, figure ibride tra colonne e uomini, o colonne ed animali, che ricordano un immaginario angosciante e demoniaco. Anche qui il rimando alla mitologia classica \u00e8 preponderante, ma a differenza della scuola classica, presenta sfumature pi\u00f9 cupe.\nVilla Godi Malinverni, oltre a custodire tali affreschi, espone all'interno delle sue sale alcune opere di Pietro Annigoni, uno dei pi\u00f9 importanti ritrattisti italiani del ventesimo secolo, tra cui il famoso dipinto \"La strega\".\nLe sale.\nSala dell'Olimpo.\nAffrescata da Battista Zelotti, rappresenta tutti gli dei e la caduta del Dio Vulcano. L'ambiente \u00e8 classicheggiante, con affreschi che ricreano il mondo idilliaco di un tempio greco, tra colonne e piccoli timpani. Tra le divinit\u00e0 troviamo: Giove e Giunone, Cibele, Cerere, Mercurio, Crono, Diana, Venere e Cupido, Bacco, Marte e Nettuno. La sensazione che si ha entrando nella stanza \u00e8 la percezione di trovarsi in un luogo pieno di persone senza che nessuno di essi si curi di chi sta entrando; l'intento era quello di rappresentare l'indifferenza delle divinit\u00e0 alle vicende dell'osservatore mortale. L'ampio lampadario di vetro di Murano \u00e8 originale e risale al Settecento.\nSala di Venere.\nSempre di Zelotti, questa stanza prende il nome dall'affresco posizionato sul camino, di cui la dea dell'amore \u00e8 la protagonista, insieme a Cupido e Vulcano. Anche qui ci si trova circondati da colonne ioniche e rappresentazioni di divinit\u00e0, come la Giustizia, Plutone e Crono. La scena mitologica che prende vita di fronte al camino ritrae Enea e Didone. Sul lato vi \u00e8 una porta finta da cui escono due persone, sopra la porta finta \u00e8 raffigurata la Prudenza, mentre sopra la porta vera dall'altro lato della stanza \u00e8 raffigurata la Temperanza. Il lampadario di legno arriva da una galea veneziana e risale al Seicento.\nSala delle muse e dei poeti.\nA opera di Battista del Moro, e dal forte stampo classico, la sala \u00e8 una rappresentazione dell'arte sublime. \nLe cariatidi monocromatiche sostengono una trabeazione che raffigura putti, libri e strumenti musicabili. Gli altri personaggi coronati di alloro sono identificabili come poeti, come vuole la tradizione classica. Questi sono accompagnati da nove figure femminili, che ricordano lo stile della Grecia antica, e che grazie agli accessori che le accompagnano possiamo identificare come le Nove Muse, rappresentatrici delle arti. Particolarmente riconoscibile \u00e8 la musa dell'Astronomia Urania, che troviamo sulla destra lasciandoci la porta alle spalle. Sul camino vi \u00e8 un ulteriore rimando all'arte e alla poesia: qui ritroviamo Dante Alighieri. Sul soffitto vi \u00e8 un lampadario del settecento originale, in vetro di Murano.\nSala delle arti.\nRealizzata da Battista Zelotti la sala \u00e8 cos\u00ec rinominata poich\u00e9 il cuore dei suoi affreschi sono le allegorie delle Arti. Queste figure le troviamo dipinte su delle finte arcate che fungono da cornice a statue e bronzi. Un ruolo principale nella sala \u00e8 giocato anche dalla raffigurazione delle stagioni, tra cui la Primavera e l'Estate, entrambe affiancate da carcerati. Tipica dell'immaginario inquieto dello Zelotti, vi \u00e8 una finta finestra in cui scorgiamo un paesaggio greco di rovine, in contrasto ad una cornice sontuosa arricchita con putti, trofei, armi e strumenti musicali. All'interno delle nicchie sono raffigurate finte statue di Apollo, Bacco, Mercurio e un'ultima divinit\u00e0 non identificabile. Il lampadario \u00e8 originale ed \u00e8 del Settecento, in vetro di Murano.\nSalone Centrale.\nAd opera dello Zelotti, \u00e8 forse una delle sale pi\u00f9 rappresentative dello stile decorativo della villa, colmo di scene mitologiche e di elementi d'ispirazione classica. Le pareti sono suddivise da colonne corinzie e strutture timpano, mentre il timpano \u00e8 sostenuto da un basamento a riquadri monocromi di stile palladiano. Anche qui la finzione e l'illusione sono elementi preponderanti: troviamo ad esempio una finta finestra in cui \u00e8 rappresentato il Ratto di Europa, con Zeus che, trasformatosi in Toro, rapisce la giovane Europa. A sinistra abbiamo un'altra scena derivante dalla tradizione classica: la Battaglia di Dario e Alessandro, seguita, di lato, dalla Restituzione del corpo di Dario. In tutta la stanza, e questo vale per entrambe le rappresentazioni psicologiche, lo spettatore \u00e8 vittima di un prepotente gioco di illusioni, questo si trova ad osservare una scena che sembra compiersi all'esterno. Sopra il portale principale che da sulla loggia troviamo la rappresentazione di Ercole, la Virt\u00f9 e la Fatica, incorniciati da un elaborato intreccio ligneo. Nell'architrave \u00e8 incisa la citazione biblica \"et libera nos a malo\". Alla finestra invece vediamo un uomo in abiti dell'epoca, seduto che osserva la scena, secondo la tradizione \u00e8 Gerolamo Godi. Altra rappresentazione prestata dalla tradizione romana la Fama fra due Prigioni, che si trova sopra le porte vetrate. Troviamo sempre un lampadario settecentesco in vetro di murano.\nSala del putto.\nQuesta sala \u00e8 stata realizzata prevalentemente da Padovano, ed \u00e8 stata cos\u00ec rinominata a causa del bimbo seduto sulla finestra, guardando il paesaggio. Questa stanza \u00e8 stata pi\u00f9 volte ristrutturata e rimaneggiata, l'ultimo intervento \u00e8 stato nell'ottocento e ha visto l'aggiunta di drappi neri per coprire le nudit\u00e0, poi eliminati nell'ultimo restauro. La sala \u00e8 decorata da colonne ioniche, finte nicchie e statue di divinit\u00e0. Troviamo anche dei pannelli con grottesche, ovvero rappresentazioni di elementi alchemici o contadini, questa decorazione peculiare divent\u00f2 di moda dopo che venne scoperta la Domus Aurea di Nerone. Il lampadario \u00e8 originale, risale al settecento ed \u00e8 in cristallo di Boemia.\nSala dei trionfi.\nLa sala dei trionfi, ideala da Padovano, prende il nome dalla rappresentazione dei Trionfi di Cesare del Mantegna, opera che ispira il fregio continuo posto nell'alto della sala e che ne influenza non solo il tema ma anche lo stile pittorico. Sopra il camino \u00e8 rappresentato il Colosso di Rodi, mentre sulla cappa troviamo la divinit\u00e0 Securitas, adorata dai culti pre cristiani come protettrice del focolare domestico. Sulle pareti, dei Telamoni sostengono la trabeazione a riquadri monocromo. La scena sul soffitto \u00e8 stata invece realizzata dallo Zelotti: in un ovale incorniciato da una complessa cornice lignea, Minerva incatena il Vizio, sempre allo stesso artista sono attribuiti i riquadri con i putti che vediamo sul soffitto. In questa sala non troviamo un lampadario, ma dei sostegni per torce risalenti al seicento.\nSala dei Cesari.\nRealizzata da Padovano, questa stanza \u00e8 caratterizzata da una scelta dei colori ben studiata: la palette va dal bianco ai grigi con delle punte di ocra e oro negli elementi pi\u00f9 importanti, come i busti degli imperatori o i capitelli delle colonne che suddividono le pareti in riquadri aperti su paesaggi naturali. In quasi tutti questi affreschi \u00e8 rappresentata una natura rigogliosa: cieli, fiumi, alberi, mentre la presenza dell'uomo \u00e8 limitata a piccole sagome marginali o a piccoli elementi architettonici. Come sovrapporte e sopra la cappa del camino troviamo i busti degli imperatori romani, da questa caratteristica il nome della sala, motivo iconografico usato spesso nelle domus romane di imperatori e nobilt\u00e0. La serie degli imperatori non \u00e8 quella individuata dallo scrittore latino Svetonio, nel \"De vita duodecim Cesarum libri VIII\", ma presenta delle aggiunte del committente probabilmente interessato a mostrare le sue illustri origini familiari, ritenendosi discendente diretto di un imperatore. La scelta era molto popolare tra la nobilt\u00e0 dell'epoca.\nSala dei sacrifici.\nSempre ad opera di Gualtiero Padovano, la stanza viene cos\u00ec chiamata in riferimento alle raffigurazioni dei sovrapporte, i quali rappresentano scene di sacrifici religiosi di tradizione romana. Queste scene sono tutte riprodotte in monocromo, a contrasto con il resto della sala, decorata con toni tenui e vedute paradisiache. Le colonne doriche, di color rosa tenue, reggono una trabeazione continua; negli spazzi tra esse troviamo nicchie in finto bugnato, statue di divinit\u00e0 classiche e scorci paesaggistici.\nParco.\nIl parco della villa fu progettato nell'Ottocento dall'architetto vicentino Antonio Caregaro Negrin. Si tratta di un giardino romantico all'inglese caratterizzato da 2,5\u00a0km di viali, ricco di corsi d'acqua e di laghetti. All'interno del Parco si potranno visitare alcuni luoghi di particolare suggestione quali l'angolo delle memorie, l'angolo del silenzio e il notevole viale alberato. Il parco, cos\u00ec come lo vediamo oggi, \u00e8 stato risistemato nel 1852 per volere del Conte Andrea Piovene, al suo centro vi si trova anche un piccolo lago con cigni. Sul retro della villa invece si trovano i giardini all'italiana, che risalgono all'inizio del 700, decorati con vasche, fontane e una cinquantina di statue attribuite al Marinali e all'Albanese. \nMuseo dei fossili.\nIl Museo dei fossili, fondato dal conte Andrea Piovene nel 1852, raccoglie oltre 300 reperti di fossili trovati dal geologo Achille de Zigno nel vicino Chiavon. Al suo interno viene custodita la palma fossile completa di radici e foglie pi\u00f9 lunga del mondo (9 metri). L'ultima ristrutturazione del museo \u00e8 del 2006 ad opera della ProLugo (Pro loco di Lugo).\nAi visitatori \u00e8 destinata una dedica lasciata dal prof. Remo Malinverni:\nNei media.\nIn questa villa nel 1953 furono girate alcune scene del film \"Senso\" di Luchino Visconti.\nNel 2013 Villa Godi Malinverni ha ospitato un Real TV della principale Televisione Coreana."}
{"id": "948651", "revid": "3115", "url": "https://it.wikipedia.org/wiki?curid=948651", "title": "Briccola", "text": "La briccola o anche bricola (in veneziano \"brico\u0142a\") \u00e8 una struttura nautica utilizzata per indicare le vie d'acqua (canali) nelle lagune di Venezia, Marano e Grado, nonch\u00e9 diffusa lungo il basso corso dei fiumi e dei canali del Veneto e del Friuli per l'ormeggio delle imbarcazioni. \u00c8 formata da due o pi\u00f9 grossi pali di legno di larice legati tra di loro e posti in acqua, conficcati nel fondale. La medesima struttura nella nomenclatura marinara internazionale viene chiamata anche \"duc d'albe\" o \"dalben\" o \"dolphin\". \nIn ambito portuale le briccole, nel senso di colonna di alaggio o ceppata, possono essere in acciaio e calcestruzzo e vengono denominate \"mooring dolphins\" se dotate di ganci di ormeggio, briccole di ormeggio, oppure \"breasting\" o \"berthing dolphins\" se dotate di \"fender\" per l'accosto delle navi, briccole di accosto.\nIn ambito lagunare la briccola differisce dalla \"palina\" nella forma (ha pi\u00f9 pali mentre la \"pa\u0142ina\" \u00e8 a un solo palo) e nella funzione (\u00e8 principalmente un indicatore della via mentre la \"pa\u0142ina\" si usa per l'attracco delle imbarcazioni). Il suo scopo \u00e8 segnalare alle imbarcazioni il limite della parte pi\u00f9 profonda della laguna, navigabile senza rischi, guidandole nel loro percorso ed evitando che rimangano arenate in zone di acque basse. Sulle briccole possono essere installati cartelli di segnalazione o di indicazione delle direzioni.\nA Venezia una briccola caratteristica costituita da cinque pali e da un palo centrale pi\u00f9 alto viene chiamata \"dama\"; questo tipo di briccola viene utilizzata per indicare l'inizio di un canale lagunare.\nA Genova le briccole erano costruite con pino laricio (\"P. nigra laricio\") importato dall'annessa Corsica."}
{"id": "948678", "revid": "830939", "url": "https://it.wikipedia.org/wiki?curid=948678", "title": "E liberaci dal padre", "text": "E liberaci dal padre (\"A Great Deliverance\") \u00e8 il primo romanzo di Elizabeth George, scritto nel 1988. In quest'opera fanno il loro esordio nella prima indagine, l'ispettore Thomas Lynley e il sergente Barbara Havers.\nIl romanzo \u00e8 stato tradotto in oltre dieci lingue e ha conosciuto molte ristampe in inglese, francese, italiano, spagnolo, tedesco.\nTrama.\nA Londra, un serial killer che agisce nelle stazioni ferroviarie, ha ucciso ancora e la sezione Omicidi di Scotland Yard \u00e8 molto pressata dagli eventi e dai media. In questo clima, arriva dallo Yorkshire padre Hart, un prete cattolico che espone una bizzarra richiesta di aiuto. Il suo parrocchiano pi\u00f9 devoto, William Teys, un fattore agiato, \u00e8 stato decapitato con un'ascia, dopo che il vecchio cane era stato soppresso. Accanto ai due cadaveri, seduta su un secchio, la figlia minore dell'uomo, Roberta, si dichiara colpevole e poi si chiude nel mutismo. Convinto che i fatti si siano svolti diversamente, il prete \u00e8 venuto a chiedere l'intervento della polizia londinese.\nIn quel frangente, il caposezione Webberly designa per il caso due persone che non hanno mai legato: l'ispettore Thomas Lynley e il sergente Barbara Havers. I due appartengono a classi sociali opposte: nobile, ricco e colto il primo, di famiglia proletaria la seconda. Le indagini cominciano, ma \u00e8 inevitabile che i due investigatori si scontrino su numerosi punti. Inoltre, il poliziotto del villaggio di Keldale, dove \u00e8 avvenuta l'uccisione, non ha mezzi sufficienti per condurre un'indagine approfondita e i superiori, a York, si sono accontentati della confessione di Roberta, la quale \u00e8 stata ricoverata in una clinica privata dal cugino Richard Gibson, erede presuntivo della fattoria di William Teys.\nNella casa di William \u00e8 molto in vista l'immagine della moglie Tessa, da lui sposata a soli sedici anni. Tutto fa pensare che la donna sia morta. Per giunta, Lynley e Havers scoprono l'esistenza di una figlia primogenita, Gillian, somigliante in tutto alla madre. Scappata di casa a sedici anni, Gillian ha lasciato molti ricordi nel paesino, ma ogni persona interpellata ne ha dato un'impressione diversa e persino opposta. Anche la madre, si scopre, aveva lasciato la casa a venticinque anni, subito dopo la nascita di Roberta. Negli ultimi tempi, Teys l'aveva fatta cercare perch\u00e9 voleva l'annullamento del matrimonio, per sposare in chiesa Olivia Odell, giovane madre di una bambina di nove anni, Bridie.\nDapprima si trova Tessa, sposata a uno studioso, il quale se n'\u00e8 andato di casa, quando ha scoperto la bigamia della moglie. La scomparsa dell'uomo coincide con la morte di Teys. Poi si ritrova anche Gillian, che aveva trascorso molti anni in una comunit\u00e0 per ragazzi fuggiti di casa, retta da un pastore anglicano, George Clarence. La giovane \u00e8 addirittura sposata con il figlio di Clarence, anch'egli appena ordinato sacerdote. Ma lui la conosce come Nell Graham e subisce uno shock nell'intuire da quale passato proviene Gillian.\nInfatti, in un drammatico confronto con Roberta, Gillian riesce a penetrare il silenzio della sorella. Entrambe confessano una lunga serie di abusi da parte del padre, ma a Roberta \u00e8 anche accaduto di rimanere incinta e il padre le ha sottratto la creatura, portandola a morire in un rudere risalente a un'abbazia, nei pressi del villaggio. Neppure di fronte a questo ulteriore crimine Roberta ha avuto il coraggio di sottrarsi al continuo plagio paterno, ma la sopportazione \u00e8 terminata quando, volendo sposare Olivia, Teys avrebbe trasferito le sue attenzioni sulla piccola Bridie. Allora Roberta, dopo due tentativi falliti, ha attirato il padre nel granaio con la scusa del cane sgozzato e, quando l'uomo si \u00e8 chinato, non ha avuto esitazioni a decapitarlo con l'ascia.\nLa vicenda scuote nel profondo tutti i testimoni. Non basta a Lynley la consapevolezza che Roberta, dopo l'inferno che le \u00e8 stato inflitto, non sar\u00e0 mai condannata. Qualcuno avrebbe dovuto sapere e Lynley va da padre Hart e lo accusa di avere coperto per decenni i crimini di Teys con la scusa del segreto della Confessione; la richiesta a Scotland Yard fatta dal religioso aveva lo scopo di far emergere il male nascosto, senza che lui si prendesse la responsabilit\u00e0 di una pubblica denuncia. Anche il marito di Gillian se ne \u00e8 andato e, per aggiungere altro dolore, il marito di Tessa, scomparso, risulta essere l'ultima vittima del serial Killer che semina il terrore nelle stazioni di Londra.\nAdattamento televisivo.\n\"\"A Great Deliverance\" \u00e8 il primo episodio della prima stagione della serie televisiva The Inspector Lynley Mysteries, andato in onda il 12 marzo 2001.\nRiconoscimenti.\nQuesto libro ha vinto nel 1989 la prima edizione del Premio Agatha per il miglior romanzo d'esordio e, nel 1990, il Grand prix de litt\u00e9rature polici\u00e8re."}
{"id": "948697", "revid": "125670266", "url": "https://it.wikipedia.org/wiki?curid=948697", "title": "Naples Foot-Ball Club", "text": "Il Naples Foot-Ball Club, noto anche come Naples FBC o pi\u00f9 brevemente come Naples (: ), fu una societ\u00e0 calcistica italiana fondata a Napoli nel 1905.\nNel 1922 per esigenze di carattere finanziario, si fuse con Internazionale Napoli dando cos\u00ec vita al \"Foot-Ball Club Internazionale-Naples\", meglio noto come FBC Internaples.\nStoria.\nI primi anni (1905-1907).\nSecondo la storiografia tradizionale, il \"Naples Cricket &amp; Foot-Ball Club\" sarebbe stato fondato verso la fine del 1904 dall'inglese William Poths, marinaio inglese impiegato nell'agenzia marittima \"Cunard Line\" (compagnia marittima commerciale che aveva gli uffici al porto), nonch\u00e9 giocatore di calcio dilettante, con l'aiuto dell'ingegnere napoletano Emilio Anatra. Poths era stato trasferito nel 1903: con s\u00e9 aveva portato molte delle sue abitudini inglesi e una passione straordinaria per il football, che in madre patria giocavano dal 1847 e che oramai stava prendendo piede in tutta Europa. La tradizione vuole che l'atto costitutivo del Naples Foot-Ball &amp; Cricket Club sarebbe avvenuta nel corso di una riunione tenutasi in via San Severino 43, presso la pizzeria di Guglielmo Matacena, a cui avrebbero partecipato, oltre a Poths, il genovese Hector Bayon e i napoletani Conforti, Salsi e Catterina. Diversi incontri, tra la fine del 1904 e l'inizio del 1905, si sarebbero svolti in Piazza Latilla 6, alla Pignasecca (oggi Piazza D'Ovidio), dove era solito recarsi un altro socio fondatore, il medico Ernesto Bruschini. Nel 1906 sarebbe stato tolto il \"Cricket\" dalla denominazione, divenendo semplicemente Naples Football Club.\nRicostruzioni pi\u00f9 attendibili posticipano la nascita ufficiale del Naples al 1905. Inizialmente la squadra si svilupp\u00f2 come sezione calcistica del \"Reale Club Canottieri Italia\", sodalizio di canottieri e velisti fondato nel 1889, salvo poi distaccarsene. La sezione calcio della Canottieri Italia fu fondata nel mese di novembre e aveva sede a Santa Lucia Nova, dove furono disputate le sue prime partite ai primi di dicembre; fu nominato presidente provvisorio della sezione Delfino Giolino. Nel febbraio 1906, inoltre, \"La Gazzetta dello Sport\" riporta che la sezione assunse il nome \"Naples Foot-Ball Club\", e che i membri del consiglio direttivo provvisorio furono Guido Fiorentino, Roberto Sarlo, Hector Mario Bayon, Arturo Kernot e Giolino. Il primo presidente fu Fiorentino, eletto nel marzo 1906; in quelle stesse elezioni, i cui risultati furono pubblicati dalla \"Gazzetta\", furono eletti vicepresidente Giuseppe Algranati, cassiere Roberto Sarlo, consiglieri Canova, Cambiaso e Jackson; Jackson fu nominato capitano della prima squadra mentre Cambiaso fu nominato capitano delle riserve. Altro socio fondatore del Naples fu Luigi Salsi, che diede il nome al primo trofeo calcistico della citt\u00e0, la Coppa Salsi (messa in palio a partire dal 1909). La divisa della squadra era celeste come il cielo e azzurra come il mare, a strisce verticali, su calzoncini neri.\nFino al 1912 il Naples non partecip\u00f2 al Campionato nazionale al quale erano iscritte solo le squadre del Nord Italia. Nei primi anni vinse comunque alcune competizioni minori fra le quali due Coppe Lipton (nel 1909 e nel 1911), conquistate entrambe battendo in finale il Palermo, la Coppa Salsi, conquistata sconfiggendo altre squadre campane, e la Coppa Noli da Costa (Pasqua 1914) battendo la Roman e la livornese \"Virtus Juventusque\". Il Naples, nei primi anni, era costituito soprattutto da elementi stranieri, soprattutto inglesi, anche se non mancavano in quella squadra giocatori italiani competitivi: in particolare l'ala destra Michele Scarfoglio era descritto dalla stampa come abile nel dribbling e spesso decisivo nelle vittorie della squadra; viene fatto l'esempio di una partita contro la Lazio (9 aprile 1911), in cui Scarfoglio, con delle combinazioni con Chaudoir, permise a quest'ultimo di segnare una tripletta; altro giocatore essenziale per la squadra era Garozzo, egiziano di nascita, ma di origini italiane, e Del Pezzo, educato in Svezia, oltre a Fritz Giannini, valoroso cannoniere. Grazie a questi ottimi elementi, il Naples divenne la squadra pi\u00f9 competitiva della citt\u00e0 partenopea, surclassando spesso nelle \"pelouses\" di Bagnoli le altre squadre cittadine (fondate tra il 1907 e il 1910), ovvero l'Audace, l'Elios, la SS Napoli e la Juventus; spesso le altre squadre partenopee, per avere maggiori speranze di poter aver meglio sul Naples, univano le proprie forze costituendo una selezione unificata dei loro migliori elementi; spesso per\u00f2 anche questa selezione aveva comunque la peggio sul Naples.\nFin dal 1906, la societ\u00e0 cominci\u00f2 a disputare le proprie partite al \"campo dei Bagnoli\", in una zona periferica della citt\u00e0, difficile da raggiungere. Nel settembre 1906 il Naples divenne la prima compagine centromeridionale ad affiliarsi alla FIF (la federcalcio dell'epoca). Nel dicembre 1906 il Naples disput\u00f2 partite amichevoli contro gli equipaggi delle navi inglesi Cedric e Suffolk. La formazione del Naples schierata contro il Cedric era la seguente: Ovidi; Giolino e Potto (probabilmente Potts); Bianchi, Jackson e Maier; Conforti, Giannini, Lattanzio, M. Scarfoglio e Bayon. Nel gennaio 1907 rinunci\u00f2 a iscriversi ai campionati ufficiali FIF. Il redattore de \"La rassegna sportiva\" motiv\u00f2 ci\u00f2 con il fatto che il Naples FBC era l'unica societ\u00e0 meridionale affiliata alla FIF, pertanto, iscrivendosi, avrebbe dovuto sobbarcarsi spese di trasferta molto ingenti, poich\u00e9 tutte le squadre iscritte ai tornei erano residenti nell'Italia Settentrionale, a meno di non dover di fatto trasferire la propria sede nell'Alta Italia, il che sarebbe stato di grande svantaggio per i giocatori, i quali avevano altri lavori e praticavano il calcio solo per divertimento, non certo come professione remunerativa. Il redattore de \"La rassegna sportiva\" si augur\u00f2 che la FIF avrebbe indetto un campionato dell'Italia Settentrionale, un campionato dell'Italia Centrale e un campionato dell'Italia Meridionale con finali nazionali tra i tre campioni per il titolo di Campione d'Italia, in modo da risolvere il problema delle spese di trasferta, che impediva di fatto al Naples di prendere parte ai campionati FIF.\nIl Naples, nel corso del 1907, disput\u00f2 alcune amichevoli, anche con squadre romane. Il 1\u00ba aprile 1907, sul campo Piazza d'Armi di Roma, si disput\u00f2 l'amichevole con la Virtus di Roma, con in palio una coppa messa in palio dalla squadra di casa, e arbitrata da Ancherani della Lazio. Il Naples, stanco per il lungo viaggio (ben sei ore di ferrovia), dopo essersi portato in vantaggio, sub\u00ec poi la rimonta della Virtus, soccombendo per 2-1. Il 12 giugno 1907, nella \"pelouse\" di Bagnoli, si disput\u00f2, alle ore 17, l'amichevole con il Roman, arbitrato da Stevens del FC Messina. Per rendere pi\u00f9 interessante la partita il Naples mise in palio una coppa che sarebbe spettata al vincitore dell'incontro. Il Naples si port\u00f2 immediatamente in vantaggio grazie a una rete del capitano Jackson. Il Naples si port\u00f2 rapidamente sul 3-0 grazie anche a una rete di Bayon e a un autogol del giocatore del Roman Telfeuer, risultato con cui si concluse il primo tempo. Il Naples fu costretto per\u00f2 a giocare il secondo tempo in dieci a causa dell'infortunio di Pratt, e il Roman ne approfitt\u00f2 accorciando le distanze fino al 3-2. Il Naples tent\u00f2 a questo punto di segnare un gol che avrebbe messo al sicuro la vittoria, con numerosi tiri di Jackson, Pratt, Bayon, tutti parati dal portiere del Roman Serventi. Nei minuti finali infine il Naples riusc\u00ec a siglare con Greaves il gol del definitivo 4-2. Il Naples schier\u00f2 in campo: Saltmarsche; Hay, Little; Cambiaso, Bianchi, Giolino; Pratt, Potts, Jackson, Greaves, Bayon.\nNell'autunno 1907 si un\u00ec alla contestazione delle grandi societ\u00e0 \"spurie internazionali\" (cio\u00e8 composte prevalentemente da stranieri) contro la politica autarchica della FIF, che intendeva escludere dal campionato italiano i calciatori stranieri, dirottandoli in un campionato parallelo detto \"federale\" aperto a tutte le nazionalit\u00e0. Opponendosi a tale deliberazione della FIF (\"Federazione Italiana Foot-Ball\", l'odierna FIGC), il Naples, per protesta, abbandon\u00f2 l'assemblea federale insieme a un'altra squadra minore, il Libertas, e alle \"Grandi\" Milan, Genoa e Torino, pur non partecipando ai campionati ufficiali della FIF (ovvero la FIGC) e dunque non essendo direttamente danneggiata dalla politica autarchica federale.\nNel novembre 1907 il Naples ricevette dal Comando della Divisione militare il divieto di giocare nel campo di Bagnoli. Nel dicembre 1907 il Naples risultava ancora in inattivit\u00e0, sembra per la negligenza del Consiglio Direttivo, mentre nel frattempo a Napoli veniva fondata la SS Napoli, una societ\u00e0 di calcio costituita soprattutto da giocatori italiani, ed erano emersi \"rumour\" sulla possibilit\u00e0 di scissione da parte di alcuni dei soci del Naples per costituire un club costituito da giocatori stranieri, cosa che effettivamente sarebbe successa, ma nell'autunno 1911. Il 19 dicembre 1907 si tenne l'assemblea generale del Naples; l'inoperosit\u00e0 del consiglio direttivo causata dalla mancanza di campo aveva generato il malcontento di alcuni soci che in segno di protesta avevano intenzione di fondare un nuovo club, ma la minaccia rientr\u00f2 in seguito alle rassicurazioni del consiglio direttivo uscente. Il consiglio direttivo fu comunque costretto a dimettersi in massa, e fu deciso all'unanimit\u00e0 da parte dell'assemblea di eleggere un triumvirato composto dal cassiere Henry Saltmarshe, dal segretario Hector Bayon e dal capitano William Potts. Nel frattempo, per\u00f2, il club aveva dovuto subire la perdita di giocatori di talento: alla partenza di Leuft e Maier, ex giocatore del Genoa, segu\u00ec infatti quella di Bianchi, ritornato al Milan, del marchese Cambiaso, ex attaccante della , che laureatosi in ingegneria, decise di lasciare Napoli, di Pratt, ritornato in Inghilterra, ma soprattutto del Capitano Peter Jackson, campione della First Union di Newcastle, che con tanta diligenza aveva istruito i suoi compagni di squadra fin dalla fondazione del Naples, e che ora era richiamato in Inghilterra per impegni professionali.\nI primi campionati ufficiali e le due Coppe Lipton (1908-1911).\nAgli inizi del 1908 Naples e SS Napoli, da poco tempo regolarmente affiliati alla FIF, fecero richiesta per l'istituzione di un campionato regionale campano di Seconda Categoria organizzato dalla FIF al quale potessero iscriversi. La FIF decise di istituire per la prima volta il campionato campano di Terza Categoria, al quale il Naples si iscrisse insieme ad altre societ\u00e0 partenopee, debuttando cos\u00ec in una competizione organizzata dalla FIF. Nel frattempo, agli inizi del 1908, era stata fondata una nuova societ\u00e0 partenopea, l'Open Air. Nel marzo 1908 cominci\u00f2 il Campionato Campano di Terza Categoria al quale, oltre al Naples, presero parte anche Open Air, SS Napoli e SC Audace. Il 22 marzo 1908 il Naples debutt\u00f2 in tale campionato affrontando la SS Napoli: passato in svantaggio in modo fortunoso a causa di una mischia in area, nella ripresa il Naples si fiond\u00f2 all'attacco, riuscendo infine a pareggiare su rigore e infine segnando con un tiro di Cremonini un gol che per\u00f2 non fu concesso perch\u00e9 l'arbitro non si accorse che prima della parata del portiere avversario, Buonanno, la palla aveva varcato completamente la linea di porta; in seguito a questa azione contestata, il capitano della SS Napoli, Matacena, cambi\u00f2 ruolo diventando portiere al posto di Buonanno; il Naples continu\u00f2 ad attaccare ma Matacena riusc\u00ec a parare tutti i tiri, rivelandosi un discreto portiere, anche se troppo spericolato nelle uscite; la partita termin\u00f2 cos\u00ec in parit\u00e0. Il 29 marzo 1908 il Naples avrebbe dovuto disputare la propria seconda partita nel girone contro l'Open Air ma la partita non si disput\u00f2 per la sospensione del campionato deciso dalla FIF in seguito agli incidenti della partita del 25 marzo 1908 tra Audace e SS Napoli. In questa partita, il capitano della SS Napoli, Matacena, sbagli\u00f2 un rigore e fu espulso dall'arbitro per proteste, in quanto riteneva che la palla fosse entrata in rete e pretendeva che l'arbitro Bayon assegnasse il gol alla propria squadra; Matacena, in seguito all'espulsione, rifiut\u00f2 di lasciare il campo, costringendo l'arbitro a sospendere la partita e a fare rapporto alla FIF, che decise pertanto di sospendere il campionato. Nell'aprile 1908, proprio a causa degli incidenti nella partita tra Audace e SS Napoli, la FIF annull\u00f2 tutte le partite precedentemente disputate, stabilendo che il torneo si sarebbe svolto in semifinali e finale. Il 12 aprile 1908 si disput\u00f2 la semifinale tra Naples e Open Air che fu vinta dal Naples per 15-0. Il Naples si qualific\u00f2 cos\u00ec alla Finale da disputarsi il giorno 3 maggio 1908 contro la vincente dell'altra semifinale, SS Napoli-Audace. La Finale del 3 maggio tra Naples e SS Napoli termin\u00f2 1-1, e pertanto dovette essere ripetuta. Secondo alcune fonti, il 24 maggio il Naples vinse il torneo battendo in finale l'SS Napoli. Nel frattempo il socio del Naples, Luigi Salsi, mise in palio la Coppa Salsi, una \"Challenge\" triennale da disputarsi tra le societ\u00e0 del Lazio e della Campania.\nNel maggio 1908 sul campo di Bagnoli si disput\u00f2 una partita tra Naples e Lazio con in palio una Coppa d'argento: prevalse la Lazio per 3-1. Nel frattempo, sempre nel maggio 1908, si tennero le elezioni del consiglio direttivo del Naples, al termine delle quali Emilio Anatra venne eletto presidente, Luigi Salsi vicepresidente, Hector Bayon segretario, Henry Saltmarch cassiere, Vasco Fortunato direttore consigliere, Potts capitano della prima squadra, Delfino Giolino capitano della squadra italiana; furono poi eletti all'umaninimit\u00e0 soci benemeriti del club Hector Bayon e Guido Fiorentino. Nel frattempo, il Naples prese parte alle eliminatorie meridionali del torneo di calcio bandito dal SNEF: il 17 maggio, superando la SS Napoli per 5-0 e lo SC Audace per 7-0, si qualific\u00f2 alla fase finale del torneo a Roma. Nel giugno 1908 il Naples prese parte al torneo di calcio bandito dal SNEF, al quale parteciparono anche Lazio, US Milanese e Juventus di Torino. Affront\u00f2 nella semifinale la Juventus di Torino che ebbe gioco facile ad imporsi sui partenopei con il punteggio di 6-0. Il torneo fu poi vinto inizialmente a pari merito da Juventus e US Milanese (che a sua volta si era imposta sulla Lazio per 6-0) dopo che la partita di finale termin\u00f2 1-1 (anche se poi l'organizzatore ci ripens\u00f2 e ordin\u00f2 la ripetizione della finale, che fu vinta dall'US Milanese). Il 4 giugno 1908 avrebbe dovuto disputarsi la partita di ritorno tra Lazio e Naples ma la Lazio rifiut\u00f2 di presentarsi perch\u00e9 mancante di giocatori a disposizione. In seguito la Lazio precis\u00f2 che se non si present\u00f2 in campo fu perch\u00e9 non fu preavvisata in tempo utile, e assicur\u00f2 che era disposta a disputare la partita di ritorno, purch\u00e9 fosse preavvisata almeno cinque giorni prima.\nAgli inizi del 1909 l'attivit\u00e0 delle societ\u00e0 partenopee era proceduta a rilento anche a causa del disastro che aveva colpito la Sicilia, il maremoto del 1908; il Naples nel frattempo avviava le pratiche per ottenere un nuovo campo al Vomero, che sarebbe stato pi\u00f9 comodo da raggiungere rispetto a quello di Bagnoli. Nel dicembre 1908 il Naples vinse l'amichevole contro il RN Umberto I per 10-0. Nel frattempo ricominci\u00f2 il Campionato Campano di Terza Categoria: il 21 marzo 1909 il Naples vinse la SS Napoli per 4-1, il 25 marzo 1909 l'Audace vinse per 1-0 contro la Juventus di Napoli, accedendo cos\u00ec alla finale regionale. Il 28 marzo 1909 il Naples vinse nell'altra semifinale l'Open Air per 2-0, e il 18 aprile si impose per 4-0 in finale sull'Audace, vincendo per il secondo anno consecutivo il campionato regionale di Terza Categoria.\nNell'aprile 1909 il Naples si aggiudic\u00f2 la sua prima Coppa Lipton, \"challenge\" donata dal miliardario inglese Sir Thomas Lipton e organizzata dal Palermo. La finale fu appunto tra Naples e Palermo. Il Naples si qualific\u00f2 direttamente alla finale in seguito ai \"forfait\" nelle eliminatorie della Lazio e del Bari, mentre il Palermo era uscito vincitore delle eliminatorie siciliane. La partita di Finale si disput\u00f2 in casa del Palermo, ma fu il Naples a portarsi in vantaggio dopo pochi minuti con una rete di Potts; il Palermo si lanci\u00f2 in attacco alla ricerca del pareggio e, sfruttando un'indecisione della difesa partenopea, Bonanni, su assist di Barbera, riusc\u00ec a segnare il gol del pareggio per il Palermo; il primo tempo termin\u00f2 cos\u00ec 1-1, ma il secondo tempo cominci\u00f2 con il Naples che prese il sopravvento, portandosi nel giro di pochi minuti addirittura sul 4-1 grazie a una tripletta di Stevens; gli ultimi minuti dell'incontro videro il Palermo lanciato all'attacco nel tentativo di rimonta, riuscendoci solo in parte grazie a una rete di Morra che port\u00f2 il risultato sul 4-2; la partita termin\u00f2 proprio con tale risultato e il Naples si aggiudic\u00f2 cos\u00ec l'ambito trofeo.\nNel giugno 1909 il segretario del Naples, Lan, scopr\u00ec, leggendo \"La Stampa Sportiva\", che la FIF aveva stabilito che il Naples avrebbe dovuto disputare a Roma il 13 giugno 1909 la finale del Campionato Federale di Seconda Categoria contro il Piemonte di Torino, senza che il Naples stesso fosse stato preavvisato dalla FIF. Il segretario del Naples reag\u00ec scrivendo una lettera alla FIF, nella quale si lamentava per il fatto che il Naples non fosse stato preavvisato, e chiedeva retoricamente alla FIF se, nell'imporre all'improvviso al Naples di disputare la finale contro il Piemonte, si fosse dimenticata che il Piemonte di Torino a quell'epoca era stato squalificato per tre mesi e pertanto, per regolamento, nessuna squadra poteva affrontarlo in quel periodo, pena la squalifica. La finale tra Naples e Piemonte non pot\u00e9 essere disputata a causa della squalifica del Piemonte. All'Assemblea Federale dell'ottobre 1909 fu risolta la questione tra Naples e Piemonte, con la decisione da parte della FIGC di proclamare il Piemonte Campione Federale di Seconda Categoria 1909.\nNell'ottobre 1909 il Naples organizz\u00f2 il torneo regionale di football a Caserta, al quale si iscrissero le tre squadre partenopee Naples, Open Air e Audace, e la squadra casertana del Robur; in seguito al forfait dell'Open Air, il torneo fu vinto dal Naples, che sconfisse nella prima partita l'Audace (7-0) e nella seconda partita la Robur (3-0), mentre nella terza partita per il secondo posto tra Audace e Robur, la Robur si ritir\u00f2 dal campo per protesta contro l'arbitraggio, perdendo a tavolino l'incontro. Nel novembre 1909 sconfisse l'equipaggio della nave francese Gaulois per 7-1. Nel dicembre 1909 si aggiudic\u00f2 la Targa Clescovich, sconfiggendo in semifinale il Robur di Caserta per 11-0 e in finale l'Audace per 9-0.\nNel frattempo, a partire dal 5 dicembre 1909, fu messa in palio per la prima volta la Coppa Salsi, donata dal vicepresidente del Naples, Luigi Salsi, e fabbricata dallo stabilimento Nelli di Firenze; il regolamento della Coppa Salsi era simile a quello della Coppa Frank Bryan, ma era riservata unicamente alle squadre italiane della IV e V sezione. Le gare di Coppa Salsi potevano aver luogo nel periodo tra il 1\u00ba dicembre e il 30 aprile, le gare dovevano avere luogo nella citt\u00e0 di residenza del club detentore provvisorio della Coppa, e sul terreno da esso prescritto; il club che avrebbe vinto la Coppa nell'ultima gara di aprile, l'avrebbe conservata fino alla stagione successiva, in cui avrebbe dovuto accettare la prima sfida; la societ\u00e0, che avrebbe vinto pi\u00f9 volte la Coppa entro il 30 aprile 1912, si sarebbe aggiudicato definitivamente il trofeo.\nNelle elezioni di dicembre 1909 furono eletti Emilio Anatra presidente del club, Luigi Salsi vicepresidente, Guido Caristo cassiere, Fritz Giannini segretario, Hector M. Bayon Direttore-consigliere; W. Potts fu riconfermato come capitano della prima squadra e come componenti della commissione sportiva furono eletti Michele Conforti, Delfino Giolino, Carlo Garozzo, Hubert Kingdon.\nNel febbraio 1910 vinse il Campionato meridionale di Seconda Categoria, di marca F.I.G.C., che stando alle fonti finora pervenute sarebbe stata di fatto la prima competizione ufficiale interregionale nella storia del Calcio italiano, per il Sud Italia, battendo all'andata per 6-2 il Foot-Ball Club Bari e uscendone vincitore anche al ritorno per \"forfait\" dell'avversario. Nel marzo 1910 il Naples vinse la \"Coppa Citt\u00e0 di Napoli\", battendo per 7-1 l'Open Air.\nNel marzo 1910 disput\u00f2 la \"Coppa Salsi\", una competizione simile, anche se molto meno importante, alla Palla Dapples. Lo Sport Club Audace di Napoli, appellandosi all'articolo 5 del regolamento della Coppa, cogliendo l'occasione che il Naples fosse impegnato a Palermo per la Coppa Lipton, gara non approvata dalla FIGC ma dalla quale il Naples aveva avuto per\u00f2 regolare autorizzazione, aveva sfidato il Naples per la Coppa Salsi in una partita da tenersi domenica 27 marzo 1910. Il Naples, preso alla sprovvista, fu costretto a schierare la seconda squadra e neppure al completo, essendosi alcuni elementi delle riserve aggregati alla prima squadra, in quanto alcuni titolari avevano defezionato per malattia. Il primo tempo si concluse sullo 0-0, con il Naples che perse l'opportunit\u00e0 di portarsi in vantaggio con un rigore fallito da Giolino; dopo cinque minuti di intervallo, cominci\u00f2 il secondo tempo, e il Naples si lanci\u00f2 in attacco, segnando un gol che per\u00f2 viene annullato per fallo di mano; anche il secondo tempo termin\u00f2 0-0, e, a causa del risultato di parit\u00e0, la Coppa Salsi, per regolamento, rimase al detentore, il Naples.\nNel frattempo, sempre il 27 marzo 1910, la prima squadra del Naples, decimata dall'assenza per malattia di alcuni dei suoi giocatori migliori, perse per 4-1 la finale di Coppa Lipton contro il Palermo: dopo un primo tempo conclusosi sullo 0-0, il Palermo nella ripresa dilag\u00f2 segnando quattro gol di seguito e assicurandosi la vittoria, mentre il gol della bandiera del Naples fu siglato da Fallert.\nNel marzo 1911 vinse il Campionato meridionale di Seconda Categoria surclassando il Bari: dopo aver pareggiato la gara d'andata in trasferta, al ritorno in casa il Naples travolse di reti la squadra pugliese trionfando per 7-0. Nell'aprile 1911 cominci\u00f2 nel frattempo il Campionato regionale campano, nella quale il Naples, dopo aver perso la prima partita contro la SS Napoli per 2-0, nella partita successiva ottenne una vittoria per 7-2 contro l'Audace. Sempre nell'aprile 1911 il Naples vinse a Bagnoli l'amichevole contro la Lazio per 3-1.\nIl 26 marzo 1911 ottenne una vittoria di prestigio contro i marinai-giocatori della nave \"Arabik\" che pochi giorni prima avevano battuto a Genova la blasonata squadra del per 3-0: il Naples si impose per 3-2 con le reti di William Mc Pherson, Michele Scarfoglio e L\u00e9on Chaudoir. All'epoca la formazione del Naples era la seguente: \"Kock, Garozzo, Del Pezzo, Little, lo svizzero Hasso Steinegger, Marin, Scarfoglio, McPherson, Chaudorir, Potts, Ostermann\". Il 16 aprile 1911 il Naples vinse la sua seconda Coppa Lipton battendo il Palermo per 3-2 (secondo la \"Gazzetta dello Sport\" del giorno successivo, altre fonti riportano invece un risultato di 2-1 sempre in favore della squadra partenopea).\nLa scissione e l'ammissione alla Prima Categoria (1911-1922).\nPoco prima dell'inizio della stagione agonistica 1911-12 a Napoli erano rimaste solo due societ\u00e0: Naples e Audace. Infatti, delle sei societ\u00e0 pionieristiche che erano in attivit\u00e0 a quell'epoca nella citt\u00e0 partenopea, quattro finirono per cessare l'attivit\u00e0, ovvero Open Air, Elios, Sportiva Napoli e Juventus di Napoli. Nell'autunno 1911 avvenne poi una scissione all'interno del Naples: i giocatori di nazionalit\u00e0 straniera fuoriuscirono dalla squadra andando a formare una nuova societ\u00e0 polisportiva, l'Unione Sportiva Internazionale di Napoli; la nuova societ\u00e0 avrebbe prediletto gli sport atletici in generale e il calcio in particolare. Conseguenza di questa scissione fu il fatto che il Naples divenne una squadra costituita quasi esclusivamente da giocatori di nazionalit\u00e0 italiana. Non appena fondata, l'Internazionale di Napoli strinse immediatamente contratto con la societ\u00e0 delle Terme di Agnano per uno spazioso campo di calcio provvisto di ampio chalet. Intenzione della nuova societ\u00e0 era mettersi d'accordo con le pi\u00f9 blasonate squadre del Nord Italia affinch\u00e9 scendessero a Napoli per giocare con l'Internazionale di Napoli in maniera da polarizzare nella popolazione partenopea quell'interesse per il calcio che nel meridione non aveva finora goduto della fortuna che tale sport godeva nel settentrione.\nIn seguito alla scissione, il Naples si indebol\u00ec considerevolmente, perdendo tutti gli elementi di origini straniere, nonch\u00e9 Michele Scarfoglio, richiamato in Libia; il Naples cerc\u00f2 di sostituire gli elementi di origini straniere con alcuni dei migliori giocatori provenienti dalla Juventus di Napoli, e la squadra fu completamente rivoluzionata: dei vecchi giocatori rimanevano solo Garozzo, Del Pezzo e Giannini, mentre il resto della rosa era costituito da giocatori giovani provenienti dalle seconde squadre; acquisto notevole per la squadra fu per\u00f2 Casacchia, mediano sinistro, che abbandon\u00f2 l'Audace di Napoli per andare a giocare nel Naples. La nuova squadra fu allenata da Capra, terzino del Torino, che in quel momento si trovava a Napoli per svolgere il servizio militare. Allenati da Capra, al primo confronto con l'Internazionale, il Naples ebbe la meglio vincendo grazie a una rete di testa di Pasquali nei minuti finali del primo tempo. Determinanti in quella partita per il Naples risultarono il portiere Guido Cavalli, il Casacchia e Paduli III, Dodero e Pasquali, oltre a Garozzo e Del Pezzo. Il Naples vinse anche le due successive partite con l'Internazionale di Napoli, che and\u00f2 anche a perdere a Roma con il Roman; tuttavia, l'Internazionale riusc\u00ec a riprendersi da queste prime sconfitte, sconfiggendo a Napoli il Roman, e avendo la meglio sul Naples nel campionato di Seconda Categoria. Il Naples, senza pi\u00f9 Capra ad allenarlo, perse le partite contro l'Internazionale, che si aggiudic\u00f2 cos\u00ec il Campionato Campano di Seconda Categoria. Il Naples era ormai costituito unicamente da giocatori italiani, mentre l'Internazionale poteva contare su molti elementi stranieri, nonch\u00e9 addirittura su due giocatori italiani che erano stati in precedenza soci del Naples, ovvero Casacchia e Scarfoglio. L'undici del Naples era invece costituito da: Cavalli; Garozzo, Del Pezzo; Piazza Greco e Paduli Cesare; Dodero, Bruschini II, Picerno, Paduli Carlo e Pasquale. Il 17 marzo 1912 si disput\u00f2 un'eliminatoria campana tra Naples e Internazionale di Napoli per decidere chi avrebbe affrontato il Palermo nella Finale di Coppa Lipton e prevalse il Naples (3-1) che per\u00f2 nell'atto decisivo incass\u00f2 sei reti (a zero) dal Palermo, perdendo l'occasione di conquistare l'ambito trofeo. Nell'ottobre 1912 il Naples vinse l'Audace per 5-0, sul campo di Bagnoli.\nNel frattempo all'Assemblea Federale del 31 agosto 1912 venne approvato il \"progetto Valvassori-Faroppa\", un piano di riforma dei campionati che tra le varie novit\u00e0 prevedeva l'ammissione, per la prima volta, al campionato di Prima Categoria (allora la massima serie) delle squadre del centro-sud. \"La Stampa\" scrisse: \u00abIl rappresentante partenopeo, sig. Bayon, pronunci\u00f2 una calorosa difesa dei clubs meridionali chiedendo che la Federazione madre venga finalmente in loro aiuto... L'ispirato discorso fu salutato da prolungati applausi. Col nuovo regolamento anche l'Italia meridionale avr\u00e0 i suoi campionati regionali, e la squadra che avr\u00e0 vinto le semifinali del Sud si incontrer\u00e0 in due matches finali con la squadra vincitrice del girone finale del Nord\u00bb. Le due squadre partenopee si affrontarono dunque in uno scontro fratricida nel Campionato Campano di Prima Categoria, disputatosi nel febbraio 1913, alla fine fu il Naples a uscirne vincitore grazie a due vittorie per 2-1 e 3-2. Prima dell'inizio della partita di ritorno, si festeggi\u00f2 l'inaugurazione del nuovo campo di gioco del Naples, con madrina la nobildonna Maria Teresa Coscia di Paduli, figlia della Duchessa Coscia di Paduli, quest'ultima madre di tre giocatori del Naples, i tre fratelli Paduli. Dopo un primo tempo conclusosi sul 2-2, nella ripresa un gol su calcio di punizione trasformato dal danese Hansen consegn\u00f2 la vittoria al Naples. Con questa vittoria il Naples si qualific\u00f2 alla Finale Centro-Sud contro la . La partita d'andata si disput\u00f2 sul campo di Bagnoli il 16 marzo 1913 e inizialmente fu dominata dal Naples che, dopo aver creato numerose potenziali occasioni pericolose, riusc\u00ec a portarsi in vantaggio nei minuti iniziali del secondo tempo; a questo punto, per\u00f2, si ebbe la reazione della Lazio, che a pochi minuti dalla fine pervenne al pareggio e all'ultimo minuto riusc\u00ec addirittura a ribaltare il risultato, imponendosi per 2-1. Nella partita di ritorno, disputatasi a Roma il 30 marzo 1913, il Naples non riusc\u00ec ad ottenere meglio di un pareggio per 1-1, che, in virt\u00f9 della sconfitta casalinga all'andata, ne cagion\u00f2 l'eliminazione dal torneo. Nella stagione successiva l'Internazionale si prese la rivincita eliminando il Naples sempre nella semifinale centrosud prima di perdere la finale centrosud contro la Lazio. Le due squadre si affrontarono ancora una volta nelle semifinali centrosud nel 1915, ma lo spareggio necessario per stabilire la sfidante della Lazio (dopo la vittoria dell'Internazionale per 3-0 all'andata e quella del Naples per 4-1 al ritorno) non si tenne mai perch\u00e9 il torneo venne sospeso a causa dell'entrata in guerra dell'Italia nella Prima guerra mondiale.\nFinita la guerra, nel 1919 il campionato riprese. Rispetto all'ultimo campionato il numero delle squadre partecipanti aument\u00f2 a dismisura soprattutto nel nord. Anche il numero di squadre campane partecipanti al campionato aument\u00f2 di molto; se nella stagione 1914-15 le squadre campane partecipanti erano solo due (il Naples e l'Internazionale) nel 1919 le squadre campane partecipanti erano ben sei (con l'ammissione di Puteolana, Pro Napoli, Bagnolese e Pro Caserta). Negli anni dal 1919 al 1922 il Naples non brill\u00f2 venendo di solito eliminata nel girone campano. Solo nella stagione 1920-1921 riusc\u00ec a raggiungere le semifinali interregionali venendo eliminato dal Livorno.\nNell'ottobre 1922 le due compagini attuarono una nuova fusione, resa necessaria da esigenze di carattere finanziario, dando cos\u00ec vita al \"Foot-Ball Club Internazionale-Naples\", meglio noto come FBC Internaples.\nAlcuni soci contrari alla fusione fondarono allora lo Speranza, il quale, dopo aver disputato alcuni campionati regionali minori (classificandosi terza nel Girone A della Seconda Divisione Campana 1923-1924 e quarta nel Girone A della Terza Divisione Campana 1924-1925), nell'estate 1925 cambi\u00f2 denominazione in Naples, con l'intento di proseguirne la storia, tanto che a met\u00e0 febbraio 1926 festeggi\u00f2 il ventennale con un veglione in maschera. Dopo un solo campionato (terzo posto in Seconda Divisione Campana 1925-1926), tuttavia, il club si sciolse.\nI campi di gioco.\nIl \"Naples\" gioc\u00f2 le sue partite interne in diversi campi di gioco. Le sue prime partite si disputarono nel dicembre 1905 a Santa Lucia Nova. Dal 1906 al 1912 gioc\u00f2 nel \"campo dei Bagnoli\", nei pressi di via Campegna e della Cupa del Poligono, a circa 200 metri dal tuttora esistente Poligono di tiro a segno. La zona era alquanto periferica, difficilmente raggiungibile dalla maggioranza dei tifosi. All'epoca non si pagava il biglietto. Nel 1909 sembr\u00f2 che il Naples fosse in procinto di trasferirsi al Vomero, pi\u00f9 comodo da raggiungere rispetto a quello di Bagnoli, ma di fatto continu\u00f2 a giocare al \"campo dei Bagnoli\" in via Campegna. Con la scissione del 1911, l'U.S. Internazionale and\u00f2 a giocare al campo di calcio di Agnano, cominciando a far pagare teoricamente il biglietto, di mezza lira, anche se la maggioranza del pubblico riusciva a intrufolarsi senza pagare il biglietto.\nIl 26 gennaio 1913 fu inaugurato il nuovo campo del Naples, il \"Campo del Poligono\", nella stessa zona in cui era situato il campo precedente. Si cominci\u00f2 a pagare il biglietto, riscosso nell'intervallo tra primo e secondo tempo da un rappresentante del Naples. Il Naples continu\u00f2 a giocare al Poligono di tiro a segno nazionale \"Vittorio Emanuele III\" fino alla fusione con l'Internazionale avvenuta nell'ottobre 1922.\nPalmar\u00e8s.\nCompetizioni non ufficiali.\n1915-16"}
{"id": "948778", "revid": "287204", "url": "https://it.wikipedia.org/wiki?curid=948778", "title": "Melissa Theuriau", "text": ""}
{"id": "948813", "revid": "767487", "url": "https://it.wikipedia.org/wiki?curid=948813", "title": "L'amante dell'Orsa Maggiore (film)", "text": "L'amante dell'Orsa Maggiore \u00e8 un film italiano del 1972 diretto da Valentino Orsini tratto dall'omonimo romanzo di Sergiusz Piasecki."}
{"id": "948829", "revid": "107366", "url": "https://it.wikipedia.org/wiki?curid=948829", "title": "Reddito domenicale", "text": ""}
{"id": "948838", "revid": "1776051", "url": "https://it.wikipedia.org/wiki?curid=948838", "title": "Trasporti in Camerun", "text": "Questa voce raccoglie le principali tipologie di Trasporti in Camerun.\nTrasporti su rotaia.\nRete ferroviaria.\nIn totale: 1.104\u00a0km di linee ferroviarie (dati 1995).\nReti metropolitane.\nIl Camerun non dispone di sistemi di metropolitana.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nStrade pubbliche: in totale 34.300\u00a0km (dati 1995)\nReti filoviarie.\nAttualmente in Camerun non esistono filobus. \nAutolinee.\nNella capitale, Yaound\u00e9, ed in altre zone abitate del Camerun, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione pu\u00f2 contare su 2.090\u00a0km acque navigabili, comprese quelle del fiume Benue.\nTrasporti aerei.\nAeroporti.\nIn totale: 50 (dati 1999)\na) con piste di rullaggio pavimentate: 11\nb) con piste di rullaggio non pavimentate: 39"}
{"id": "948901", "revid": "1652635", "url": "https://it.wikipedia.org/wiki?curid=948901", "title": "La Scamiciata", "text": "La Scamiciata \u00e8 la rievocazione storica che si tiene a Fasano (Brindisi) in memoria della vittoria ottenuta sui Turchi il 2 giugno 1678. In questo giorno, infatti, dopo anni o secoli di scorrerie turchesche subite in paziente rassegnazione, i Fasanesi sconfissero definitivamente i Turchi in una battaglia campale sotto le mura della Citt\u00e0.\nCaratteristiche.\nLa manifestazione nel passato.\nA ricordo e celebrazione di quella vittoria, nei secoli passati, si organizzava un \"torneo popolare\" in occasione della festa della Protettrice, la Madonna di Pozzo Faceto, secondo un preciso rituale. Sul loggiato del Comune veniva innalzato un drappo con l'immagine della Vergine, sotto cui si arruolavano numerosi giovani della Citt\u00e0 come una Crociata. Dopo un pellegrinaggio al santuario di Pozzo Faceto, quasi una veglia d'armi, nel giorno della Solennit\u00e0, verso sera, in Largo Fogge, si svolgeva lo spettacolo della battaglia tra Turchi e Fasanesi, e questi, conseguita la vittoria trascinavano i nemici in catene, sotto la bandiera della Vergine, e sfilavano in corteo, detto \"La Scamiciata\", per le vie di Fasano.\nQuesta consuetudine, verso la met\u00e0 del XIX secolo venne in disuso perch\u00e9 non erano pi\u00f9 attuali le motivazioni che l'avevano fatta nascere e l'avevano tenuta in vita.\nLa manifestazione oggi.\nNel 1978, in occasione del terzo centenario della vittoria sui Turchi, alcuni cittadini, quasi tutti giovani, ricchi di esperienza fatta nel gruppo folcloristico, hanno ripreso la tradizione, costituendo il \"Comitato per il Giugno Fasanese\", riproponendola in termini e con un taglio aderente al gusto e alla sensibilit\u00e0 dell'uomo d'oggi. \u00c8 nato cos\u00ec il Corteo Storico, a rappresentare il momento de trionfo dei Fasanesi dopo la battaglia.\nApre la sfilata il gruppo di sbandieratori, con trombe, tamburi e bandiere; seguono i gruppi che rappresentano le famiglie nobili dell'epoca: ogni gruppo \u00e8 preceduto dallo stendardo con lo stemma della rispettiva famiglia; alcuni giovani, sempre in costume, sfilano a cavallo; seguono poi, le autorit\u00e0 civili, religiose e militari del tempo nelle loro uniformi, a bordo di carrozze d'epoca, tirate da cavalli. Vengono dietro gli armati, gli alabardieri, tra cui avanzano i Turchi, e infine il popolo nel suo tipico costume tradizionale che esegue canti e danze intorno alla barca del trionfo.\nIl corteo sfila tra le vie principali della citt\u00e0, finch\u00e9, giunto in Piazza Ciaia, si ferma ed il giovane che impersona il General Sindaco, fa alla Madonna, davanti alla sacra immagine esposta in piazza, l'offerta delle chiavi della Citt\u00e0."}
{"id": "948921", "revid": "1906976", "url": "https://it.wikipedia.org/wiki?curid=948921", "title": "Alfa Romeo 177", "text": "LAlfa Romeo 177 fu una vettura di Formula 1 utilizzata dalla scuderia Autodelta durante la stagione 1979. Il nome derivava dal fatto che il progetto era nato nel 1977. Esord\u00ec nel Gran Premio del Belgio con alla guida Bruno Giacomelli.&lt;br&gt;\nCon questa vettura, anche se gestita dall'Autodelta, il marchio di Arese faceva il suo ritorno con una vettura propria nel mondiale di Formula 1 dopo i titoli piloti nel 1950 e 1951.\nStoria.\nIl progetto \u00e8 dovuto all'ingegner Carlo Chiti che install\u00f2 sulla vettura un motore a 12 cilindri contrapposti nato per le vetture sport Alfa Romeo 33TT12 e 33SC12. Dal 1976 questo motore spingeva la Brabham, e il rapporto con la scuderia di Bernie Ecclestone continu\u00f2 fino al '79. La vettura effettu\u00f2 i primi collaudi nel maggio del 1978 e, visti i fino ad allora carenti risultati della scuderia inglese, il mese successivo Chiti decise che la vettura avrebbe dovuto debuttare a Monza tre mesi dopo, decisione poi anticipata al Gran premio precedente per evitare la pressione mediatica in Italia, ma nella settimana precedente il gran premio si svolsero dei test sulla pista francese del Paul Ricard, con i piloti Vittorio Brambilla e Niki Lauda: sulla vettura vennero testate le coperture della Goodyear, dopo che nei test di maggio le gomme erano state fornite dalla Pirelli. L'Alfa Romeo comunic\u00f2 ufficialmente il suo interesse a creare una propria vettura, in alternativa alla Brabham, rimandando per\u00f2 il suo esordio all'approntamento di un nuovo propulsore con architettura V12, che meglio si addiceva alle \"wing car\" rispetto al 12 cilindri \"piatto\" installato sulla 177, e dichiarandosi comunque pronta a proseguire la collaborazione con la scuderia inglese, infine il debutto della vettura fu rinviato al sesto gran premio della stagione successiva, il secondo a disputarsi in Europa.\nCarriera agonistica.\nGiacomelli utilizz\u00f2 la vettura sia nel Gran Premio del Belgio che in quello di Francia. Il successivo modello 179 venne pensato per sfruttare l'effetto suolo, e per questo equipaggiato con un nuovo propulsore con architettura a V.\nLa 179 esord\u00ec nel gran premio di Monza. In quella occasione ci fu l'ultima apparizione della 177, con al volante Vittorio Brambilla il quale ritornava alle gare esattamente un anno dopo il terribile incidente del 1978 in cui perse la vita Ronnie Peterson avvenuto sempre in occasione del Gran Premio d'Italia. La vettura, surclassata da una concorrenza dotata di vetture pi\u00f9 aggiornate, si qualific\u00f2 ventiduesima in qualifica (in penultima fila) a oltre quattro secondi di distacco dalla pole position di Jean-Pierre Jabouille su Renault RS10 e si classific\u00f2 dodicesima a un giro di distacco dal vincitore Jody Scheckter su Ferrari 312 T4."}
{"id": "948961", "revid": "799504", "url": "https://it.wikipedia.org/wiki?curid=948961", "title": "Sagrestie di Alzano Lombardo", "text": "Le Sagrestie della basilica di San Martino di Alzano Lombardo sono una sezione del Museo d'Arte Sacra San Martino, situato nel comune di Alzano Lombardo in val Seriana, nella provincia di Bergamo.\nInserite nel corpo strutturale della basilica di San Martino, chiesa parrocchiale del paese, raccolgono sculture, intarsi, stucchi ed affreschi risalenti al XVII secolo di importanti esponenti del barocco lombardo.\nStoria.\nL'atto formale con il quale si autorizz\u00f2 la costruzione delle Sagrestie \u00e8 datato 12 agosto 1676 e, firmato dal podest\u00e0 di Bergamo, consentiva l'acquisizione dei terreni circostanti alla Basilica di San Martino, in fase di ultimazione.\nL'intenzione era quella di adibire i nuovi locali ad ambienti volti ad ospitare riunioni clericali, ma anche atti alla preparazione della preghiera, sia per il clero locale che per il popolo, nelle processioni.\nIl risultato di tale commissione fu di primissimo livello nella storia del barocco del XVII secolo, grazie alle sculture ed intarsi delle famiglie Fantoni e Caniana, agli affreschi di Antonio Cifrondi e Giulio Quaglio il Giovane, ed agli stucchi degli artisti luganesi Giovanni Angelo Sala e del figlio Gerolamo Sala.\nDescrizione.\nLa progettazione, affidata all'architetto Gerolamo Quadrio, stabil\u00ec la costruzione di tre sale in una planimetria ad \u201celle rovesciata\u201d. Il lato corto fu destinato alla prima sagrestia, comunicante con la quinta campata della basilica di San Martino, nella congiunzione tra i due lati della \u201celle\u201d fu collocata la seconda, ed nel lato lungo la terza sagrestia che si apre verso la canonica. Questo permetteva al sacerdote di celebrare la liturgia passando direttamente dalle sagrestie, dove veniva celebrato il rituale della purificazione.\nLa prima sagrestia.\nLa prima sagrestia, con una planimetria rettangolare, \u00e8 dotata di un ambiente sorretto da quattro pilastri, posti a coppie sui due lati, che dividono le pareti in tre nicchie, nelle quali sono riposti grandi armadi incassati. Il tutto \u00e8 sovrastato da una volta a botte, con fregi e decorazioni.\nNotevoli sono gli stucchi, realizzati nel 1677 dai plastificatori ticinesi Giovan Angelo e Gerolamo Sala (padre e figlio), gi\u00e0 noti per i loro contributi nella Basilica di Santa Maria Maggiore e nel Monastero Matris Domini, entrambi nel capoluogo orobico.\nIl loro lavoro produsse una rifinitura estremamente dettagliata e minuziosa, anche grazie all'utilizzo di un tipo di marmo che, triturato in modo fine, permetteva un accordo con gli sfondi policromi.\nL'arredo \u00e8 composto da sei armadi in noce incassati all'interno selle sopraccitate nicchie.\nDi questi sei, i due centrali sono a doppia anta, e furono eseguito nel 1679 da Grazioso Fantoni, padre del pi\u00f9 famoso Andrea.\nGli altri quattro sono ad anta semplice e possiedono due colonne sovrastate da piccoli angeli ed altri elementi ornamentali che accompagnano le statue dei quattro padri della Chiesa: \"Sant'Agostino, San Gregorio Magno, San Gerolamo e Sant'Ambrogio\". Quest'ultima \u00e8 il primo intervento operato da Andrea Fantoni.\nIn questi armadi \u00e8 presente una forte simbologia: si pu\u00f2 trovare, ad esempio, la sirena a coda bifida che rappresenta il bene ed il male.\nSono inoltre riportate numerose scene legate alle sacre scritture, tra cui \"San Martino in gloria\", \"L'Arcangelo Michele scaccia i diavoli dal Paradiso\", la \"Verit\u00e0 vittoriosa sulle Eresie del mondo\", \"San Pietro Martire in gloria\", lo \"Spirito Santo vincitore sui peccati\", e la \"Morte trionfatrice sui poteri del mondo\" (papato, impero e mondo arabo).\nLa bussola invece fu eseguita in seguito, precisamente nel 1855, dagli allievi dell'Accademia Carrara Giuseppe Guffanti e Ignazio Briolini, che mantennero lo stile fantoniano.\nLa seconda sagrestia.\nLa seconda sagrestia, disposta tra la prima e la terza, era destinata ai soli sacerdoti. In tal senso si trova, su una targa posta al suo ingresso, la seguente iscrizione:\nIn questa sala spicca un grande altare, sormontato dalla scultura di Andrea Peracca, eseguita in marmi rossi e bianchi, raffigurante \"la Morte e Passione di Ges\u00f9 Cristo\".\nAnche in questa sagrestia, come nella precedente, si trovano gli stucchi dei plastificatori Sala che, con le loro decorazioni esuberanti, sembrano annullare completamente le pareti sotto i loro movimenti artistici.\nGli affreschi, opera di Antonio Cifrondi, riportano episodi tratti dal Vangelo: si va dall\u2019\"Ultima cena\" fino all\u2019\"Ascensione\", dipinti in medaglioni.\nDurante un restauro avvenuto verso la fine del XIX secolo, parte di questi affreschi furono ridipinti, perdendo alcune caratteristiche.\nMa ci\u00f2 che maggiormente colpisce di questa sala, sono gli arredi composti dalle sculture e dai banconi della bottega dei Fantoni, e dagli intarsi decorativi dei Caniana.\nSi trovano infatti armadietti con cassettoni, utilizzati per contenere gli oggetti di ognuno dei sacerdoti presenti nel collegio sacerdotale (stimati intorno alle 30-40 unit\u00e0), con statuette allegoriche tra le varie postazioni. Tra queste si trovano episodi dell'Antico Testamento (Esodo) e del Nuovo testamento (Storie di Cristo).\nVi sono anche sportelli al centro dei quali sono raffigurati animali legati alla simbologia ecclesiastica, tra cui la colomba, la cicogna, il pellicano ed il leone, ripetuti una seconda volta sugli armadietti (in numero di 34), ma con cromia inversa tra legno chiaro e legno scuro.\nDue piccole credenze creano un elemento di discontinuit\u00e0 tra le suddette cassettiere e gli inginocchiatoi che rappresentano il capolavoro della sagrestia: su questi si trovano due ovali, rappresentanti la \"Deposizione di Cristo dalla croce\" ed il \"Passaggio del Mar Rosso\".\nAltri ovali raffigurano i \"miracoli di San Martino\", patrono di Alzano, ed i nomi degli autori di tale opera, con annessa data di termine dei lavori.\nLa terza sagrestia.\nLa terza sagrestia possiede una pianta rettangolare ed \u00e8 disposta perpendicolarmente alla prima sagrestia, sul lato lungo della \u201celle rovesciata\u201d che costituisce la pianta dell'intero stabile.\nSi pensa che questa sagrestia fosse adibita soltanto alle adunate ed alle riunioni del collegio sacerdotale locale, tanto da somigliare ad un \u201cpiccolo conclave\u201d.\nAnche in questa sala gli stucchi sono opera di Gerolamo Sala. Le linee dei suoi contributi risultano essere meno appariscenti rispetto a quelle presenti nella seconda sagrestia, anche a causa del fatto che, dopo la scomparsa del padre Giovan Angelo, si avvalse della collaborazione dell'allievo Stefano Mesci.\nGli affreschi sono invece opera del comasco Giulio Quaglio il Giovane che raffigura, in riquadri al centro della volta, episodi dell'antico testamento quali il \"Sacrificio di Abele\", il \"Sacrificio di Melchisedec\" ed il \"Sacrificio di Abramo\"; il tutto ornato con immagini di angeli con oggetti liturgici.\nGli arredi sono ancora opera dei Caniana che, dopo il successo riscontrato dalla lavorazione della seconda sacrestia, decisero di trasferire l'intera famiglia, con annessa bottega, ad Alzano. Il loro lavoro consiste in una cassapanca con schienale ripetuta ben quaranta volte: undici sulla sinistra, diciassette sulla destra e due accanto alla porta d'ingresso.\nOgnuna possiede intarsi con animali esotici, pappagalli, farfalle e fiori intrecciati tra loro con la presenza di piccoli bambini, opera di Caterina Caniana, figlia del capomastro Giovan Battista.\nEseguirono anche i dossali riportanti tre episodi della vita di Cristo ed uno della vita di Mos\u00e8, interrotti per\u00f2 dai committenti.\nNumerose sono le lavorazioni lignee e gli intarsi raffiguranti paesaggi idillici, intrecci vegetali ed oggetti militari (come armature, spade ed elmi); ma anche oggetti liturgici e particolari legati alla tradizione liturgica ebraica."}
{"id": "949000", "revid": "33689", "url": "https://it.wikipedia.org/wiki?curid=949000", "title": "Venice Channel", "text": "Venice Channel \u00e8 stata una rete televisiva che trasmetteva in italiano e in inglese. Accesa nel 2006 sull'Europa nella versione gratuita in standard definition su Hotbird 13\u00b0E, ha lanciato nel 2007 la versione in alta definizione (HDTV 1080i) per poi migrare sulle piattaforme europee, americane, mediorientali e asiatiche.\nVenice Channel \u00e8 stato il primo canale televisivo italiano in alta definizione concepito per la distribuzione nazionale e internazionale.\nDisponeva in esclusiva del Trademark della Citt\u00e0 di Venezia nelle telecomunicazioni e ne utilizzava il grande valore evocativo nazionale ed internazionale, anche con lo scopo di contribuire alla salvaguardia del suo patrimonio artistico e culturale.\nIl flusso di programmazione proponeva circa venti format suddivisi per genere in 5 aree: Life &amp; Style, Art &amp; design, Opera &amp; Music, Food &amp; Wine, Land &amp; Pleasure.\nCultura e leggerezza, spettacolarit\u00e0 e valore di servizio per l'utenza, sono elementi fondanti nel trattamento dei programmi.\nIl palinsesto era un misto di news, di magazine, di documentari, di eventi musicali esclusivi.\n\u00c8 stato il primo canale televisivo in italiano ad essere trasmesso in forma stabile (non sperimentale) in HD.\nIl canale ha cessato le trasmissioni nell'ottobre 2007."}
{"id": "949045", "revid": "599013", "url": "https://it.wikipedia.org/wiki?curid=949045", "title": "Cin", "text": ""}
{"id": "949060", "revid": "6923", "url": "https://it.wikipedia.org/wiki?curid=949060", "title": "Volvo 240", "text": ""}
{"id": "949066", "revid": "6923", "url": "https://it.wikipedia.org/wiki?curid=949066", "title": "Volvo 260", "text": ""}
{"id": "949148", "revid": "339392", "url": "https://it.wikipedia.org/wiki?curid=949148", "title": "Codice CIN", "text": ""}
{"id": "949285", "revid": "80598", "url": "https://it.wikipedia.org/wiki?curid=949285", "title": "Yor Milano", "text": "Biografia.\nIl padre era nativo di Sissa, nella Bassa parmense. \nYor Milano debutta nei primi anni sessanta, esordendo come batterista in una piccola orchestra svizzera, la Luc Hoffmann. Nel 1966 crea alla radio la prima trasmissione musicale, Radiomattina e viene notato da Gianni Boncompagni, nel frattempo approdato alla RSI, che, poco dopo, lo porta in RAI, dove diviene presentatore della trasmissione \"Chiamate Roma 31 31\" e anche in \"Il microfono in tasca\", una sorta di \"candid camera\" radiofonica. Nel 1971 incide due canzoni scritte da Alberto Testa, intitolate \"Il bagno\" e \"Caffellatte\".\nNel 1977 partecipa al variet\u00e0 RAI \"Non stop\". Successivamente riapproda alla televisione svizzera italiana, dove conduce programmi televisivi, tra cui la \"Tombola televisiva\", \"Mi ritorni in mente\", \"Sergio Colmes indaga\" e la prima soap-opera svizzera \"Luethi e Blanc\" e nel 1993 lo sceneggiato \"La roda la gira\" con Paolo Ferrari, Manuel De Peppe diretta da Vittorio Barino. Dall'autunno 1988 fino alla primavera 1992 \u00e8 inoltre stato l'animatore della domenica pomeriggio sulla stessa Tsi, presentando il popolare gioco a premi Superflip.\nYor Milano si \u00e8 pi\u00f9 volte esibito in interpretazioni teatrali, in quella fascia fra Piemonte e Lombardia dove il dialetto \u00e8 simile a quello ticinese. \u00c8 stato compagno di lavoro di Ernesto Calindri, Enrico Beruschi, il collega Diego Gaffuri, Mariuccia Medici, Sergio Filippini, e Sandra Zanchi.\nNel 1999 insieme a Mascia Cantoni e Mariuccia Medici fonda il TEPSI, il teatro popolare della svizzera italiana, e ne contribuisce al successo ideando e recitando in diverse commedie. Nel 2000, a Vercelli, gli \u00e8 stato consegnato dall'Associazione culturale \"Lo spazio scenico\" il Premio Famiola per dimostrargli la simpatia di cui gode anche in Italia. Nel 2013 debutta al cinema, interpretando il ruolo del dottor Nascimbeni nel film \"Il pretore\", diretto da Giulio Base, in uscita nelle sale italiane nel 2014."}
{"id": "949286", "revid": "124123", "url": "https://it.wikipedia.org/wiki?curid=949286", "title": "Emanuele di Anatolia", "text": " Fu martirizzato insieme a Codrato (conosciuto anche come Quadrato) e a Teodosio.\nSecondo quanto narrato da uno dei sinassari bizantini si narra che Codrato, vescovo di una giovane comunit\u00e0 di cristiani dell'Asia minore, era stato dissuaso dai pagani dal manifestare la sua fede e dall'esercitare la sua guida nella comunit\u00e0, ma rifiutatosi fu catturato ed ucciso. Dopo la morte del pastore, Emanuele e Teodosio si presentarono al governatore della provincia professando apertamente la loro fede per rendere testimonianza, pur sapendo cosa rischiassero. Furono torturati e decapitati. Le fonti sono incomplete ed imprecise circa il periodo storico in cui il martirio accadde. "}
{"id": "949367", "revid": "767487", "url": "https://it.wikipedia.org/wiki?curid=949367", "title": "Molto rumore per nulla (film)", "text": "Molto rumore per nulla (\"Much Ado About Nothing\") \u00e8 un film del 1993 diretto da Kenneth Branagh.\nLa pellicola \u00e8 prodotta e sceneggiata dallo stesso regista che \u00e8 anche tra gli interpreti principali insieme ad Emma Thompson, Michael Keaton, Denzel Washington, Keanu Reeves, Robert Sean Leonard, Imelda Staunton, Richard Briers e una giovanissima Kate Beckinsale.\nIl film, ispirato all'omonima tragicommedia di William Shakespeare, fu presentato in concorso al 46\u00ba Festival di Cannes.\nTrama.\nLa vicenda inizia con l'arrivo nella campagna fiorentina (Branagh ha spostato l'azione da Messina) , nella corte di Leonato, del principe Pedro d'Aragona al ritorno da imprese d'armi. Uno dei favoriti del principe, il conte fiorentino Claudio, si innamora della figlia di Leonato, Hero. Il padre approva, il matrimonio sembra definito, ma don Juan, malevolo fratello bastardo del principe, cerca in tutti i modi di mettere zizzania.\nNel contempo si assiste ad una divertente schermaglia tra Beatrice, nipote di Leonato, e il signor Benedetto da Padova, entrambi arguti e sprezzanti le gioie dell'amore. Un farsesco complotto, ordito dal principe Pedro, mira a far cadere l'una nelle braccia dell'altro: Don Pedro, Leonato e Claudio fanno credere a Benedetto che Beatrice sia innamorata di lui; lo stesso piano \u00e8 attuato da Hero e dalle sue damigelle con Beatrice.\nNel frattempo Don Juan, con la complicit\u00e0 dei suoi sgherri, riesce a screditare Hero agli occhi di Claudio facendogli credere che lei lo tradisca la notte prima delle nozze: il giorno del matrimonio Claudio la ripudia pubblicamente, accusandola di essere una poco di buono.\nTutto sembra perduto, ma il frate che doveva celebrare il matrimonio consiglia ad Hero, lasciata priva di sensi, di far credere di essere morta di crepacuore, in attesa della riabilitazione.\nDurante la notte una sgangherata pattuglia di guardie, capitanata dal bislacco Carruba, cattura i servi di Don Juan, e dopo averli interrogati svela il mistero. Nel frattempo per\u00f2 Benedetto, che ha confessato il suo amore a Beatrice, sfida per amor suo il conte Claudio a duello.\nClaudio e il principe, dopo l'alterco con Benedetto, ricevono la notizia del complotto, e Claudio non esita ad accettare la richiesta di Leonato di sposare una fantomatica nipote, che si rivela infine essere la rediviva Hero. Beatrice e Benedetto, quando tutti sono pronti per le nozze, ingaggiano l'ultimo duello di parole, che si conclude con il loro fidanzamento. Don Juan, fuggito al peggiorare della situazione, viene riacciuffato e imprigionato.\nProduzione.\nLa commedia riprende di pari passo l'originale shakespeariano, rispettandone i tempi drammatici e la filologia del testo. L'apertura della pellicola si differenzia dal dramma di Shakespeare per la canzone \"Sigh no more\", che \"Molto rumore per nulla\" vede cantata da Baldassarre (Atto II, scena III), mentre nel film vi \u00e8 una prima decantazione per bocca di Beatrice. Il film mantiene l'originale ambientazione a Messina, ma \u00e8 stato interamente girato nella tenuta di Vignamaggio, nei pressi di Greve in Chianti (Firenze).\nAccoglienza.\nIncassi.\nIl film ha incassato 22 milioni di dollari nei soli Stati Uniti, mentre a livello mondiale il film ne ha incassati 36.\nCritica.\nLa pellicola ha ricevuto recensioni molto positive dalla critica. Il sito di critica cinematografica Rotten Tomatoes d\u00e0 al film un punteggio del 91% e lo ha certificato come \"fresco\".\nColonna sonora.\nLa colonna sonora di \"Molto rumore per nulla\" \u00e8 stata composta da Patrick Doyle, frequente collaboratore di Kenneth Branagh, che nel film interpreta il personaggio di Baldassarre. La colonna sonora \u00e8 stata pubblicata il 4 maggio 1993 e contiene 24 tracce."}
{"id": "949464", "revid": "6066", "url": "https://it.wikipedia.org/wiki?curid=949464", "title": "Aristocratico", "text": ""}
{"id": "949503", "revid": "1632387", "url": "https://it.wikipedia.org/wiki?curid=949503", "title": "Villa Emo", "text": "Villa Emo \u00e8 una villa veneta realizzata nei pressi di Fanzolo, a Vedelago, in provincia di Treviso, dall'architetto Andrea Palladio. L'opera, costruita probabilmente a partire dal 1558-1559, fu commissionata dalla famiglia Emo di Venezia, famiglia di cui \u00e8 rimasta nelle disponibilit\u00e0 fino al 2004.\n\u00c8 una delle pi\u00f9 compiute ville palladiane, costruita quando Palladio realizzava edifici simili gi\u00e0 da vent'anni. Nella progettazione della villa sono state utilizzate le stesse proporzioni matematiche, sia in elevazione che nelle dimensioni delle stanze, impiegate da Palladio per il resto della sua opera. Dal 1996 \u00e8 stata inserita dall'UNESCO nella lista dei patrimoni dell'umanit\u00e0, assieme alle altre ville palladiane del Veneto e a Vicenza \"citt\u00e0 del Palladio\".\nLa villa \u00e8 incorniciata da due lunghe barchesse colonnate che ospitavano originariamente le strutture per le attivit\u00e0 agricole, secondo un progetto di struttura produttiva analogo a quello di Villa Badoer e di buona parte dei progetti palladiani di villa. L'ingresso si trova al termine di un lungo percorso lastricato di grandi pietre squadrate.\nGli esterni sono essenziali, privi di decorazioni, mentre gli interni sono riccamente decorati con affreschi di Giovanni Battista Zelotti, autore di opere analoghe in altre ville palladiane.\nStoria.\nOrmai accettato dalle grandi famiglie aristocratiche veneziane, Palladio costruisce la villa per Leonardo Emo, la cui famiglia possedeva propriet\u00e0 a Fanzolo dalla met\u00e0 del Quattrocento. La datazione della costruzione di Villa Emo \u00e8 controversa, ma dovrebbe fissarsi al 1558, dopo villa Barbaro e villa Badoer, con le quali condivide l'impostazione generale.\nIl progetto di Villa Emo inserito ne \"I quattro libri dell'architettura\" di Palladio (1570) corrisponde esattamente alla sua realizzazione effettiva e nel descriverla i commenti dell'architetto sono molto brevi, a differenza di quanto abbia fatto in altre circostanze.\nLa villa palladiana quale esito di una nuova tipologia, dove le necessit\u00e0 pratiche della vita agricola sono tradotte in forme inedite e in un linguaggio nuovo ispirato all'architettura antica, ha senza dubbio un punto di approdo definitivo in quest'opera. Gli edifici funzionali alla conduzione delle campagne, che nella villa quattrocentesca sono casualmente disposti intorno all'aia, in villa Emo raggiungono una sintesi architettonica mai vista prima, che riunisce in un'unit\u00e0 lineare casa dominicale, barchesse e colombare.\nDescrizione.\nLa zona era attraversata dall'antica via Postumia e la trama dei campi seguiva la griglia della centuriazione romana. La villa \u00e8 orientata secondo tale trama antica, come si pu\u00f2 ben cogliere dagli ingressi all'edificio, allineati in una lunghissima prospettiva.\nLa composizione del complesso \u00e8 gerarchica, dominata dall'emergere della casa del padrone, innalzata su un basamento e collegata al suolo da una lunga rampa di pietra; ai fianchi due ali rettilinee e simmetriche di barchesse sono concluse da altrettante torri colombaie. Il purismo del disegno \u00e8 sorprendente quanto calibrato: basti guardare come le colonne estreme della loggia sono assorbite dal muro per 1/4 del loro diametro e graduano il passaggio dalla cavit\u00e0 in ombra alle pareti in piena luce. L'ordine architettonico scelto \u00e8 il dorico, il pi\u00f9 semplice, e persino le finestre sono prive di cornici.\nAlla logica stereometrica degli esterni corrisponde una decorazione interna straordinaria, opera del pittore Giovanni Battista Zelotti, che era gi\u00e0 intervenuto nei cantieri palladiani di villa Godi e della Malcontenta."}
{"id": "949565", "revid": "370187", "url": "https://it.wikipedia.org/wiki?curid=949565", "title": "Unione Sportiva Internazionale Napoli", "text": "L'Unione Sportiva Internazionale Napoli era una societ\u00e0 calcistica di Napoli. Fondata nel 1911, nel 1921 assorb\u00ec il Pro Napoli, terza squadra del capoluogo partenopeo, e nel 1922 si fuse con il Naples dando vita all'Internaples.\nStoria.\nLa societ\u00e0 fu fondata da una componente inglese del Naples Football Club, che l'11 ottobre 1911, capitanata da Bayon e Steinnegger, si separ\u00f2 dal club originario. La nuova squadra adott\u00f2 una maglia blu scuro con macchia bianca, ispirata, come la divisa del Naples, ai colori del Golfo di Napoli. Il campo di gioco in principio era a Bagnoli, con posti a sedere su seggiole allestite \"ad hoc\" al prezzo di 50 centesimi di lire. La nuova societ\u00e0 avrebbe prediletto gli sport atletici in generale e il calcio in particolare. Non appena fondata, l'Internazionale di Napoli strinse immediatamente contratto con la societ\u00e0 delle Terme di Agnano per uno spazioso campo di calcio provvisto di ampio chalet. Intenzione della nuova societ\u00e0 era mettersi d'accordo con le pi\u00f9 blasonate squadre del Nord Italia affinch\u00e9 scendessero a Napoli per giocare con l'Internazionale di Napoli in maniera da polarizzare nella popolazione partenopea quell'interesse per il calcio che nel meridione non aveva finora goduto della fortuna che tale sport godeva nel settentrione. Il 13 novembre 1911 il Mezzogiorno Sportivo scrisse che l'Internazionale Napoli aveva battuto \u00abdomenica scorsa\u00bb 3-1 una formazione, non citata, di \u00abmarinai inglesi\u00bb, descritta come \u00abuna squadra inglese di passaggio per Napoli\u00bb.\nIn seguito alla scissione, il Naples si indebol\u00ec considerevolmente, perdendo tutti gli elementi di origini straniere, nonch\u00e9 Michele Scarfoglio, richiamato in Libia; nonostante ci\u00f2, i bleu-celesti, allenati temporaneamente da Capra del Torino (che in quel momento si trovava a Napoli per il servizio militare), riusc\u00ec a vincere il primo confronto con l'Internazionale grazie a una rete di testa di Pasquali nei minuti finali del primo tempo. Il Naples vinse anche le due successive partite con l'Internazionale di Napoli, che and\u00f2 anche a perdere a Roma con il Roman; tuttavia, l'Internazionale riusc\u00ec a riprendersi da queste prime sconfitte, sconfiggendo a Napoli il Roman, e avendo la meglio sul Naples nel campionato meridionale di Seconda Categoria 1911-12 dopo cinque combattute partite (di cui tre di spareggio). L'Internazionale poteva contare su molti elementi stranieri, nonch\u00e9 addirittura su due giocatori italiani che erano stati in precedenza soci del Naples, ovvero Casacchia e Scarfoglio.\nL'inaugurazione del nuovo campo delle Terme di Agnano avvenne il 27 ottobre 1912, con una vittoria per 3-2 contro il Roman Football Club. Facevano parte della squadra Steinegger, l'inglese Fowles, l'elvetico Yenni, il portiere Pep\u00e8n Cangiullo proveniente dall'Audacia Napoli, dalla Societ\u00e0 Sportiva Napoli i fratelli Matacena e Mascoli, De Giuli ed il marchese Paduli. Nel 1912, la FIGC decise di ammettere al campionato di Prima Categoria (allora la massima serie) le squadre del centro-sud. L'Internazionale affront\u00f2 in uno scontro fratricida il Naples nella semifinale centro-sud, alla fine fu il Naples a uscirne vincitore grazie a due vittorie per 2-1 e 3-2. Nella stagione successiva l'Internazionale si prese la rivincita eliminando il Naples sempre nella semifinale centrosud prima di perdere la finale centrosud contro la . Le due squadre partenopee si affrontarono ancora una volta nelle semifinali centrosud nel 1915, ma lo spareggio necessario per stabilire la sfidante della Lazio (dopo la vittoria dell'Internazionale per 3-0 all'andata e quella del Naples per 4-1 al ritorno) non si tenne mai perch\u00e9 il torneo venne sospeso a causa dell'entrata in guerra dell'Italia nella Prima guerra mondiale.\nFinita la guerra nel 1919 il campionato riprese. Rispetto all'ultimo campionato il numero delle squadre partecipanti aument\u00f2 a dismisura soprattutto nel nord. Anche il numero di squadre campane partecipanti al campionato aument\u00f2 di molto; se nella stagione 1914-1915 le squadre campane iscritte alla prima categoria erano solo due (il Naples e l'Internazionale), nel 1919 erano aumentate a 5: oltre alle due rivali partenopee, si iscrissero Puteolana, Pro Caserta e Pro Napoli. Negli anni dal 1919 al 1922 l'Internazionale disput\u00f2 il girone campano di Prima Categoria, ma non brill\u00f2 particolarmente raggiungendo al massimo le semifinali interregionali.\nNell'ottobre 1922 la frattura italo-inglese del calcio partenopeo fu ricomposta, per ragioni di carattere finanziario: l'Internazionale e il Naples, entrambe in difficolt\u00e0 economiche, attuarono una fusione, dando cos\u00ec vita al Foot-Ball Club Internazionale-Naples, meglio noto come FBC Internaples."}
{"id": "949593", "revid": "106356", "url": "https://it.wikipedia.org/wiki?curid=949593", "title": "Lights and sounds", "text": ""}
{"id": "949615", "revid": "767487", "url": "https://it.wikipedia.org/wiki?curid=949615", "title": "Domenica e luned\u00ec", "text": "Domenica e luned\u00ec \u00e8 un album del 1994 di Angelo Branduardi.\nAl contrario degli album precedenti in questo disco i testi vengono affidati oltre che a Luisa Zappa anche ad altri esponenti della musica leggera italiana. La strofa iniziale del brano di apertura \u00e8 una breve poesia regalata a Branduardi da Franco Fortini; il testo \u00e8 stato poi sviluppato dallo stesso Branduardi e da Luisa Zappa.\nTracce.\n\"Musiche di Angelo Branduardi e testi di Luisa Zappa, tranne ove indicato.\"\nStampa Francese.\nQuesto album fu inciso in francese con il titolo \"La menace\" (testi di \u00c9tienne Roda-Gil), con questo disco si chiude, almeno per il momento, la discografia in lingua francese di Angelo Branduardi che solo nel 2000 incider\u00e0 in questa lingua una versione del \"Cantico delle creature\" per l'album L'infinitamente piccolo che venne distribuito anche in Francia."}
{"id": "949618", "revid": "33689", "url": "https://it.wikipedia.org/wiki?curid=949618", "title": "Politiche di sicurezza militare", "text": "Le politiche di sicurezza militare sono l'insieme delle misure e attivit\u00e0 adottate per garantire la sicurezza informatica in campo militare.\nSinossi generale.\nTutte le organizzazioni devono sviluppare delle politiche di sicurezza in grado di proteggere i loro dati, sistemi da eventuali attacchi, sia esterni che interni.\nI dati infatti devono essere protetti nella loro confidenzialit\u00e0, integrit\u00e0 e disponibilit\u00e0; le politiche di sicurezza devono pertanto lavorare su questi attributi per preservare l'esistenza dei dati.\nQueste politiche dovrebbero attenersi alle norme contenute negli standard internazionali sulla sicurezza informatica codificate nella ISO17799 e BS7799.\nLe politiche di sicurezza ricoprono infatti un ruolo molto importante all'interno della sicurezza informatica; possono essere identificati diversi livelli di \"policy\" di sicurezza: quelle di alto livello e quelle funzionali.\nLe politiche di alto livello sono l'insieme dei principi generali in materia di misure di sicurezza e hanno l'obiettivo di assicurare l'integrit\u00e0 e la disponibilit\u00e0 delle risorse informatiche, la riservatezza e la disponibilit\u00e0 delle informazioni.\nLe politiche funzionali invece costituiscono l'insieme delle regole atte a definire il comportamento di persone, risorse, enti a loro volta coinvolti nella Sicurezza Informatica. Sono fortemente vincolate all'architettura che l'azienda intende realizzare e pertanto devono essere definite al termine delle fasi di analisi e gestione del rischio.\nPer le operazioni militari, la sicurezza informatica \u00e8 legata al concetto pi\u00f9 generale di Operational security (processo che ha lo scopo di dare ad un'operazione militare l'appropriato livello di sicurezza, per negare le conoscenze al potenziale avversario circa le disposizioni, le capacit\u00e0, gli intenti e le vulnerabilit\u00e0 delle forze amiche), nel quale bisogna valutare le informazioni potenzialmente pericolose che vengono rese pubbliche dalla propria organizzazione, e stabilire se esse, messe opportunamente insieme, non costituiscano un concreto pericolo per la sicurezza. Un esempio sono le informazioni che si possono raccogliere attraverso tecniche di \"social engineering\".\nSicurezza militare.\nLa sicurezza militare in ambito informatico vede la presenza di due requisiti fondamentali: i requisiti di \"sensibilit\u00e0\" e i requisiti \"deve-conoscere\".\nI primi sono detti gerarchici dal momento che riflettono la gerarchia dei livelli di sensibilit\u00e0 dei dati, i secondi non sono gerarchici dal momento che non riflettono necessariamente una struttura gerarchica.\nQuesto modello di sicurezza informatica combinato dai due requisiti \u00e8 adottato per questo campo, in cui l'accesso \u00e8 controllato rigidamente da un'autorit\u00e0 centrale, la quale controlla tutto il sistema per far s\u00ec che persone estranee non vi possano accedere.\nRequisiti di sensibilit\u00e0.\nOgni informazione viene classificata con un particolare livello di sensibilit\u00e0 o importanza, questi livelli vengono definiti come: non classificato, riservato, riservatissimo, segreto, segretissimo (NATO: restricted, confidential, secret, top secret).\nQuesti livelli formano una gerarchia e riflettono una sensibilit\u00e0 crescente: le informazioni a un particolare livello sono pi\u00f9 sensibili di quelle del livello sottostante e meno importanti di quelle del livello successivo.\nEs. le informazioni del livello riservato sono pi\u00f9 sensibili di quelle del livello inferiore limitato e meno sensibili di quelle del livello successivo segreto.\nRequisiti \"deve-conoscere\".\nL'accesso ai dati sensibili \u00e8 limitato dai requisiti \"deve-conoscere\". Questo significa che solo i soggetti che devono conoscere quelle particolari informazioni sono autorizzati a lavorare su di esse.\nOgni informazione classificata deve essere associata con uno o pi\u00f9 prospetti definiti \"scomparti\" che descrivono l'oggetto delle informazioni.\nQuesto vuol dire che, per esempio, il progetto \"gamma\" pu\u00f2 utilizzare delle informazioni segrete - cos\u00ec come il progetto delta - ma gli individui del progetto \"gamma\" non possono accedere alle informazioni del progetto \"delta\" e viceversa; i due gruppi sono infatti entrambi autorizzati limitatamente alle informazioni segrete del proprio specifico progetto.\nIn questo modo le limitazioni \"deve-conoscere\" proteggono l'accesso alle informazioni, consentendolo solo alle persone che \"devono\" conoscerle.\nUno \"scomparto\" pu\u00f2 quindi contenere le informazioni di un solo livello di sensibilit\u00e0.\nUna persona che richiede l'accesso alle informazioni deve essere autorizzata per accedervi: il livello di autorizzazione indica che a una particolare persona, e non ad un'altra, \u00e8 stata concessa la fiducia per accedere a particolari informazioni di un determinato livello: non \u00e8 detto, ovviamente, che la stessa persona possa accedere ad informazioni di un livello superiore."}
{"id": "949626", "revid": "438678", "url": "https://it.wikipedia.org/wiki?curid=949626", "title": "DPLL", "text": "DPLL (Davis-Putnam-Logemann-Loveland) \u00e8 un algoritmo di ricerca esaustiva, basato sul backtracking, utilizzato per decidere la soddisfacibilit\u00e0 booleana di formule di logica proposizionale in forma normale congiuntiva (CNF), problema noto come CNF-SAT.\n\u00c8 stato introdotto nel 1962 da Martin Davis, Hilary Putnam, George Logemann e Donald W. Loveland, e rappresenta una specializzazione del precedente algoritmo di Davis-Putnam, una procedura sviluppata nel 1960. Per questo, soprattutto nelle pubblicazioni pi\u00f9 vecchie l'algoritmo Davis-Logemann-Loveland \u00e8 spesso indicato come il \"metodo Davis-Putnam\" o \"algoritmo DP\". Altre nomenclature comuni che mantengono la distinzione fra i due sono DLL e DPLL.\nIl DPLL \u00e8 una procedura assai efficiente, e dopo pi\u00f9 di 40 anni forma ancora la base dei pi\u00f9 efficienti risolutori SAT completi, cos\u00ec come per molti dimostratori di teoremi per frammenti di logica del primo ordine.\nAlgoritmo.\nL'algoritmo di backtracking di base viene eseguito scegliendo un letterale, assegnandogli un valore di verit\u00e0 (true o false), semplificando la formula e poi, ricorsivamente, verificando se la formula semplificata sia soddisfacibile; se \u00e8 questo il caso, la formula originale \u00e8 anch'essa soddisfacibile; altrimenti, si opera la stessa procedura ricorsiva assumendo l'altro valore di verit\u00e0 (false o true).\nTale procedimento \u00e8 noto come \"splitting rule\", poich\u00e9 divide il problema in due sotto-problemi pi\u00f9 semplici. Il passo di semplificazione rimuove, essenzialmente, tutte le clausole che sono diventate vere in quell'assegnamento parziale della formula, ed elimina dalle clausole rimanenti tutti i letterali che sono divenuti falsi.\nL'algoritmo DPLL potenzia il backtracking con l'utilizzo coatto di queste regole, ad ogni passo:\nL'insoddisfacibilit\u00e0 di un dato assegnamento parziale \u00e8 verificato se una clausola diventa vuota, ovvero se tutte le sue variabili sono state assegnate in modo tale da rendere falsi i letterali corrispondenti. La soddisfacibilit\u00e0 della formula \u00e8 verificata quando tutte le variabili sono assegnate senza generare alcuna clausola vuota o, nelle implementazioni moderne, se tutte le clausole sono soddisfatte. L'insoddisfacibilit\u00e0 della formula completa pu\u00f2 essere verificata solamente dopo una ricerca esaustiva del problema.\nL'algoritmo DPLL pu\u00f2 essere sintetizzato da questo pseudo-codice, dove \u03a6 \u00e8 la formula CNF e \u03bc \u00e8 un assegnamento parziale, inizialmente vuoto:\n funzione DPLL(\u03a6, \u03bc)\n if \u03a6=T \n then return true;\n if \u03a6=F \n then return false;\n if clausola unitaria (l) si trova in \u03a6\n then return DPLL(assign(l,\u03a6), \u03bc \u039b l);\n if letterale l si trova puro in \u03a6\n then return DPLL(assign(l,\u03a6), \u03bc \u039b l);\n l := scegli-letterale(\u03a6);\n return DPLL(assign(l,\u03a6), \u03bc \u039b l) OR DPLL(assign(NOT(l),\u03a6), \u03bc \u039b NOT(l));\nIn questo pseudocodice, codice_1 \u00e8 una funzione che ritorna una formula che \u00e8 ottenuta sostituendo ogni occorrenza di codice_2 con \"true\" e ogni occorrenza di codice_3 con \"false\" nella formula codice_4, e semplificando la formula risultante. Tale funzione DPLL ritorna solamente quando l'assegnamento finale soddisfa o meno la formula. In una implementazione reale, l'assegnamento soddisfacente la formula \u00e8 ritornato dall'algoritmo stesso (in questo caso \u00e8 stato omesso per semplicit\u00e0).\nL'algoritmo Davis-Logemann-Loveland ha performance che dipendono dalla scelta della variabile di \"branching\", cio\u00e8 il letterale utilizzato nel passo di backtracking. Come si pu\u00f2 notare, non siamo di fronte ad un algoritmo, ma pi\u00f9 propriamente ad una famiglia di algoritmi, uno per ogni scelta possibile riguardo alla variabile di branching. L'efficienza \u00e8 fortemente influenzata da tale scelta, a volte portando a istanze diverse del problema che hanno tempo d'esecuzione costante piuttosto che esponenziale.\nStudi attuali.\nLe ricerche per migliorare l'algoritmo hanno preso tre direzioni:"}
{"id": "949667", "revid": "2166030", "url": "https://it.wikipedia.org/wiki?curid=949667", "title": "Umberto di Maroilles", "text": "Biografia.\nUmberto, figlio di Evrardo e Popita, fu affidato ad alcuni monaci con lo scopo di educarlo. In seguito comp\u00ec probabilmente due pellegrinaggi a Roma, prima di fondare un monastero a Maroilles nell'Hainaut sulle rive dell'Helpe.\nNel 675 Umberto cedette la sua villa di M\u00e9zi\u00e8res-sur-Oise alla chiesa di Maroilles.. Mor\u00ec il 25 marzo 680 o 681 e venne seppellito nella cappella che aveva costruito. Nell'833 le spoglie dell'abate furono trasferite nella chiesa dell'abbazia. Verso il 1020 le sue reliquie vennero spostate dal luogo originario e furono traslate prima a Bruges e poi a Cambrai, prima di tornare nel 1733 nella chiesa di M\u00e9zi\u00e8res.\nOriginariamente negli antichi martirologi francesi, olandesi e tedeschi il santo veniva ricordato il 25 marzo, mentre ora, proprio della diocesi di Cambrai, la festa \u00e8 fissata al 6 settembre, anniversario della traslazione."}
{"id": "949677", "revid": "1543377", "url": "https://it.wikipedia.org/wiki?curid=949677", "title": "Giannina (unit\u00e0 periferica)", "text": "L'unit\u00e0 periferica della Giannina (, in albanese Janina) \u00e8 una delle quattro unit\u00e0 periferiche in cui \u00e8 divisa la periferia dell'Epiro. Il capoluogo \u00e8 la citt\u00e0 di Giannina.\nConfina a nord con l'Albania, nonch\u00e9 con le unit\u00e0 periferiche di Kastoria a nordest, Grevena a sudest, Prevesa a sud e Tesprozia ad ovest e sudovest.\nPrefettura.\nGiannina era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Giannina era suddivisa in ventotto comuni e tredici comunit\u00e0."}
{"id": "949729", "revid": "205197", "url": "https://it.wikipedia.org/wiki?curid=949729", "title": "Prefettura di Giannina", "text": ""}
{"id": "949746", "revid": "1305772", "url": "https://it.wikipedia.org/wiki?curid=949746", "title": "Villa Forni Cerato", "text": "Villa Forni Cerato \u00e8 una villa veneta situata a Montecchio Precalcino, in provincia di Vicenza, la cui progettazione \u00e8 attribuita all'architetto Andrea Palladio nel 1565 circa.\nL'edificio \u00e8 inserito dal 1996 nella lista dei patrimoni dell'umanit\u00e0 dell'UNESCO. La conservazione di questo bene architettonico \u00e8 tuttavia a repentaglio in quanto versa in stato di abbandono.\nVilla Forni Cerato, come gi\u00e0 casa Cogollo, rappresenta un caso esemplare di intervento palladiano su un edificio preesistente, trasformato pur con mezzi modesti in un significativo episodio monumentale. Come l'abitazione del notaio Cogollo, anche questa villa \u00e8 l'unica progettata da Palladio per un proprietario certo ricco, ma non nobile: Girolamo Forni, agiato mercante di legnami (fornitore di numerosi cantieri palladiani, a cominciare da quello di palazzo Chiericati), amico di artisti come il Vittoria e pittore egli stesso, collezionista di antichit\u00e0 e membro dell'Accademia Olimpica di Vicenza. \u00c8 possibile che l'asciutto minimalismo di questo calibrato edificio sia in armonia con lo \"status\" sociale borghese del proprietario.\nProprio l'astratto linguaggio di villa Forni ha ingenerato dubbi sull'effettiva paternit\u00e0 palladiana, cos\u00ec come la planimetria estremamente semplice, priva delle consuete relazioni fra le dimensioni delle stanze, o la presenza di qualche disarmonia proporzionale fra le parti dell'edificio. In realt\u00e0 la villa \u00e8 l'esito della ristrutturazione della \u201ccasa vecchia\u201d preesistente, e caso mai il punto di vista va rovesciato, cogliendo l'intelligenza palladiana nel trasformare vincoli condizionanti in opportunit\u00e0 espressive. Ne fa testo il chiaro disegno della serliana, con le colonne ricondotte a nitidi pilastri stereometrici in funzione della limitata larghezza della loggia (probabilmente dimensionata sul salone preesistente) o il fregio ridotto a una semplice fascia sotto il cornicione. Il prospetto della loggia, del resto, \u00e8 concettualmente identico a quello di casa Cogollo, collegando una volta di pi\u00f9 questi due edifici singolari.\nSpogliata quasi completamente della ricca decorazione scultorea, in parte opera documentata di Alessandro Vittoria, la villa versa da diversi anni in stato di abbandono. I vicini rustici e la colombara sono diroccati. Dei fasti originari conserva solo gli affreschi della loggia, ormai sbiaditi, raffiguranti rovine romane, due bei camini in pietra tenera della seconda met\u00e0 del Cinquecento e la testina di Medusa, posta a chiave dell'arco della serliana della loggia, attribuita a Alessandro Vittoria."}
{"id": "949794", "revid": "112019904", "url": "https://it.wikipedia.org/wiki?curid=949794", "title": "Fasano Jazz", "text": " \n\"Fasano Jazz\" \u00e8 stata una rassegna di musica jazz, che si \u00e8 tenuta a Fasano (BR) durante la stagione turistica, dal 1998 fino al 2017, anno dell'ultima edizione. \nOggi \u00e8 stato inglobato nella pi\u00f9 ampia rassegna culturale Costa dei Trulli, finanziata dalla Regione Puglia.\nCaratteristiche.\nLa manifestazione ha il principale scopo di valorizzare il talento di musicisti, soprattutto pugliesi, e di proporre alcune esibizioni di artisti di livello nazionale ed internazionale, con particolare attenzione rivolta alle nuove tendenze jazzistiche e alle continue mutazioni del genere.\nFasano jazz si tiene in fine primavera/inizio estate, in concomitanza con altre iniziative e celebrazioni popolari in occasione della rievocazione della storica vittoria sui Turchi del 1678 (La Scamiciata). Si inserisce nel pi\u00f9 ampio programma artistico-cultrale del \"Giugno Fasanese\".\nTra gli artisti di fama che hanno calcato i palcoscenici di \"Fasano Jazz\" vanno ricordati: Franco Cerri, Nicola Arigliano, Danilo Rea, Lino Patruno, James Senese, Stefano Bollani, Teresa De Sio, Carlo Fava, Roberto Gatto."}
{"id": "949816", "revid": "1784938", "url": "https://it.wikipedia.org/wiki?curid=949816", "title": "Luigi VI Enrico di Borbone-Cond\u00e9", "text": "Era il figlio unico dell'ottavo principe di Cond\u00e9 Luigi Giuseppe e di Carlotta di Rohan-Soubise, figlia di Carlo, principe di Soubise e duca di Rohan-Rohan.\nBiografia.\nLa giovent\u00f9 e il matrimonio.\nSpos\u00f2 nel 1770 Batilde di Borbone-Orl\u00e9ans, figlia di Luigi Filippo d'Orl\u00e9ans, duca d'Orl\u00e9ans e di Luisa Enrichetta de Borbone-Conti, e nipote del reggente Filippo II d'Orl\u00e9ans.\nAll'et\u00e0 di soli quindici anni fu ritenuto troppo giovane al momento per poter consumare il matrimonio e la sua sposa rientr\u00f2 nel convento da dove era venuta, appena terminata la cerimonia, ma egli la rap\u00ec e il matrimonio fu consumato. Essi ebbero un solo figlio, Luigi-Antonio Enrico duca d'Enghien, ultimo duca di Enghien. Luigi Antonio fu fatto sequestrare, arrestare e fucilare da Napoleone su consiglio di Talleyrand nel 1804.\nNel 1778, nel corso di un ballo mascherato, ci fu un alterco fra la duchessa di Borbone, moglie di Luigi VI Enrico Giuseppe, e il conte d'Artois, fratello minore del re Luigi XVI, e l'indomani i due cugini si batterono in duello al Bois de Boulogne.\nDivenne governatore della Franca Contea.\nNel 1789 emigr\u00f2 con il padre Luigi-Giuseppe e il figlio Luigi-Antonio Enrico. Lui e il figlio erano ovviamente realisti, fedeli all\"'ancien r\u00e9gime\", invece sua moglie era democratica e quindi favorevole alla rivoluzione. Combatt\u00e9 dapprima nell'armata degli emigrati comandata dal padre poi, nel 1792, si trasfer\u00ec nei Paesi Bassi per organizzare una propria armata legittimista. Nel 1795 prepar\u00f2 la spedizione, poi fallita, del conte d'Artois in Vandea. Nel 1801 si trasfer\u00ec con il padre a Londra. Nel 1814 rientr\u00f2 in Francia e durante i Cento Giorni cerc\u00f2 di organizzare la resistenza contro Bonaparte nell'Angi\u00f2, prima di fuggire in Spagna. Nella seconda restaurazione, alla morte del padre, fu nominato gran maestro di Francia (1818).\nLa turbolenta vita sentimentale.\nNel 1780 si separ\u00f2 dalla moglie, colpevole d'averlo canzonato in uno spettacolo teatrale che lei stessa aveva messo in scena.\nSuccessivamente ebbe due figlie naturali da una cantante d'opera, Margherita Caterina Michelot:\nDurante il forzato soggiorno in Inghilterra, ove fece vita molto lussuosa, conobbe in una \u201ccasa chiusa\u201d in Picadilly una semplice domestica di nome Sophie Dawes che divenne la sua amante e cui fece impartire un'istruzione accurata. Al suo rientro in Francia, all'avvento della Restaurazione, lei lo segu\u00ec. Dopo aver deciso di separarsi da lei, la fece andar sposa al barone di Feuch\u00e8res.\nIl decesso: suicidio o assassinio?\nNel 1829 il duca di Borbone sottoscrisse un testamento che assegnava alla baronessa di Feuch\u00e8res un legato di due milioni di franchi oltre ai suoi castelli e relative propriet\u00e0 di Saint-Leu, Taverny, Enghien, Montmorency e Mortefontaine, pi\u00f9 un padiglione del Palazzo Borbone e infine il castello di \u00c9couen alla condizione di farne un orfanotrofio per i figli dei soldati delle armate controrivoluzionarie dei Cond\u00e9 e della Vandea. Lasciava poi il rimanente dei suoi beni (qualcosa come 66 milioni di franchi, oltre al castello di Chantilly) al suo pronipote e figlioccio Enrico d'Orl\u00e9ans, figlio di Luigi-Filippo d'Orl\u00e9ans, futuro re di Francia.\nLa mattina del 27 agosto 1830, poco dopo gli eventi della Monarchia di Luglio, l'allora principe di Cond\u00e9 (o, come veniva allora ancor pi\u00f9 frequentemente chiamato, duca di Borbone) fu trovato strangolato da un cappio al collo, l'estremit\u00e0 della cui corda era attaccata alla \u00abspagnoletta\u00bb di una finestra della sua camera da letto nel castello di Saint-Leu, che aveva acquistato nel 1816. Stranamente, i piedi del duca toccavano terra. Nulla nella vita del principe, che la sera precedente si era ritirato normalmente, lasciava presagire una qualche intenzione suicida. Subito i \"legittimisti\" fecero circolare la voce che fosse stato assassinato su mandato del sovrano Luigi Filippo I di Borbone-Orl\u00e9ans e della moglie Maria Amalia di Borbone, i quali avrebbero cos\u00ec affrettato l'acquisizione dell'eredit\u00e0 del duca da parte del loro ultimo figlio. Per i legittimisti Luigi VI Enrico era inoltre un possibile candidato quarto in linea di successione assieme allo stesso Luigi Filippo (in seguito all'abdicazione - da essi non accettata - di Carlo X in favore del nipote minorenne Enrico V, passando per il figlio Luigi XIX, successione non riconosciuta e invalidata dagli orleanisti, che costituivano la maggioranza dell'Assemblea Nazionale e che nominarono direttamente il reggente Luigi Filippo come re), nonostante il principe di Cond\u00e9 avesse almeno ufficialmente rifiutato ogni pretesa al trono.\nIl confessore del duca, l'abate Pellier de Lacroix, dichiar\u00f2 pubblicamente che l'ultimo principe di Cond\u00e9 era innocente della sua morte, il che era come dire che si trattava di un delitto. La tesi dell'assassinio si basava, peraltro senza prove concrete, sulla presunta intenzione del duca di modificare il proprio testamento a favore di Enrico d'Artois, duca di Bordeaux (ossia il successore legittimista di Carlo X), al posto del duca d'Aumale, causata dall'impressione molto negativa che gli aveva procurato la vicenda dei \"tre giorni gloriosi\". Avuta notizia di questo intendimento del duca di Borbone, i genitori del duca d'Aumale avrebbero incaricato la baronessa di Feuch\u00e8res e suo fratello di assassinarlo, inscenando poi un suicidio. I seguaci degli Orl\u00e9ans si affrettarono a cercar di dimostrare che il defunto si era riconciliato con gli Orl\u00e9ans dopo il fatto dei \"tre giorni gloriosi\", aveva fatto indossare ai suoi servitori la coccarda tricolore, aveva donato 10.000 franchi a favore dei feriti nella vicenda di quei tre giorni ed aveva riconosciuto implicitamente la regalit\u00e0 di Luigi-Filippo, quando si era scusato con il medesimo di non poter partecipare alla cerimonia di intronamento.\nOggi si ritiene che la causa pi\u00f9 probabile dell'evento sia stato di un tentativo di quasi-strangolamento effettuato come pratica erotica: in questo sarebbe stato aiutato (forse un po' troppo, considerato che anche lei avrebbe ricevuto un sostanzioso legato dopo il decesso del duca) dall'amante, baronessa di Feuch\u00e8res, la quale, visto che il tentativo era andato ben oltre lo scopo, avrebbe organizzato, con l'aiuto del fratello, la messa in scena del suicidio. Ma se la baronessa fu pubblicamente sospettata, non fu invece mai inquisita, non essendo stato possibile nell'inchiesta stabilire che si era trattato effettivamente di un delitto."}
{"id": "949820", "revid": "226458", "url": "https://it.wikipedia.org/wiki?curid=949820", "title": "Realizzabilit\u00e0 multipla", "text": "Concetto relativo alla fungibilit\u00e0 delle funzioni cognitive umane. Introdotto con il funzionalismo.\nIn accordo con la realizzabilit\u00e0 multipla le funzioni cognitive umane sono realizzabili\ninternamente con tecniche e modalit\u00e0 differenti, come ad esempio, sistemi nervosi centrali, programmi per calcolatori, hardware elettronico riconfigurabile, reti neurali."}
{"id": "949834", "revid": "339392", "url": "https://it.wikipedia.org/wiki?curid=949834", "title": "Sant'Umberto di Maroilles", "text": ""}
{"id": "949892", "revid": "124557551", "url": "https://it.wikipedia.org/wiki?curid=949892", "title": "Camminando camminando", "text": "Camminando camminando \u00e8 il secondo album dal vivo di Angelo Branduardi. Il disco comprende anche due brani inediti composti da Branduardi, coi testi di Giorgio Faletti: ha inizio cos\u00ec una collaborazione che culminer\u00e0 con l'album \"Il dito e la luna\" del 1998 con i testi scritti interamente dal 'fantasista' di Asti.\nIl disco ha goduto di una ristampa alla fine del 2008 che non aggiunge nulla all'edizione originale. Il suo titolo \u00e8 tratto da un verso del brano \"I Santi\": \"\u00c8 camminando, \u00e8 camminando...\""}
{"id": "949952", "revid": "599013", "url": "https://it.wikipedia.org/wiki?curid=949952", "title": "Coe", "text": ""}
{"id": "949969", "revid": "1318658", "url": "https://it.wikipedia.org/wiki?curid=949969", "title": "Cattedrale di Bourges", "text": "La cattedrale di Santo Stefano (in francese: \"Cath\u00e9drale Saint-\u00c9tienne\") \u00e8 una cattedrale che si trova nella citt\u00e0 di Bourges, in Francia.\nNel 1992 \u00e8 stata inserita nell'elenco dei patrimoni dell'umanit\u00e0 dell'UNESCO. La cattedrale \u00e8 uno dei capolavori dell'architettura gotica in Francia e la sua facciata, larga 40 metri, \u00e8 la pi\u00f9 grande per questo tipo di edifici.\nDal 1862 \u00e8 classificata come Monumento storico di Francia.\nStoria.\nLa costruzione della cattedrale inizi\u00f2 nel 1195, praticamente in contemporanea con l'edificazione della cattedrale di Chartres, nel luogo medesimo della precedente cattedrale dell'XI secolo, della quale conserv\u00f2 la cripta. Il coro venne ultimato nel 1214, mentre le navate fra il 1225 e il 1250; la facciata, invece, venne finita nel 1270. L'edificio venne consacrato il 13 maggio 1324.\nNel XIV secolo, a causa di un problema strutturale della torre sud fu costruito a ridosso di essa un contrafforte. La torre nord, invece, venne costruita nel XV secolo, ma croll\u00f2 nel 1506 distruggendo il portale della facciata, che in seguito venne ricostruito.\nLuigi XI nel 1423 e il Gran Cond\u00e9 nel 1621 furono battezzati nella cattedrale.\nDescrizione.\nArchitettura.\nLa pianta della cattedrale \u00e8 a cinque navate con un'abside circolare e senza transetto. Nella facciata sono stati inseriti 5 portali d'accesso, uno per ogni navata, e altri due si trovano a met\u00e0 delle navate pi\u00f9 esterne. Ogni portale \u00e8 ornato da notevoli sculture, la pi\u00f9 famosa delle quali \u00e8 quella che si trova nel portale centrale della facciata e che illustra il giudizio universale. Nella parte superiore della navata centrale venne eliminata la galleria, permettendo quindi di sviluppare maggiormente in altezza la navata stessa.\nPer la stabilit\u00e0 della struttura vennero utilizzati dei possenti contrafforti, ma essendo questa una tecnica piuttosto innovativa per l'epoca si pu\u00f2 notare come le mura della cattedrale siano molto pi\u00f9 spesse di quanto non fosse necessario.\nAd eccezione di quelle della cappella assiale, quasi tutte le vetrate della zona absidale sono quelle originali del XIII secolo. L'iconografia che traspare dalle figure rappresentate in queste vetrate \u00e8 insolita, con una tipologia ed un simbolismo che creano complessi messaggi teologici: si vedono per esempio eventi dell'Antico Testamento sotto forma di prefigurazioni di episodi della vita di Cristo, mentre altre vetrate mostrano scene tratte dall'Apocalisse o dai Vangeli.\nOrgano a canne.\nSulla cantoria in controfacciata, si trova l'organo a canne, costruito tra il 1977 e il 1985 dalla ditta organaria francese Alfred Kern &amp; Sons su progetto dell'organista Marie-Claire Alain.\nLo strumento, a trasmissione integralmente meccanica, ha quattro tastiere (le prime tre, \"Positif de dos\", \"Grand-Orgue\" e \"R\u00e9cit expressif\" di 56 note, la quarta, \"\u00c9cho\", di 37) ed una pedaliera dritta di 30 note."}
{"id": "950001", "revid": "78273", "url": "https://it.wikipedia.org/wiki?curid=950001", "title": "I.Link", "text": ""}
{"id": "950079", "revid": "341295", "url": "https://it.wikipedia.org/wiki?curid=950079", "title": "Giacomo Leoni (architetto)", "text": "Biografia.\nIspirato dall'architetto rinascimentale Leon Battista Alberti, che ispir\u00f2 anche il suo contemporaneo Andrea Palladio, fu uno dei promotori del palladianesimo in Inghilterra, pubblicando oltremanica, fra il 1715 e il 1726, \"I quattro libri dell'architettura\" di Palladio e \"De re aedificatoria\" di Alberti. \nLeoni, sebbene non sia stato il primo a importare in Inghilterra l'opera palladiana (fra gli altri, prima di lui va segnalato Inigo Jones), fu insieme a Colen Campbell il motore del neopalladianesimo.\nNel suo viaggio verso l'Inghilterra, trascorse un periodo di studio e lavoro a D\u00fcsseldorf, in Germania, ove fu allievo del veneziano Matteo Alberti, ingegnere militare ed architetto, allora sovrintendente ai lavori per la corte del principe elettore del Palatinato, Giovanni Guglielmo.\nMa ovviamente Leoni non si limit\u00f2 a pubblicare libri: dopo essersi trasferito in Inghilterra nel 1714, a 28 anni, all'inizio degli anni venti del XVIII secolo ottenne la sua prima grande commessa, la trasformazione di Lyme Hall in un palazzo all'italiana. La sua opera prima, per\u00f2, fu \"Clandon Park\", nella realizzazione del quale mescol\u00f2 palladianesimo e barocco."}
{"id": "950185", "revid": "1982", "url": "https://it.wikipedia.org/wiki?curid=950185", "title": "Tempio di Serapide", "text": ""}
{"id": "950247", "revid": "1543377", "url": "https://it.wikipedia.org/wiki?curid=950247", "title": "Schwanengesang", "text": "Lo Schwanengesang (in italiano \"Il canto del cigno\") D 957 \u00e8 un ciclo di quattordici lieder composti da Franz Schubert nel 1828, anno della sua morte.\nNon ci troviamo di fronte a un ciclo in senso stretto, come nel caso delle raccolte \"Die sch\u00f6ne M\u00fcllerin\" e Winterreise (ambedue su testi di Wilhelm M\u00fcller) ed infatti ben tre autori concorrono alla stesura dei lieder.\nI primi sette lieder sono su testi di H. Ludwig Rellstab ed in essi prevale il tema della nostalgia e i richiami alla natura. Nostalgia della primavera, dell'amata lontana, degli amici e degli affetti perduti. \nI successivi sei sono su testi di Heinrich Heine ed in essi prevale il tono drammatico dovuto alla definitiva perdita dell'amore a rappresentare in senso lato le sofferenze umane.\nConclude la raccolta l'ultimo lied su testo di Johann Gabriel Seidl di carattere vivace.\nL'opera venne pubblicata postuma. Si pensa che il quattordicesimo lied sia stato arbitrariamente aggiunto dall'editore, ma che ci\u00f2 non fosse nelle intenzioni del compositore. Il lied \"Die Taubenpost\" \u00e8 considerato l'ultimo lied composto da Schubert."}
{"id": "950308", "revid": "1782831", "url": "https://it.wikipedia.org/wiki?curid=950308", "title": "Playmen", "text": "Playmen \u00e8 stata una rivista erotica \"patinata\" italiana per adulti fondata nel 1967 da Adelina Tattilo e diretta da Luciano Oppo, e dove hanno lavorato fotografi come Roberto Rocchi, Franco Marocco, Mimmo Cattarinich e Paolo Tallarigo. La rivista in Italia raggiunse, e per certi versi super\u00f2, la fama di \"Playboy\" nella sua versione italiana.\nLa rivista sopravvisse fino al 2001 e pubblic\u00f2 mensilmente fotografie di nudo erotico femminile, assieme a vari articoli sulla moda, lo sport, i beni di consumo e personaggi pubblici. L'uso di foto \"softcore\" fatto da \"Playmen\" lo pose in contrasto con le tante riviste \"hardcore\" e voleva richiamarsi, pi\u00f9 che all'allora montante ondata porno, proprio all'erotismo \"di classe\" ed \"educato\" di cui era portabandiera la rivista di Hugh Hefner.\nPrimi anni.\nMentre conduceva una battaglia con la censura, la rivista raggiunse una circolazione di 450.000 copie in meno di quattro anni dalla sua uscita nel 1967.\n\"Playmen\" cominci\u00f2 imitando Playboy, anche se la prima Ragazza del Mese, Brigitte Bardot, poneva le proprie mani sopra il seno. Ma in seguito, \"Playmen\" prese uno stile tutto suo, riflettendo il gusto europeo, non sovraesponendo seni come \"Playboy\". In un'intervista concessa al settimanale statunitense \"Time\" il 18 gennaio 1971, Adelina Tattilo disse: \"Gli Stati Uniti sono un matriarcato. Penso che sia questa la ragione per cui gli uomini americani preferiscono le donne con seni esagerati, voluminosi, vere calde bambinaie con un rassicurante aspetto materno\". Le donne scelte dalla Tattilo erano pi\u00f9 magre e pi\u00f9 mature rispetto alle scelte di Hugh Hefner.\nIn quel periodo \"Playmen\" era impaginato da Fulvio Jacometti e Umberto Jacolucci: , periodico settimanale della Rizzoli. \nNei primi anni, ogni mese, la magistratura, in diverse citt\u00e0, ordinava un ritiro di massa della rivista. \"Playmen\" veniva quindi acquistato dai collezionisti nelle prime ore dopo la sua apparizione in edicola.\nContenuto.\nMolte celebrit\u00e0 cominciarono la loro carriera - o utilizzarono la rivista per un rilancio - apparendo sulla copertina di \"Playmen\": Pamela Villoresi, la cantante Patty Pravo, la francese Brigitte Bardot, Ornella Muti, la cantante Amanda Lear e molte altre. \nLa rivista ospit\u00f2 le immagini di celebri attrici e modelle come Teresa Ann Savoy, Lilli Carati e Camille Keaton. Nel luglio 1968 l'edizione pubblic\u00f2 un articolo di Henry Miller. \nNel 1969, \"Playmen\" ottenne uno scoop internazionale: pubblic\u00f2 le foto di Jacqueline Kennedy, allora moglie di Aristotele Onassis, mentre, nuda, si abbronzava ai bordi della piscina nella loro villa nell'isola di Skorpios.\nOltre alle foto di celebrit\u00e0 svestite, la rivista conteneva interviste a personaggi che operavano nell'ambito di letteratura, cinema, arte, politica e sport. Sulla rivista apparve anche un'intervista al filosofo tradizionalista Julius Evola e di questi una parte del saggio \"Cavalcare la tigre\".\nNegli anni novanta, con la massiccia esplosione del mercato delle videocassette erotiche e pornografiche la rivista accus\u00f2 un grave colpo; quando alla gi\u00e0 grave flessione delle vendite si somm\u00f2 la sempre pi\u00f9 facile diffusione di materiale audiovisivo erotico (e gratuito) tramite la rete l'impero della Tattilo entr\u00f2 definitivamente in crisi, fino alla chiusura di \"Playmen\" nel 2001.\nPersone apparse in copertina.\nListe di modelle e di persone apparse in copertina, nel paginone centrale e in altri rilevanti servizi, suddivise per anni.\nDopo la chiusura.\nIl figlio di Adelina Tattilo e di Saro Balsamo, dopo la chiusura della rivista fondata dai propri genitori, ha pubblicato alcune edizioni del \"Calendario Playmen\": in particolare per gli anni 2004 e 2005, dedicati a Loredana Bontempi."}
{"id": "950338", "revid": "599013", "url": "https://it.wikipedia.org/wiki?curid=950338", "title": "Anubi (disambigua)", "text": ""}
{"id": "950340", "revid": "1652635", "url": "https://it.wikipedia.org/wiki?curid=950340", "title": "Cointreau", "text": "Cointreau (IPA ) \u00e8 un famoso marchio francese che identifica l'omonimo liquore triple sec prodotto a Saint-Barth\u00e9lemy-d'Anjou in Francia, vicino alla citt\u00e0 di Angers, dall'azienda R\u00e9my Cointreau.\nStoria.\nLa societ\u00e0 Cointreau viene fondata nel 1849 in Francia nella citt\u00e0 di Angers dai fratelli Adolphe e \u00c9douard-Jean Cointreau. Il loro primo successo \u00e8 un liquore a base di ciliegie, zucchero e alcool chiamato Guignolet. Sar\u00e0 per\u00f2 un liquore preparato per la prima volta nel 1875 da Edouard Cointreau, figlio di Edouard-Jean, a base di scorze di arance amare e arance dolci, zucchero e alcool, a consacrare il successo della loro azienda.\nAll'inizio del XX secolo il liquore comincia ad essere esportato in Europa, nel 1923 raggiunge gli Stati Uniti. Nel 1990 l'azienda si fonde con la R\u00e9my Martin, creando la R\u00e9my Cointreau; l'anno successivo viene quotata in borsa.\nAttualmente si stima in 15 milioni il numero di bottiglie vendute in oltre 200 paesi, di cui il 95% fuori dalla Francia.\nProdotto.\nIl Cointreau \u00e8 un triple sec distillato in alambicchi di rame rosso, con bucce fresche ed essiccate, fiori ed oli essenziali di arance provenienti da Spagna, Africa e Brasile, spezie, acqua, alcol e zucchero.\nIl cointreau si presenta trasparente e cristallino, con riflessi opalescenti, dal profumo e gusto intenso di arancia e con gradazione alcolica pari a 40%.\nConfezione.\nIl Cointreau viene presentato in iconiche bottiglie di vetro squadrate di colore ambrato ideate nel 1875 dal creatore del liquore Edouard Cointreau; la versione odierna mantiene lo stile delle bottiglie originali, leggermente rivisitato e con tappo metallico color arancione. Anche il logo \u00e8 rimasto sostanzialmente invariato, con la scritta \"Cointreau\" inserita su un nastro piegato; il logo attuale \u00e8 color arancione e molto stilizzato.\nVarianti.\nOltre ad una serie di bottiglie in edizione limitata, rivisitate da vari artisti (ad esempio Catherine Malandrino, Alexis Mabille), l'azienda ha presentato una variante del liquore.\nConsumo.\nIl signature drink del marchio \u00e8 il \"Cointreaupolitan\", ma il liquore \u00e8 presente in diversi cocktail, pu\u00f2 essere servito liscio, con ghiaccio, caldo sotto forma di grog o punch allungato con acqua calda e scorzette d'arancia.\nCocktail.\nI cocktail principali che presentano il Cointreau sono:\nPromozione.\nLa prima campagna pubblicitaria per promuovere il liquore venne firmata nel 1898 dall'artista francese Nicolas Tamagno, il quale ispirandosi ad una fotografia di Nadar, lega il marchio alla maschera di Pierrot; l'anno successivo viene girato un pionieristico filmato pubblicitario. Con l'esportazione a livello internazionale il marchio si lega allo slogan \"le marque mondiale\"; nel 1960 il Cointreau appare nella pubblicit\u00e0 di James Bond.\nNel 1980, la compagnia statunitense di abbigliamento Avirex ha prodotto un giubbotto in pelle in edizione limitata, recante sul retro un disegno in stile nose art del \"Cointreau Original Margarita\".\nNel 2001 comincia la campagna \"Be cointreauversial\", realizzata dall'agenzia pubblicitaria \"Kraftworks NYC\" legata ad un messaggio di indipendenza e decisione, soprattutto femminile. Il marchio comincia a sponsorizzare eventi e feste, e nel 2007 si lega al volto della ballerina di burlesque Dita Von Teese. Nel 2010 viene aperto un temporary club a Montmartre a Parigi, nel 2011 a Piccadilly Circus, Londra"}
{"id": "950503", "revid": "117297744", "url": "https://it.wikipedia.org/wiki?curid=950503", "title": "Poiatte", "text": "Poiatte (\"Pojate\" in veneto) \u00e8 una frazione del comune italiano di Alpago (Italia), della provincia di Belluno in Veneto.\nGeografia fisica.\nIl borgo \u00e8 situato lungo la costa orientale del Lago di Santa Croce ai piedi della foresta del Cansiglio, nella conca dell'Alpago.\nPosto lungo la S.P. 423 \"del lago di Santa Croce\" e dista circa 2 km da Farra, 12\u00a0km da Vittorio Veneto (TV) e 20\u00a0km da Belluno.\nStoria.\nIl nome della frazione deriva dal veneto pojat: antico sistema per ricavare carbone \"cucinando\" la legna.\nSi hanno notizie certe dell'esistenza di questo centro ancora sotto il dominio dell'antica Serenissima, quando sulle cartografie dell'epoca si trovava erroneamente inserita con il nome di Pogiatte.\nDel dominio dell'antica Repubblica rimangono ancora numerosi ruderi di fabbricati tipici usati tra l'altro anche come abitazioni di nobiluomini banditi dallo Stato Veneto.\nAbitato in passato per buona parte da minatori e carbonai, il borgo \u00e8 votato al culto di Santa Barbara, patrona e protettrice dei minatori, cui \u00e8 stato dedicato un capitello nella piazzetta.\nEconomia.\nTurismo.\nPoiatte \u00e8 un importante punto di accesso attrezzato per attivit\u00e0 di Windsurf e Vela nel lago.\nVi \u00e8 sede il Circolo Velico Alpago, la riva inoltre \u00e8 attrezzata con moli per barche da pesca.\nLa zona \u00e8 attraversata dalla pista ciclo-pedonale Venezia-Monaco, in questo tratto denominata \"via Regia\".\nInfrastrutture e trasporti.\nLa stazione ferroviaria principale \u00e8 \"Stazione per l'Alpago\" (linea Conegliano-Belluno), che serve i comuni della suddetta zona. Essa si trova a circa 6\u00a0km da Poiatte, di fronte al lago di S.Croce e sulla SS 51 di Alemagna.\nUlteriore fermata ferroviaria \u00e8 la Stazione di Santa Croce del Lago, presso l'omonimo paese a circa 2\u00a0km di distanza.\nLa zona \u00e8 raggiungibili tramite l'autostrada A27 uscendo al casello Fadalto-lago di Santa Croce. Attraverso la SS.51 di Alemagna, deviando poi nella S.P.423 \"del lago di Santa Croce\"."}
{"id": "950539", "revid": "768068", "url": "https://it.wikipedia.org/wiki?curid=950539", "title": "Soprano Falcon", "text": "Il soprano Falcon \u00e8 una variante di soprano drammatico individuata nella produzione francese della seconda met\u00e0 dell'Ottocento.\nCaratteri generali.\nDeve il suo nome al soprano drammatico francese Marie-Corn\u00e9lie Falcon (1814-1897), per cui furono creati i ruoli di Rachel e Valentine. Bench\u00e9 il suo registro naturale fosse di soprano, possedeva un registro centrale ricco ed esteso e buona estensione e corposit\u00e0 in quello basso.\nLa sua peculiarit\u00e0 era quella di saper legare senza sforzo i suoni acuti mantenendo fermi quelli medi e gravi.\nQuesto modo di cantare cre\u00f2 ben presto uno stile, tanto che anche Richard Wagner scrisse tre ruoli per la tessitura di un soprano centrale con le abilit\u00e0 della Falcon.\nVocalit\u00e0.\nIl soprano Falcon \u00e8 un soprano drammatico dal timbro ibrido, simile a quello del mezzosoprano, buona estensione e tenuta nel grave e nei centri; la sua tessitura \u00e8 pressoch\u00e9 centrale, con solo brevi momenti di sfogo nel registro acuto (peraltro non particolarmente esteso), tanto che molti mezzosoprani drammatici si sono cimentati in questi ruoli.\nAnche l'estensione \u00e8 ibrida, essendo pi\u00f9 ampia nel registro grave e centrale, ed \u00e8 compresa tra il sol grave e il si acuto (sol2 - si4)."}
{"id": "950546", "revid": "599013", "url": "https://it.wikipedia.org/wiki?curid=950546", "title": "Cow", "text": ""}
{"id": "950604", "revid": "6923", "url": "https://it.wikipedia.org/wiki?curid=950604", "title": "Caraga", "text": "Caraga \u00e8 una regione delle Filippine posta nella parte nord-orientale dell'isola di Mindanao. Il capoluogo regionale \u00e8 la citt\u00e0 di Butuan.\nLe province che fanno capo a questa regione, ufficialmente la Regione XIII, sono: Agusan del Norte, Surigao del Norte, Surigao del Sur che si affacciano sul mare, Agusan del Sur nell'interno, e la provincia insulare di Dinagat Islands.\nGeografia fisica.\nTerritorio.\nLa regione occupa la parte nord-orientale di Mindanao e le isole comprese tra il Mare delle Filippine e lo stretto di Surigao, la principale delle quali \u00e8 l'isola di Dinagat (802,12\u00a0km\u00b2). La suddetta isola va oltre il 10\u00ba parallelo latitudine Nord, risultando quasi per intero al di sopra del capo pi\u00f9 meridionale della regione di Visayas Orientale.\nSu Mindanao i confini sono ad ovest con la regione del Mindanao Settentrionale e a sud con la regione di Davao.\nCaraga presenta un territorio topograficamente molto vario come avviene un po' in tutte le Filippine. L'interno \u00e8 molto montuoso ma non mancano zone collinari e una grande zona pianeggiante, la valle del fiume Agusan, che \u00e8 anche il centro della produzione agricola e dell'economia della regione.\nTra i vari laghi della regione il pi\u00f9 grande \u00e8 il Lago Mainit, tra le province di Surigao del Norte e Agusan del Norte.\nClima.\nQuesta regione non ha una vera e propria stagione secca sebbene le piogge siano pi\u00f9 concentrate nel periodo che va da novembre a febbraio. La parte rivolta verso l'Oceano Pacifico \u00e8 esposta al pericolo dei tifoni mentre il resto del territorio pu\u00f2 godere di un clima piuttosto mite durante tutto l'anno.\nSuddivisioni amministrative.\nLa regione si divide in 5 province. Vi sono una citt\u00e0 che gode dei diritti riservati alle citt\u00e0 privilegiate, 2 citt\u00e0 componenti e 70 municipalit\u00e0.\nCitt\u00e0.\nCitt\u00e0 privilegiate:\nCitt\u00e0 componenti:\nEconomia.\nGran parte del territorio di Caraga \u00e8 coperto da foreste. Oltre allo sfruttamento di questa risorsa nella regione sono sviluppate la pesca e l'agricoltura, dove spiccano le coltivazioni di noce di cocco e banane.\nIl sottosuolo \u00e8 particolarmente ricco di minerali preziosi quali oro, argento, nichel, cromite, manganese e rame.\nAncora poco sviluppato il turismo che pure ha ottime potenzialit\u00e0 dato il buon clima, le bellissime spiagge e le ricchezze naturali di ogni tipo.\nSociet\u00e0.\nLingue e dialetti.\nLa lingua pi\u00f9 diffusa \u00e8 il cebuano (44%) cosa che dimostra che la regione \u00e8 popolata da immigrati provenienti soprattutto dalle Visayas. Segue il surigaonon (25%) che \u00e8 comunque una lingua della stessa famiglia, ed \u00e8 molto simile ad altri dialetti (butuanon, manobo, ecc...) che si parlano nel resto di Caraga."}
{"id": "950640", "revid": "79314579", "url": "https://it.wikipedia.org/wiki?curid=950640", "title": "Highball", "text": "la parola anglofona \"Highball\" nella wikipedia in lingua italiana pu\u00f2 riferirsi a diverse voci:"}
{"id": "950758", "revid": "663330", "url": "https://it.wikipedia.org/wiki?curid=950758", "title": "Ted Danson", "text": "\u00c8 noto al grande pubblico per aver interpretato il protagonista Sam Malone nella popolare sit-com statunitense \"Cin cin\" (1982-1993), John Becker in \"Becker\", D. B. Russell in \"CSI - Scena del crimine\" e \"\", Arthur Frobisher in Damages e Michael in \"The Good Place\".\nHa vinto 2 Emmy su un totale di 15 candidature (11 delle quali per ciascuna delle 11 stagioni di \"Cin cin\"), 3 Golden Globe su un totale di 12 candidature e un American Comedy Award. Ha ricevuto una candidatura agli Screen Actors Guild Awards e 5 ai Satellite Award. Ha ottenuto la sua stella sulla Hollywood Walk of Fame.\nBiografia.\nCarriera.\nTed Danson ha esordito come attore televisivo nella \"soap opera\" \"Somerset\", interpretando il ruolo di Tom Conway dal 1975 al 1976. Negli anni successivi (1977-1982) recita nel ruolo di un medico in un'altra \"soap opera\", \"The Doctors\". Danson \u00e8 anche scritturato per varie pubblicit\u00e0 commerciali televisive, nelle quali appare prevalentemente nei panni del personaggio \"Aramis man\". Numerose sono le sue partecipazioni speciali nelle serie televisive tra la fine degli anni settanta e i primi anni ottanta, alcune delle quali molto note anche in Italia: \"Magnum, P.I.\", \"Taxi\", \"Benson\", \"In casa Lawrence\", \"Truck Driver\", \"Laverne &amp; Shirley\", \"Tucker's Witch\".\nNel 1982 Danson viene scelto per uno dei ruoli pi\u00f9 significativi della sua carriera: il simpatico e gran donnaiolo Sam Malone, nella serie televisiva \"Cin cin\", trasmessa dalla NBC, la cui trama si gioca sulla relazione scoppiettante e piena di colpi di scena tra Sam Malone e Diane Chambers, una donna colta e sofisticata. Sebbene la prima stagione non ottenga significativi ascolti, la critica accoglie favorevolmente lo spettacolo, che tra il 1983 e il 1986 migliora costantemente la posizione nella classifica degli ascolti, fino a riscuotere un notevole successo e a figurare tra le prime dieci serie televisive pi\u00f9 seguite negli Stati Uniti. \nIl pubblico premia la serie per 11 stagioni e la puntata finale, andata in onda il 20 maggio 1993, \u00e8 seguita da 80 milioni di spettatori: si tratta della seconda pi\u00f9 seguita puntata finale di una serie televisiva. \"Cin cin\" vince quattro Emmy Awards e un Golden Globe come migliore serie televisiva; Danson \u00e8 candidato per 11 volte consecutive per l'Emmy Awards e nove volte per il Golden Globe, vincendo in totale due Emmy e due Golden Globe. Nel 2002 \"TV Guide\" classifica \"Cin cin\" al diciottesimo posto tra i pi\u00f9 grandi spettacoli di tutti i tempi. Danson appare, sempre nei panni di Sam Malone, come partecipazione straordinaria in altre serie, come \"Frasier\" (un episodio della seconda stagione), \"The Jim Henson Hour\", \"I Simpson\".\nUn'altra serie televisiva di successo, \"Becker\", mandata in onda dalla CBS dal 1998 al 2004 e prodotta dalla Paramount Television, consolida la popolarit\u00e0 di Danson negli Stati Uniti, il quale poi impersona s\u00e9 stesso in \"Curb Your Enthusiasm\". Danson interpreta anche ruoli drammatici in film di successo come \"Something About Amelia\" (1984), al fianco di Glenn Close, che ritrova nella serie televisiva \"Damages\" (2007-2012). Per \"Something About Amelia\" vince un Golden Globe e ottiene una candidatura per un Emmy Award come migliore attore in una miniserie o film per la televisione. \nNel 1996 Danson recita nella serie \"Ink\" con Mary Steenburgen, che diventa sua moglie nella vita reale; la serie, prodotta dalla CBS, ha per\u00f2 vita breve. Nello stesso anno impersona Lemuel Gulliver nella serie televisiva di successo \"Gulliver's Travels\". Dal 2011 al 2015 \u00e8 il nuovo protagonista della serie televisiva \"CSI - Scena del crimine\", dove interpreta D. B. Russell, sostituto di Raymond Langston (Laurence Fishburne). Dopo la cancellazione della serie madre, veste i panni di Russell anche in a partire dalla seconda stagione che lascer\u00e0 al termine della stagione.\nVita privata.\nDanson, che ha aderito a una dieta vegana per motivi etici e di salute, ha all'attivo tre matrimoni: dal 1970 al 1975 con l'attrice Randall Lee Gosch; dal 1977 al 1993 con la produttrice Cassandra Coates, da cui divorzia dopo una relazione con l'attrice Whoopi Goldberg, conosciuta sul set del film \"Made in America\" (1993) e dalla quale ha avuto una figlia biologica, Kate (1979) e una adottiva, Alexis (1985); dal 1995 \u00e8 sposato con l'attrice Mary Steenburgen.\nAmbientalismo.\nL'interesse di Ted Danson per le tematiche ambientali inizia a dodici anni, quando Bill Breed, curatore presso il Museo dell'Arizona Settentrionale, fa partecipare Danson e l'amico Marc Gaede a una singolare iniziativa: i tre, armati di una sega e di un'ascia, distruggono pi\u00f9 di 300 segnali pubblicitari lungo le strade, presso gli incroci cittadini e in altri luoghi pubblici.\nL'interesse di Danson per l'ambiente continua col trascorrere degli anni: l'attore inizia a occuparsi degli oceani e del loro stato di conservazione. Negli anni '80 \u00e8 socio fondatore dell'American Oceans Campaigns, che si \u00e8 unita con l'associazione Oceana nel 2001. Nel marzo 2011 Danson pubblica il suo primo libro, \"Oceana: Our Endangered Oceans And What We Can Do To Save Them\", insieme al giornalista Michael D'Orso.\nNell'ottobre del 2019 viene arrestato assieme all'attrice e attivista Jane Fonda durante una manifestazione per il clima a Washington.\nDoppiatori italiani.\nNelle versioni in italiano delle opere in cui ha recitato, Ted Danson \u00e8 stato doppiato da:"}
{"id": "950766", "revid": "1437331", "url": "https://it.wikipedia.org/wiki?curid=950766", "title": "Long drink", "text": "I long drink sono bevande alcoliche e analcoliche il cui volume varia dai 25 cl ai 30 cl. \nDescrizione.\nSono drink rinfrescanti e dissetanti che si bevono a qualsiasi orario e pertanto anche i long drink alcolici lo devono essere in maniera moderata: il contenuto alcolico va mantenuto intorno al 20% del volume."}
{"id": "950867", "revid": "1632387", "url": "https://it.wikipedia.org/wiki?curid=950867", "title": "Plague Angel", "text": "Plague Angel \u00e8 album pubblicato nel 2004 dalla band Black metal svedese Marduk.\nSegna la svolta e la \"rifondazione\" dopo lo stravolgimento della formazione del gruppo, che tra il 2002 e il 2004 ha perso Fredrik Andersson, Erik \"Legion\" Hagstedt e B. War. Proprio per questa componente di forte novit\u00e0, il disco ha destato grande attesa e curiosit\u00e0."}
{"id": "950869", "revid": "205250", "url": "https://it.wikipedia.org/wiki?curid=950869", "title": "Michele Ferrero", "text": "Biografia.\nNasce nel 1925 da Pietro Ferrero e Piera Cillario. Pietro ha diverse esperienze lavorative a Dogliani, ad Alba fino a Torino, con una pasticceria nella centrale via Berthollet. Lo scoppio della seconda guerra mondiale spinge Pietro e sua moglie Piera a tornare ad Alba, nel 1942, dove decide di aprire un laboratorio in via Rattazzi. Comincia cos\u00ec la storia della Ferrero.\nNei dieci anni successivi alla costituzione formale dell'azienda Ferrero, che avviene il 14 maggio del 1946, la crescita costante e veloce dell'industria continua anche grazie al lavoro di Michele, che collabora alla sua conduzione. Alla morte del padre avvenuta il 2 marzo 1949, la direzione passa a lui, allo zio Giovanni e alla vedova Piera. Dal padre Pietro impara le capacit\u00e0 artigiane, dallo zio Giovanni l'importanza dell'organizzazione commerciale e dalla madre Piera il senso della struttura aziendale. A 32 anni Michele si trova a guidare l'azienda in piena fase di sviluppo.\nSotto la sua guida l'azienda inizia a esportare oltre i confini nazionali: nel 1956 viene aperto il primo stabilimento in Germania, il perno del successo \u00e8 sempre il \"Gianduijot\", la pasta di cioccolato e nocciole spalmabile. Proprio l'internazionalizzazione crea l'esigenza di trovare un nuovo nome al prodotto, facile da pronunciare anche al di fuori dell'Italia, nel 1964 Michele sceglie quindi il nome Nutella. Insieme al nome della crema al cioccolato cambia anche la formula, si presenta infatti pi\u00f9 densa della prima versione, e viene registrata come formula segreta. Ferrero apre stabilimenti produttivi e di rappresentanza tra i quali \"Ferrero Germania\" e \"Ferrero Francia,\" e poi Olanda, Belgio, Svizzera, Danimarca e Regno Unito. Successivamente, esporta il marchio \"Ferrero\" fuori dall'Europa, ad esempio dall'Australia (1974) fino all'Ecuador (1975). Caratterizzato da una forte passione per il suo lavoro e una grande capacit\u00e0 creativa e visionaria, Michele \u00e8 l'inventore di molti dei pi\u00f9 famosi prodotti Ferrero: da Mon Ch\u00e9ri (1956) pensato per portare una sensazione di lusso alla portata di tutti, da Tic tac (1969) a Ferrero Rocher (1982), fino alla linea Kinder che rappresenta circa il 50% del fatturato Ferrero.\nLa strategia di Michele Ferrero \u00e8 sempre stata quella di pensare a prodotti innovativi, diversi dagli altri in circolazione, e avere un'idea chiara del suo target: la casalinga, madre, zia, moglie che va a fare la spesa per tutta la famiglia e che Michele ha sempre chiamato affettuosamente \"La Valeria\".\nIl 2 giugno 1971 viene nominato Cavaliere del Lavoro. Secondo Forbes, nel 2014 \u00e8 stato l'uomo pi\u00f9 ricco d'Italia (23,4 mld di dollari) e il 30\u00ba al mondo. \nIn Italia nei primi anni settanta l'azienda investe molto in pubblicit\u00e0 televisiva nel primo spazio appositamente creato, il \"Carosello\". Nel medesimo periodo firma un accordo con la C.P.C. per la diffusione in Italia della Knorr. Per volont\u00e0 di Ferrero nel 1983 nasce la Fondazione Ferrero, con sede ad Alba, dedicata agli ex-dipendenti Ferrero e alla promozione di iniziative culturali e artistiche, che \u00e8 un vero e proprio ente sociale.\nNel 2005 ha creato le Imprese Sociali Ferrero, finalizzate a creare posti di lavoro nei paesi emergenti, e a realizzare progetti per promuovere l'educazione e la salute dei bambini nelle aree in cui sono situati gli stabilimenti. Ferrero \u00e8 uno dei principali gruppi dolciari a livello mondiale: con oltre 34.000 collaboratori \u00e8 presente in 53 Paesi, ha 20 stabilimenti produttivi, di cui 3 operanti nell'ambito delle imprese sociali in Africa e Asia e 9 aziende agricole.\nQuando Michele Ferrero lascia la carica di amministratore delegato, va a vivere a Montecarlo, dove ha sede un'altra societ\u00e0 del Gruppo Ferrero, Soremartec (\"Soci\u00e9t\u00e9 de recherche de marketing et technique\"), i cui compiti vanno dall'innovazione del prodotto al rinnovamento dei sistemi di produzione, fino ai test di mercato. Dal 2008 alla morte \u00e8 risultato, secondo la rivista Forbes, la persona pi\u00f9 ricca d'Italia. Dopo una lunga malattia, Ferrero muore nel pomeriggio del 14 febbraio 2015 a Montecarlo all'et\u00e0 di 89 anni. Il 29 settembre 2015 gli \u00e8 stata intitolata una piazza della citt\u00e0 di Alba, fino ad allora denominata \"Piazza Savona\".\nVita privata.\nMichele Ferrero ha sposato Maria Franca Fissolo, che era da poco stata assunta come interprete in Ferrero dal 1961. La coppia avr\u00e0 due figli: Giovanni e Pietro. La coppia ha donato cinque milioni di euro per la costruzione del nuovo ospedale di Alba. "}
{"id": "950902", "revid": "1494169", "url": "https://it.wikipedia.org/wiki?curid=950902", "title": "CPU (disambigua)", "text": ""}
{"id": "950934", "revid": "1598", "url": "https://it.wikipedia.org/wiki?curid=950934", "title": "Palazzo Mormino Penna", "text": "Palazzo Mormino Penna \u00e8 un palazzo che si trova a Donnalucata, frazione marinara del comune di Scicli da cui dista circa 8 km, in provincia di Ragusa. In particolare sorge lungo via Regina Margherita e l'ingresso principale si affaccia all'incrocio tra via Villa Glori e Via Regina Margherita. \nLe origini.\nPalazzo Mormino Penna venne costruito, nell'Ottocento, dalla famiglia Penna di Scicli contemporaneamente ad una villa che si trova alla periferia nord del paese e che prende il nome di Villa Penna.\nL'intenzione della famiglia Penna era quella di avere a disposizione una villa al mare nonch\u00e9 un palazzo che si trovasse nelle immediate vicinanze della spiaggia.\nI lavori, in particolare, furono terminati dal Barone Antonio Penna Grimaldi e il palazzo rimase alla famiglia fino al secondo dopoguerra quando venne ceduto al Comune di Scicli.\nNegli anni successivi venne adibito anche ad asilo comunale e non di rado vi venivano trasferite alcune classi della vicina scuola elementare. \nIl Palazzo.\nL'edificio venne realizzato in pietra calcarea tipica del ragusano ed in stile neogotico anche se con decorazioni che simboleggiano la Trinacria.\nPer le mura esterne fu scelto il colore rosso acceso e tutto il palazzo venne circondato da un giardino coltivato con piante tipiche del mediterraneo.\nIl giardino era a sua volta recintato da sbarre di ferro, ma tale recinzione venne rifatta in muratura durante la seconda guerra mondiale a causa della necessit\u00e0 di ferro dell'epoca. \nNegli anni novanta \u00e8 stata tuttavia ripristinata parte della recinzione in ferro.\nIl Palazzo oggi.\nL'edificio \u00e8 oggi di propriet\u00e0 del Comune di Scicli e al piano terra si trovano gli uffici della delegazione comunale nonch\u00e9 una sezione staccata della biblioteca \"La Rocca\" di Scicli.\nIl primo piano, composto essenzialmente da un ampio salone centrale e da 4 stanze laterali pi\u00f9 piccole, viene spesso adibito ad ospitare mostre e altre manifestazioni a carattere artistico nonch\u00e9 riunioni della cittadinanza.\nIl giardino esterno \u00e8 stato suddiviso in 4 parti. In quella ad ovest \u00e8 stato realizzato un parco giochi per bambini, in quella a nord uno spiazzo che nel periodo estivo ospita un cinema all'aperto, in quella ad est vi \u00e8 un ampio e ben curato parco cittadino mentre la parte a sud funge da ingresso al palazzo ed \u00e8 stata pavimentata.\nMontalbano.\nPalazzo Mormino Penna \u00e8 stata location in alcuni episodi della serie Commissario Montalbano in particolare ne Il cane di terracotta e ne La forma dell'acqua gli interni rappresentano il commissariato di Vigata, e sempre ne La forma dell'acqua vi \u00e8 una intervista su televigata realizzata proprio all'ingresso.\nCollegamenti esterni.\nFoto del palazzo su Donnalucata On Line "}
{"id": "950943", "revid": "83531", "url": "https://it.wikipedia.org/wiki?curid=950943", "title": "Edward Bridge Danson III", "text": ""}
{"id": "950951", "revid": "1433186", "url": "https://it.wikipedia.org/wiki?curid=950951", "title": "Cata\u00f1o", "text": "Cata\u00f1o \u00e8 una citt\u00e0 di Porto Rico situata sulla costa settentrionale dell'isola. L'area comunale confina a est con Guaynabo, a sud con Bayam\u00f3n e a ovest con Toa Baja. \u00c8 bagnata a nord dalle acque dell'oceano Atlantico. Il comune, che fu fondato nel 1927, oggi conta una popolazione di oltre 30.000 abitanti ed \u00e8 suddiviso in 8 circoscrizioni (\"barrios\"). Assieme ai comuni di Bayam\u00f3n, Carolina, Can\u00f3vanas, Caguas, Guaynabo, Toa Alta, Toa Baja, San Juan e Trujillo Alto forma la grande area metropolitana di Porto Rico che raggiunge i 2.000.000 di persone, circa la met\u00e0 dell'intera popolazione dell'isola.\nInfrastrutture e trasporti.\nA Cata\u00f1o, assieme ai comuni di San Juan e Guaynabo, trova spazio l'area portuale di San Juan, che si estende attraverso l'intera baia di San Juan. In particolare, a Cata\u00f1o, si sviluppa l'area prettamente commerciale del porto."}
{"id": "950972", "revid": "155613", "url": "https://it.wikipedia.org/wiki?curid=950972", "title": "Inigo Jones", "text": "Biografia.\nOltre al fatto che nacque a Smithfield, al centro di Londra, da un operaio tessile cattolico gallese e che fu battezzato nella chiesa di St Bartholomew the Less, non si sa molto sui primi anni di vita di Jones.\nAlla fine del XVI secolo, ad ogni modo, fu uno dei primi inglesi a studiare architettura in Italia, compiendovi almeno due viaggi. Il primo (1598-1603) fu probabilmente finanziato da Roger Manners, V conte di Rutland. Nel secondo, fra il 1613 e il 1614, egli accompagn\u00f2 Thomas Howard, XXI conte di Arundel. Secondo informazioni contraddittorie, sarebbe stato in Italia anche nel 1606 e, in tale occasione, avrebbe sub\u00ecto l'influenza culturale del poeta e ambasciatore inglese Henry Wotton, come lasciano intuire alcune annotazioni a margine di una copia degli scritti di Andrea Palladio che fu in possesso di Jones. Le sue opere, in effetti, si rifecero particolarmente a Palladio, oltre che all'architetto romano Vitruvio.\nTra le opere pi\u00f9 note di Jones si annoverano la Queen's House di Greenwich (iniziata nel 1616, il pi\u00f9 antico degli edifici da lui realizzati ancora esistenti) e la Banqueting House di Whitehall (1619) \u2013 parte di una pi\u00f9 imponente opera di modernizzazione del Palazzo di Whitehall \u2013 che ha anche un soffitto dipinto da Pieter Paul Rubens.\nLa Banqueting House, in particolare, fu uno dei molti progetti ai quali Jones lavor\u00f2 con il marito di sua nipote, John Webb, che fu anche uno dei suoi assistenti.\nUn'altra delle sue opere pi\u00f9 celebri fu il progetto di Covent Garden (1631), commissionato da Francis Russell, IV conte di Bedford, che chiese a Jones di realizzare un'area residenziale sul modello della Piazza d'Armi di Livorno.\nScenografo e costumista.\n Di pari passo con il suo lavoro di architetto Jones si prodig\u00f2 anche nel campo della scenografia. Si parla di lui come del primo a introdurre le scene mobili e l'arco di proscenio nel teatro inglese. Jones disegn\u00f2 costumi e scenografie per un grande numero di masque di Ben Jonson.\nCollabor\u00f2 con la regina Anna di Danimarca dal 1605 in poi, curando gli allestimenti dell'attesissimo Queen's Masque, ballo che si svolgeva in occasione della \"Dodicesima Notte\" (l'Epifania) e che vedeva la Regina stessa nei panni della prima ballerina.\nPer conto di Carlo I, Jones lavor\u00f2 per la regina Enrichetta Maria di Francia sul progetto di una cappella cattolica nella Somerset House (un'opera che gli attir\u00f2 le ire dei protestanti e fece cadere nel dimenticatoio la sua opera subito dopo lo scoppio della Guerra civile inglese) nel 1642. Jones concluse i suoi giorni vivendo nella Somerset House e poi fu sepolto nella chiesa di St Benet Paul's Wharf, a Londra.\nFu Gran maestro della Massoneria inglese."}
{"id": "950991", "revid": "287204", "url": "https://it.wikipedia.org/wiki?curid=950991", "title": "Catano", "text": ""}
{"id": "951032", "revid": "83531", "url": "https://it.wikipedia.org/wiki?curid=951032", "title": "Componenti degli Iron Maiden", "text": ""}
{"id": "951069", "revid": "599", "url": "https://it.wikipedia.org/wiki?curid=951069", "title": "Petrograd", "text": ""}
{"id": "951075", "revid": "767487", "url": "https://it.wikipedia.org/wiki?curid=951075", "title": "Ms. Dynamite", "text": "Con il suo album d'esordio \"A Little Deeper\" vinse il Mercury Music Prize nel 2002 e due Brit Awards nel 2003.\nBiografia.\n\u00c8 nata e cresciuta a Londra da padre giamaicano e da madre scozzese, primogenita di 11 figli, tra cui il rapper Akala; \u00e8 cresciuta ascoltando musica reggae e hip-hop.\n\"A Little Deeper\".\nMentre lavorava con l'emittente radio RAW FM, fu scoperta in un club del West End di Londra da Richard Forbes, grazie al quale prima collabor\u00f2 all'album di musica \"garage dance\" \"So Solid Crew\", e poi pubblic\u00f2 nel 2002 l'album di esordio \"A Little Deeper\", dalle quali avrebbe estratto i singoli \"It Takes More\", \"Dy-Na-Mi-Tee\" e \"Put Him Out\", che arrivarono rispettivamente al numero 7, 5 e 19 della Official Singles Chart. L'album arriv\u00f2 al numero 10 della Official Albums Chart e fu pubblicato con successo anche al di fuori del Regno Unito; nel 2003 ricevette un'ottima accoglienza di critica negli Stati Uniti d'America. Sulla scia dell'album ricevette nel 2002 il prestigioso Mercury Music Prize, il cui premio di ventimila sterline devolse alla NSPCC (l'associazione nazionale britannica per la prevenzione delle crudelt\u00e0 sui minori), suon\u00f2 alla cerimonia di chiusura dei Commonwealth Games del 2002 nel City of Manchester Stadium, e vinse due Brit Awards (British urban act e British female solo artist) nel 2003. Il 2 luglio 2005 prese poi parte al Live 8 cantando \"Redemption Song\" di Bob Marley.\n\"Judgement Days\".\nL'11 settembre 2005, dopo aver dato alla luce suo figlio Shavaar, ha pubblicato il suo album \"Judgement Days\", in cui trattava temi di ancor maggiore impegno sociale, e accusava direttamente il primo ministro britannico Tony Blair nella canzone \"Mr Prime Minister\". L'accoglienza della critica fu abbastanza fredda, e il primo doppio singolo estratto, contenente le canzoni \"Judgement Day\" e \"Father\", non and\u00f2 oltre il numero 25 della UK Singles Chart. Il 6 gennaio 2006 ha preso a pugni un poliziotto dopo una rissa in un nightclub, ed \u00e8 stata condannata a 60 ore di servizi socialmente utili; il secondo singolo \"Fall In Love Again\" non \u00e8 mai uscito, e il video \u00e8 circolato solo su internet intorno a giugno dello stesso anno. Il flop dell'album le \u00e8 costato un Naomi Award come Worst Urban Act.\nAttualmente.\nNell'aprile del 2006 ha annunciato che avrebbe cominciato a lavorare su del nuovo materiale poco dopo la pubblicazione di \"A Little Darker\", una collezione di canzoni di giovani talenti hip-hop curata da lei e dal fratello Akala, che nel settembre dello stesso anno vinse un MOBO Award come \"Best Hip Hop Act\", battendo nomi molto noti come Kanye West e Busta Rhymes.\nNel novembre del 2006 ha preso parte a un reality show chiamato \"The Race\", in cui per una settimana dieci celebrit\u00e0 si sfidavano in pista con macchine Formula Ford; dopo circa dieci giri Ms. Dynamite si \u00e8 schiantata contro il muro a circa 100 miglia orarie (circa 160\u00a0km/h), ed \u00e8 stata trasportata con l'elicottero al pi\u00f9 vicino ospedale dove ha trascorso la notte in osservazione, per essere poi dimessa il giorno dopo. Nel 2010 ritorna alla musica grazie al singolo di Katy B Lights on che vede la partecipazione di Ms.Dynamite. Il singolo \u00e8 entrato alla quarta posizione della classifica britannica, nella quale \u00e8 rimasto per quattordici settimane consecutive. \u00c8 entrato in classifica anche nelle Fiandre, dove ha raggiunto la trentaseiesima posizione ed \u00e8 stato uno dei brani pi\u00f9 ascoltati del 2010. In una intervista del 3 agosto 2011 Ms.Dynamite ha confermato di star lavorando al suo terzo album in studio, che dovrebbe uscire a inizio 2012. Il 4 settembre 2011, prodotto da Labrinth, \u00e8 uscito il singolo \"Neva Soft\" con annesso video."}
{"id": "951090", "revid": "1670210", "url": "https://it.wikipedia.org/wiki?curid=951090", "title": "Isocosto", "text": "Un isocosto \u00e8 una curva utilizzata in microeconomia per rappresentare le infinite combinazioni di due fattori produttivi che danno luogo ad uno stesso costo di produzione. Solitamente \u00e8 rappresentata da una retta. Maggiore \u00e8 la distanza della retta dall'origine, maggiori saranno i costi di produzione. Lungo una stessa linea di isocosto, il costo di produzione risulta lo stesso.\nRappresentazione della linea di isocosto.\nPonendo sull'asse delle ascisse i lavoratori impiegati e su quello delle ordinate il capitale (fisso nel breve periodo) utilizzato (ad esempio, dei robot), risulta facile individuare una linea di isocosto. Indichiamo con \"L\" la manodopera e con \"K\" il capitale. L'equazione di una curva di isocosto pu\u00f2 essere: formula_1, dove \"w\" rappresenta il costo di una singola unit\u00e0 di manodopera e \"r\" il costo di una singola unit\u00e0 di capitale, mentre X rappresenta il costo totale di produzione.\nNel caso considerato, la curva \u00e8 una retta: qualora vengano utilizzati solo robot (e quindi nessuna unit\u00e0 di manodopera), risulter\u00e0 che \"X\" \u00e8 uguale a \"rK\", individuando l'intercetta verticale. Analogamente \u00e8 possibile trovare l'intercetta orizzontale quando non si utilizzano robot, ma solo manodopera.\nLa pendenza della retta \u00e8, in valore assoluto, uguale al rapporto fra i costi dei fattori produttivi, ed \u00e8 uguale a \"w/r\"."}
{"id": "951104", "revid": "63716", "url": "https://it.wikipedia.org/wiki?curid=951104", "title": "Ms Dynamite", "text": ""}
{"id": "951117", "revid": "57872", "url": "https://it.wikipedia.org/wiki?curid=951117", "title": "Santuario di Montallegro", "text": ""}
{"id": "951203", "revid": "15756", "url": "https://it.wikipedia.org/wiki?curid=951203", "title": "La sai l'ultima?", "text": "La sai l'ultima? \u00e8 stato un programma televisivo italiano in onda per svariate edizioni in prima serata su Canale 5 dal 1992. Incentrato sul tema delle barzellette, nelle varie edizioni \u00e8 stato condotto da diversi conduttori, tra cui Pippo Franco e Pamela Prati, Gerry Scotti e Paola Barale, Natalia Estrada, Gigi Sabani, Massimo Boldi, Lorella Cuccarini, Ezio Greggio. Ne sono stati tratti diversi spin-off.\nDescrizione.\nIl programma, ideato da Gigi Reggi, \u00e8 basato su una gara tra barzellettieri che, nel corso di ogni puntata, si sfidano proponendo barzellette. In ogni appuntamento, il pubblico in sala elegge il vincitore mediante il meccanismo degli applausi (appositamente misurati attraverso il meccanismo dell'applausometro).\nIl compito di unire le varie fasi della gara spettava ai conduttori, che si cimentavano in monologhi comici (specialmente nelle edizioni condotte da Pippo Franco), esibizioni di danza proposte dalle conduttrici delle varie stagioni (Pamela Prati, Paola Barale, Natalia Estrada e Lorella Cuccarini). Appuntamento fisso di ogni puntata erano anche gli spazi curati da comici facenti parte del cast fisso del programma, come Gino Bramieri nelle prime edizioni o, tra i tanti, Valentina Persia, Enrico Brignano e Franco Guzzo. In alcune edizioni, parte della puntata vedeva come protagonisti alcuni ospiti famosi che avevano il compito di raccontare le barzellette o venivano brevemente intervistati.\nDopo una puntata zero, in totale sono state realizzate undici edizioni, alle quali vanno aggiunte un'edizione speciale con puntate tematiche (1995), un'edizione intitolata \"La sai l'ultimissima?\", caratterizzata dalla riproposizione di spezzoni di repertorio (2003), e un'edizione dal titolo \"La sai l'ultima? Vip\", alla quale hanno preso parte come concorrenti solo ospiti \"vip\" (2004).\nStoria.\n1992-1996.\nLa trasmissione incomincia venerd\u00ec 13 marzo 1992, in prima serata, con una puntata zero condotta da Gerry Scotti e Sabina Stilo, che prevede una gara tra quindici barzellettieri giudicati da una giuria di personaggi noti capitanati da Iva Zanicchi.\nIn seguito al buon riscontro di pubblico, il programma viene proposto per una prima serie in onda il sabato in prima serata a partire dal 4 luglio 1992, con la conduzione di Pippo Franco e la partecipazione di Pamela Prati, che nel corso delle serate interpreta brani ed eseguiva coreografie ideate da Brian &amp; Garrison, oltre a cantare la sigla di testa omonima alla trasmissione e la sigla di coda \"Mocambo\". La trasmissione ottiene un buon successo di pubblico e critica e va in onda anche nell'estate 1993, con tutto il cast artistico riconfermato e arricchito dalla presenza dei comici Harold Davies, Giorgio Ariani, Gianni Fantoni e Franco Guzzo.\nA questa edizione prendono parte in qualit\u00e0 di concorrenti anche alcuni attori comici esordienti come Enrico Brignano, giunto fino alla puntata finale in onda con il titolo \"La sai l'ultimissima?\" nell'ottobre dello stesso anno, ed Emanuela Tittocchia. Un piccolo ruolo \u00e8 ricoperto anche da Jill Cooper, che al termine della puntata consegnava la coppa al barzellettiere vincitore.\nIl grande successo del programma porta alla decisione di collocare il variet\u00e0 in un periodo pi\u00f9 prestigioso della stagione televisiva, facendo cos\u00ec in modo che la terza edizione vada in onda nell'autunno del 1994, ancora una volta con Pippo Franco e Pamela Prati e sempre di sabato sera, scontrandosi con il fortunato programma di Rai 1 \"Scommettiamo che...?\". Il cast si arricchisce ulteriormente di attori comici tra cui Manlio Dov\u00ec, proveniente come i due conduttori dalla compagnia del Bagaglino, inserendo cos\u00ec anche dei momenti di satira politica. Sempre nella stessa stagione viene dato spazio agli ospiti provenienti dal mondo dello spettacolo e il pubblico in sala \u00e8 maggiormente coinvolto nello svolgimento della trasmissione poich\u00e9 possono declamare una propria barzelletta ed eseguire una coreografia di Brian &amp; Garrison, con l'aiuto di Pamela Prati. Questa terza stagione ottiene un buon consenso di pubblico, venendo seguito da oltre quattro milioni di spettatori con il 20% di share, nonostante la schiacciante concorrenza del variet\u00e0 RAI Questa edizione, che vede esordire nelle vesti di barzellettieri personaggi come Valentina Persia, Andrea Pucci, Giulio Golia e Rosario Rosanova, termina con due puntate di semifinali, una delle quali vide sfidarsi proprio la Persia con Rosanova, che vince il confronto. La finale accompagna il pubblico di Canale 5 durante la notte di San Silvestro, traghettandoli nell'anno nuovo.\nDopo questa edizione Pippo Franco e Pamela Prati cedono le redini della trasmissione a Gerry Scotti e Paola Barale, che proporranno la quarta edizione del programma nell'autunno successivo, insediandosi alla domenica sera. L'edizione, che vede la partecipazione del cast fisso di Gino Bramieri, Cristina D'Avena e Umberto Smaila e la partecipazione di ospiti come Vittorio Sgarbi ottiene un notevole successo di pubblico venendo seguito da oltre sette milioni di spettatori. Come l'anno precedente, anche per quest'edizione la trasmissione ha tenuto compagnia al pubblico di Canale 5 nelle notti della Vigilia di Natale e nella notte di Capodanno. L'edizione viene vinta da Giusy Zenere, eletta campionessa il 7 gennaio 1996, mentre il 14 gennaio successivo va in onda un'ulteriore puntata con tutti i migliori barzellettieri dell'edizione appena conclusa.\n1997-2008.\nDopo un anno di pausa, il programma torna su Canale 5 nell'aprile del 1997 con la conduzione di Gerry Scotti e Natalia Estrada con la sua quinta edizione, andata in onda nella serata del venerd\u00ec con successo, ottenendo ascolti superiori ai sei milioni di spettatori. L'accoppiata Scotti-Estrada mantiene la conduzione della trasmissione anche nella primavera del 1999. La sesta edizione, pur raggiungendo picchi di share superiori al 23% e una media di ascolti del 21,5% (quasi 4 milioni di telespettatori), non ottiene il successo sperato dalla rete, che punta a battere \"Festa di classe\", in onda su Rai 2 con la conduzione di Amadeus. In questa edizione da ricordare lo sketch \"Tigg\u00ec\" con l'imitazione dell'allora conduttrice del TG1 Lilli Gruber da parte della presentatrice spagnola e la presenza fissa di Brigitte Nielsen. Quest'edizione vide la presenza di molti ospiti tra cui Mara Venier, Gina Lollobrigida, Albano Carrisi, Laura Freddi, Silvana Giacobini, Maria Teresa Ruta, Sandra Milo, 14 veline di Striscia la notizia (in ordine di partecipazione al telegiornale satirico): Stefania Dall'Olio, Eliette Mariangelo, Micaela Verdiani, Simonetta Pravettoni, Annalisa Gambi, Laura Paternoster, Ana Laura Ribas, Cecilia Belli, Fanny Cadeo, Laura Valci, Miriana Trevisan, Laura Freddi, Cristina Quaranta e Roberta Lanfranchi.\nNel febbraio del 2000 parte la sesta edizione del programma, con Gigi Sabani che sostituisce Gerry Scotti, impreziosendo la trasmissione con alcune imitazioni. Al suo fianco viene riconfermata Natalia Estrada, ormai giunta alla sua terza stagione, In onda nella prima serata della domenica, nonostante l'agguerrita concorrenza del \"Medico in famiglia\" su Raiuno, la trasmissione porta a casa una media superiore al 20% di share con quasi 5 milioni di affezionati telespettatori. In questa stagione il cast \u00e8 arricchito dalla presenza del comico Antonio Giuliani. Sempre la Estrada e Sabani conducono anche l'edizione del 2001, in onda sempre in primavera. In queste edizioni, notevole spazio hanno gli ospiti vip.\nNel 2002 il programma, per festeggiare 10 anni, torna in estate, sempre su Canale 5, occupando la prima serata del sabato. Questa edizione propone la sfida tra tutti i barzellettieri campioni delle passate edizioni, per stabilire a chi appartiene il titolo definitivo di \"Re della barzelletta\". Condotto da Natalia Estrada, coadiuvata stavolta da Claudio Lippi, il variet\u00e0 ottiene un discreto riscontro di pubblico, totalizzando tre milioni cinquecentomila spettatori e uno share del 24%. In questa stagione, in onda in diretta dallo studio 11 di Cologno Monzese, ha particolare successo anche lo spazio dedicato ai sosia dei personaggi famosi.\nDopo alcune stagioni di assenza dagli schermi, la trasmissione torna in onda il marted\u00ec in prima serata nel gennaio 2008 su Canale 5, con la conduzione di Lorella Cuccarini e Massimo Boldi. La trasmissione non incontra il successo sperato, ottenendo appena il 15% di share, e viene cancellata dopo la quarta puntata.\nIl ritorno nel 2019.\nIl programma torna nel 2019 con l'undicesima edizione dal titolo \"La sai l'ultima? Digital Edition\", in onda dal 21 giugno al 26 luglio ogni venerd\u00ec sera per 6 puntate (seguite da uno speciale intitolato \"La sai l'ultima? Reload\", in onda il 2 agosto), condotta da Ezio Greggio e Romina Pierdomenico e con la partecipazione dei comici Maurizio Battista, Biagio Izzo, Nino Formicola, Gianluca Fubelli, Valentina Persia, Alessandro Paci e Uccio De Santis.\nQuesta edizione ottiene una media ascolti di 2.472.000 telespettatori con il 16,70% di share e viene vinta da Willer Collura della squadra di Gianluca Fubelli.\nLa sigla di questa edizione \u00e8 \"Just Got Paid\" di Sigala.\nL'edizione viene poi replicata nell'estate 2020, ogni sabato sera dal 18 luglio al 22 agosto, in prima serata su Canale 5.\nSpin-off.\nLa sai l'ultima? Miss/Vip/Famiglia/Lavoro/Cantanti.\nNella tarda primavera del 1995 viene realizzata una breve edizione in onda sempre su Canale 5 nella prima serata del gioved\u00ec condotta ancora una volta da Pippo Franco e Pamela Prati. Ogni puntata ha una tematica diversa (Vip, Miss, Famiglia, Lavoro, Cantanti) e vede protagonisti nei panni di barzellettieri persone legate alla categoria trattata durante la serata.\nLa sai l'ultima - La sai o non la sai?\nNell'estate 1998 va in onda nel preserale domenicale \"La sai l'ultima - La sai non la sai?\", montaggio di filmati di repertorio che anticipano il TG5 delle 20:00.\nLa sai l'ultimissima?\nNell'estate del 2003 Pippo Franco e Natalia Estrada, affiancati dagli attori comici Valentina Persia e Franco Guzzo, conducono \"La sai l'ultimissima?\", le cui vedono in gara alcuni nuovi barzellettieri, ma sono in buona parte composte da filmati estrapolati dalle precedenti edizioni della trasmissione originale. Lo stesso titolo era stato usato anche per la serata finale della seconda edizione in onda nel 1993.\nLa sai l'ultima? - Vip.\nA cavallo tra la primavera e l'estate 2004 va in onda \"La sai l'ultima? - Vip\", edizione dedicata alle barzellette raccontate dai personaggi famosi e condotta da Natalia Estrada e Claudio Lippi.\nLa sai l'ultima? - Web.\nNel 2011 nasce un ulteriore spin off, \"La sai l'ultima? - Web\", realizzato per Mediaset Extra sfruttando brevi filmati inviati dagli spettatori sul sito Internet Mediaset e va in onda per una durata di circa cinque minuti in coda a un ciclo di repliche de \"La sai l'ultimissima?\", in onda nella prima serata del canale nell'estate di quell'anno.\nLa sai l'ultima? - Snack.\nSempre Mediaset Extra ha proposto anche \"La sai l'ultima? - Snack\", breve spin off della trasmissione realizzato dal montaggio di alcune barzellette proposte nel corso degli anni."}
{"id": "951246", "revid": "174925", "url": "https://it.wikipedia.org/wiki?curid=951246", "title": "Comandante Valerio", "text": ""}
{"id": "951259", "revid": "287204", "url": "https://it.wikipedia.org/wiki?curid=951259", "title": "Morituri te salutant (romanzo)", "text": "Morituri te salutant \u00e8 un romanzo giallo storico di Danila Comastri Montanari ambientato nell'antica Roma. Come altri lavori precedenti di Montanari, ha come protagonista il senatore Publio Aurelio Stazio, stampato nella collana Il Giallo Mondadori con il numero 2394.\nTrama.\nAnno 45 d.C. A Roma dovranno tenersi i \"ludi gladiatori\", ovvero le amate lotte tra i gladiatori, ma nel corso di un combattimento, Chelidone, asso dell'arena, si accascia al suolo, vittima di un decesso inspiegabile. Ci\u00f2 porta Claudio, l\"imperator\" in persona, a convocare al Palatino il suo vecchio amico Publio Aurelio Stazio, affidandogli le indagini sulla morte del campione..."}
{"id": "951322", "revid": "123247498", "url": "https://it.wikipedia.org/wiki?curid=951322", "title": "Bourbon", "text": " \nIl bourbon \u00e8 un whiskey che prende il nome da una contea dello Stato del Kentucky. \nStoria.\nLa prima marca di whiskey creati in Kentucky \u00e8 stata quella della famiglia Pepper nel 1780, dopo diventata la James E. Pepper.\nSi dice che il reverendo Elijah Craig, nel 1789, sia stato il primo a dare il nome \"bourbon\" al proprio whiskey. Pu\u00f2 essere distillato in tutti gli Stati Uniti, tuttavia la sua produzione ha luogo in sei Stati e pi\u00f9 precisamente: Kentucky, California, Illinois, Pennsylvania, Indiana e Georgia. Ad ogni modo \u00e8 nel Kentucky che storicamente si concentra la maggior produzione del bourbon.\nCaratteristiche.\nLa distillazione del bourbon pu\u00f2 aver luogo solo negli Stati Uniti: nel 1964 il Congresso ha infatti riconosciuto il Bourbon Whiskey come \"prodotto caratteristico degli Stati Uniti\", creando le \"Federal Standard of Identity for Bourbon\" le quali prevedono che:\nProduzione.\nLa tipica miscela di cereali per il bourbon \u00e8 generalmente composta dal 70% di mais ed il rimanente \u00e8 dato da grano e/o segale, e orzo maltato. Questa miscela viene detta \"mash\" ed \u00e8 fatta fermentare attraverso un processo denominato \"sour mash fermentation\", nel quale alla miscela viene aggiunta acqua purissima demineralizzata e un'infusione acida ricca di lieviti attivi, proveniente da precedenti fermentazioni. Dal 2005 il suddetto procedimento \u00e8 utilizzato per l'elaborazione di tutti gli \"Straight Bourbon whiskey\".\nTerminata la fermentazione si procede alla distillazione, solitamente a ciclo continuo con alambicco a colonna, dando vita ad un distillato incolore che con la permanenza in botti acquister\u00e0 un colore naturale pi\u00f9 o meno intenso a seconda degli anni di invecchiamento."}
{"id": "951392", "revid": "287204", "url": "https://it.wikipedia.org/wiki?curid=951392", "title": "Dilatometro", "text": "Il dilatometro, o dilatometro lineare, \u00e8 uno strumento che consente di verificare l'aumento di lunghezza di una barra di qualsiasi materiale. Questo strumento \u00e8 provvisto di un ago che indica il progressivo aumento di lunghezza della barra.\nIn linea schematica \u00e8 costituito da: una barretta metallica, fissata a un estremo da un morsetto; un tubo in cui scorre il vapore caldo che riscalda la barretta sovrapposta. Quest'ultima dilatandosi in seguito all'aumento della temperatura, spinge una lancetta lungo un'ampia scala graduata verticalmente.&lt;br&gt; \nOpportunamente graduato lo strumento \u00e8 in grado di misurare gli allungamenti delle barrette di metalli diversi, permettendo quindi di calcolare la dilatazione lineare dei solidi e di conseguenza, tramite apposite formule, il loro coefficiente di dilatazione termica lineare.\nApplicazioni.\nLe applicazioni di questi strumenti scientifici coprono varie tipologie di materiali: leghe metalliche, ceramica, composti refrattari sinterizzati, vetro, polimeri, materiali compositi.&lt;br&gt; \nNel caso della ceramica o dei refrattari pu\u00f2 misurare anche la temperatura di sinterizzazione rilevando l'andamento delle variazioni dimensionali.\nAnche il tradizionale termometro clinico a mercurio utilizzato comunemente anche in ambito casalingo per misurare la temperatura corporea, \u00e8 basato sul principio di funzionamento del dilatometro."}
{"id": "951396", "revid": "94647", "url": "https://it.wikipedia.org/wiki?curid=951396", "title": "Protoplasti", "text": ""}
{"id": "951497", "revid": "1318658", "url": "https://it.wikipedia.org/wiki?curid=951497", "title": "Canal du Midi", "text": "Il canal du Midi (in italiano canale del Mezzogiorno) \u00e8 un canale artificiale francese lungo 241 chilometri che collega il fiume Garonna al mar Mediterraneo, tra le citt\u00e0 di Tolosa e S\u00e8te. Con il canale della Garonna, che collega Tolosa a Bordeaux, costituisce il \"canal des deux mers\" (\"canale dei due mari\"), offrendo una via navigabile ininterrotta tra Bordeaux e S\u00e8te, ovvero dall'oceano Atlantico al mar Mediterraneo.\nDal 1996 fa parte del patrimonio dell'umanit\u00e0 dell'Unesco. Originariamente chiamato \"Canal Royal en Languedoc\" (in italiano canale di Linguadoca) poich\u00e9 nel XVII secolo Tolosa era considerata la citt\u00e0 capoluogo dell'antica provincia della Linguadoca, fu in seguito ribattezzato \"Canal du Midi\" dai rivoluzionari nel 1789. Fu considerato dai suoi contemporanei come il pi\u00f9 grande cantiere francese del XVII secolo.\nStoria.\nIl commercio di frumento nel XVII secolo era fiorente e necessitava di infrastrutture per il trasporto delle merci. Per tale motivo Jean-Baptiste Colbert, controllore generale delle finanze di Luigi XIV (detto \"il Re Sole\") autorizz\u00f2 la costruzione di un canale per favorire gli scambi commerciali evitando il passaggio obbligatorio attraverso lo stretto di Gibilterra. Colbert autorizz\u00f2 la realizzazione dell'opera con il decreto reale dell'ottobre. Ideatore, promotore e progettista fu Pierre-Paul Riquet, precedentemente esattore delle imposte, francese nato a B\u00e9ziers, che diresse i lavori, iniziati appunto nel 1666 e terminati nel 1681.\nTuttavia Riquet non fu il primo a lavorare su questo progetto: abbiamo documenti che testimoniano come tale idea fosse stata contemplata da illustri politici ed amministratori fin dall'antichit\u00e0 quali Ottaviano Augusto, Nerone, Carlo Magno, e i re Carlo IX di Francia ed Enrico IV di Francia. L'ingegnere Nicolas Bachelier sottopose nel 1539 un proprio progetto agli Stati di Linguadoca. Nel 1598 questi Stati esaminarono anche la proposta di Pierre Reneau. Nel 1617 anche l'ingegner Pierre Aribat avanz\u00f2 nuovamente la proposta scrivendo sempre agli Stati di Linguadoca.\nQuesti progetti furono per\u00f2 abbandonati perch\u00e9 non risolvevano il problema delle fonti a cui attingere per alimentare con sufficiente acqua il canale nel punto pi\u00f9 alto del percorso che attraversava una zona storicamente asciutta. Tutti (Bachelier, Reneau, Aribat) proponevano di erigere alcuni incili sui fiumi dei Pirenei. Tuttavia l'impresa era considerata poco realistica e per questo tali progetti furono accantonati. Nel 1650 un ignoto ingegnere propose di attingere l'acqua a Cintegabelle che si affacciava sul fiume Ari\u00e8ge. Egli pensava di creare un canale non navigabile che portasse l'acqua nella localit\u00e0 di Pech-David nei pressi di Tolosa. Alcuni dissentirono proponendo il Colle di Naurouze, situato ad un'altitudine maggiore rispetto a Tolosa: sarebbe quindi stato pi\u00f9 facile far scendere l'acqua per pendenza. Ma anche questa proposta venne messa da parte: gli Stati di Linguadoca temevano che l'impresa fosse tecnicamente irrealizzabile e comunque troppo dispendiosa.\nNelle intenzioni originarie del XVII secolo la costruzione del \"Canal du Midi\" doveva collegare l'oceano Atlantico e il Mediterraneo, evitando quindi la lunga circumnavigazione della Spagna (all'epoca paese nemico) e il rischio di incappare in azioni di pirateria, permettendo di risparmiare un viaggio della durata di circa un mese.\nL'opera fu inaugurata ufficialmente il 15 maggio 1681 con il nome di \"Canal Royal de Languedoc\". Pierre-Paul Riquet fin\u00ec in bancarotta per gli ingenti costi da lui sostenuti in prima persona dopo che le casse di Luigi XIV non poterono pi\u00f9 fornire il sostegno necessario e mor\u00ec nel 1680, pochi mesi prima dell'apertura del canale alla navigazione. La costruzione richiese l'opera di 12.000 operai per un periodo di 15 anni.\nLe prestazioni di lavoro con regolare contratto, evitando il lavoro minorile, e con remunerazione molto pi\u00f9 elevata di quella dei comuni lavori agricoli, provocarono un autentico sconvolgimento del bracciantato agricolo maschile e femminile della regione, tale da rendere necessaria una successiva diminuzione delle paghe con il loro riallineamento al normale livello, per evitare il completo blocco dei lavori agricoli.\nInizialmente il canale era utilizzato prevalentemente da chiatte a vela di piccole dimensioni con alberi facilmente abbassabili, ovvero anche trainate da uomini. Verso la met\u00e0 del XVIII secolo, vennero utilizzati i cavalli per rimorchiare tali battelli fino all'avvento dei mezzi a vapore che iniziarono nel 1834. Nel 1838 furono registrate 273 navi sia per trasporto di merci che di passeggeri, e il suo utilizzo continu\u00f2 fino all'avvento delle ferrovie nel 1857.\nNonostante tutto, il traffico commerciale dur\u00f2 fino al 1980, quando inizi\u00f2 a diminuire rapidamente e cessando del tutto durante la siccit\u00e0 del 1989.\nOggi il canale \u00e8 diventato una attrazione turistica e un luogo per il tempo libero, dove molte persone possono praticare diversi sport come canottaggio, pesca, ciclismo, o escursioni su chiatte di lusso come l\"Anjodi\". L'alzaia lungo il canale funge da pista ciclabile che collega S\u00e8te a Tolosa, ovvero a Bordeaux. Le biciclette possono essere noleggiate in diversi luoghi lungo il \"Canal du Midi\". Il canale era arricchito da filari di platani maestosi su di ogni lato del canale. I 42.000 alberi, che risalgono al 1830, furono piantati per stabilizzare le banchine. Nel 2006 una infezione fece appassire e successivamente morire gli alberi. Circa 2.500 vennero distrutti a met\u00e0 del 2011, momento in cui si \u00e8 deciso che tutti sarebbero stati distrutti e sostituiti nel giro di 20 anni.\nCaratteristiche del canale.\nIl \"Canal du Midi\" ha 103 chiuse che servono a superare un dislivello totale di 190 metri. Considerando anche i ponti, le dighe, e un tunnel, il canale \u00e8 costituito complessivamente da 328 strutture. La via d'acqua \u00e8 lunga 240 chilometri, larga anche 15-20 metri e profonda 2. Le chiuse avrebbero dovuto essere modificate per rispettare lo standard della sagoma Freycinet, ma il costo di tali interventi era troppo elevato e non se ne fece nulla.\nIn corrispondenza della citt\u00e0 di B\u00e9ziers, il canale attraversa il fiume Orb tramite un ponte canale, in pratica un ponte portante il canale che scavalca il fiume. In totale furono costruiti sette ponti canali, sia per evitare il dislivello tra il canale e il corso del fiume, sia per evitare del tutto il corso d'acqua attraversato, considerato spesso troppo variabile e inaffidabile. Il canale, infatti, ha un proprio complesso sistema di accumulo e scorrimento delle acque, che assicura un flusso adeguato e costante.\nLa maggiore complessit\u00e0 del progetto fu quella di valutare l'idrografia naturale in base all'adeguata portata idrica e alla capacit\u00e0 di alimentare in modo sufficiente le opere idrauliche di accumulo e distribuzione delle acque in tutte le condizioni, rimanendo dentro precisi margini economici.\nIl \"Canal du Midi\" comport\u00f2 infatti anche la costruzione del primo bacino artificiale finalizzato all'approvvigionamento di una via d'acqua: per questo scopo fu eretta una diga lunga 700 metri e alta 30 al di sopra del livello del fiume e con uno spessore di 120 metri alla base, costruita grazie al lavoro di centinaia di donne che portarono canestri pieni di terra nel luogo della costruzione.\nIl progetto del canale prevedeva anche la costruzione del primo tunnel mai realizzato per permettere il passaggio di un canale, il tunnel di Malpas, una galleria lunga 173 metri, all'interno di una collina nei pressi di Nissan-lez-Enserune. Questo tunnel \u00e8 considerato un simbolo dell'ostinazione di Pierre-Paul Riquet contro le avversit\u00e0.\nQuando fu costruito, il Canal du Midi fu considerato il pi\u00f9 grande progetto idraulico della sua epoca, e ancor oggi viene visto come una grande realizzazione ingegneristica, tanto che nel 1996 fu inserito nell'elenco dei Patrimoni dell'umanit\u00e0 dell'UNESCO."}
{"id": "951614", "revid": "226458", "url": "https://it.wikipedia.org/wiki?curid=951614", "title": "Pietro Sernicola", "text": "Biografia e opere.\nFiglio di Matteo e di Beatrice De Feo, Pietro Michele Angelo Sernicola (nei docc. anche Sarnicola e Sornicola) comp\u00ec la sua formazione a Napoli probabilmente nel cantiere decorativo della Chiesa del Carmine Maggiore, dove in quegli anni era priore il padre carmelitano Carlo Sernicola, suo lontano parente.\nInfatti incontriamo Pietro venticinquenne a Napoli nel maggio 1697 quando viene ingaggiato, assieme a Maurizio D'Alessio di Calvanico, dai Carmelitani di Brindisi per i lavori di decorazione della loro nuova chiesa di San Gioacchino (attuale chiesa di Santa Teresa).\nSuccessivamente, nel 1700, forse di ritorno da Brindisi dove aveva concluso i lavori, Pietro realizza nella cappella di Santa Maria di Costantinopoli a Balvano (PZ) le due cornici in stucco che racchiudono le immagini di \"San Michele Arcangelo\" e della \"Madonna dei Sette Dolori\".\nNell'arco di ingresso della Cappella del Rosario nella chiesa di Santa Maria Maggiore a Sant'Angelo a Fasanella si conserva la scritta \"PETRUS SERNICOLA SCULPSIT A.D. 1712\", che potrebbe riferirsi ad alcune opere in stucco ivi conservate.\nAltra opera documentata di Pietro sono le decorazioni della chiesa di San Francesco ad Altavilla Silentina, datate e firmate: \"PETRUS SORNICOLA HOC OPUS FECIT 1720\".\nA Pollica realizza la \"Cappella di Santa Maria delle Grazie\" nella parrocchiale di San Nicola, come ci dice il contratto stipulato il 5 febbraio 1733 con Gennaro Baglivo che deteneva il giuspatronato.\nGli studiosi locali gli assegnano (pure in mancanza di riscontri documentari) anche le decorazioni interne di altre chiese di Pollica: la chiesa dell'ex convento di Santa Maria di Costantinopoli e la chiesa conventuale dei Riformati di Santa Maria delle Grazie, dove sembra essere sua una nicchia ornata da angeli nel coro.\nInfine sono da assegnare a Pietro le decorazioni in stucco della chiesa di Cuccaro databili dal contratto al 1735.\nSuo figlio Donato prosegu\u00ec l'attivit\u00e0 paterna, lavorando soprattutto nel cosentino, in particolare a Morano Calabro (chiesa di S. Maria Maddalena), a Corigliano e a Saracena."}
{"id": "951700", "revid": "1610933", "url": "https://it.wikipedia.org/wiki?curid=951700", "title": "Raficero campestre", "text": ""}
{"id": "951711", "revid": "1610933", "url": "https://it.wikipedia.org/wiki?curid=951711", "title": "Steenbok", "text": ""}
{"id": "951725", "revid": "1610933", "url": "https://it.wikipedia.org/wiki?curid=951725", "title": "Nototrago dalle orecchie nere", "text": ""}
{"id": "951740", "revid": "1610933", "url": "https://it.wikipedia.org/wiki?curid=951740", "title": "Antilope del Capo", "text": ""}
{"id": "951766", "revid": "1610933", "url": "https://it.wikipedia.org/wiki?curid=951766", "title": "Nototrago di Sharpe", "text": ""}
{"id": "951798", "revid": "37401", "url": "https://it.wikipedia.org/wiki?curid=951798", "title": "Eforo", "text": "Gli efori (singolare \"eforo\", , \"ispettore\", \"sorvegliante\", composto di \u1f10\u03c0\u03af, \"ep\u00ed\", \"sopra\", e \u1f41\u03c1\u03ac\u03c9, \"hor\u00e1\u014d\", \"vedere\") furono la pi\u00f9 importante delle magistrature spartane di et\u00e0 classica (dalla met\u00e0 del VI secolo a.C.), anche se potevano vantare un'origine molto antica.\nStoria.\nIstituzione.\nL'istituzione dell'eforato a Sparta \u00e8 tradizionalmente legata alla figura dell'antichissimo e leggendario Licurgo, anche se Aristotele sostiene che sia stato il re di Sparta Teopompo a fondare tale magistratura al tempo della Prima guerra messenica, cio\u00e8 verso la fine dell'VIII secolo a.C.\nCompiti e poteri.\nL'eforato era costituito da cinque membri, eletti fra tutti i cittadini spartiati, senza limitazioni n\u00e9 di nascita n\u00e9 di censo; uno di essi, l'eforo eponimo, era il presidente della magistratura e dava il nome all'anno in corso. Il mandato durava un anno e non era rinnovabile in alcun caso.\nPlutarco ci testimonia che inizialmente il compito degli efori era quello di prendere una decisione nel caso i due re fossero in disaccordo fra loro. La presenza infatti di due sovrani con poteri equivalenti rendeva necessaria una magistratura che facesse da arbitro. Il numero dispari dei magistrati consentiva inoltre di risolvere da una parte o dall'altra ogni questione anche in caso di ulteriore disaccordo all'interno del collegio degli Efori.\nL'importanza del voto di ogni singolo eforo \u00e8 testimoniata anche dall'episodio che vide protagonista il re Pausania nel 403 a.C.: il sovrano riusc\u00ec a convincere tre magistrati su cinque a dargli il permesso di intervenire personalmente, alla testa di un esercito, nella guerra civile in atto ad Atene tra i Trenta Tiranni e i democratici guidati da Trasibulo, esautorando cos\u00ec il navarca Lisandro dal teatro del conflitto.\nLe competenze degli efori finirono nel tempo per sovrapporsi a quelle dei re, finch\u00e9 l'importanza di questa magistratura super\u00f2 quella della diarchia e ricopr\u00ec, in et\u00e0 classica, un ruolo centrale nel sistema amministrativo di Sparta: in tale epoca gli efori presiedevano le sedute dell'Apella e della Gherusia, potevano dichiarare guerra ed erano protagonisti nella messa in campo delle forze armate e nelle scelte tattiche. Fungevano inoltre da suprema corte di giustizia per le cause commerciali e sovraintendevano all'agogh\u00e9, la particolare educazione spartana che andava dai 7 ai 20 anni di et\u00e0.\nL'importanza e la sacralit\u00e0 degli efori \u00e8 testimoniata da alcune norme molto particolari che ci tramanda Plutarco: secondo una di queste gli efori, appena entrati in carica, ordinavano a tutti gli Spartani di tagliarsi i baffi, a dimostrazione che gli ordini di questi magistrati dovevano essere eseguiti anche nei casi pi\u00f9 insignificanti.\nInoltre gli efori, in circostanze eccezionali, potevano deporre uno dei due re: per farlo, dovevano accusarlo davanti all'Apella di aver violato le antiche leggi di Sparta, fornendo le relative prove e, per dimostrare l'accordo della volont\u00e0 divina alla deposizione, dovevano celebrare un rito divinatorio tradizionale, secondo il quale i cinque magistrati dovevano scrutare il cielo in silenzio, in una notte di novilunio senza nuvole: se uno di essi avesse visto una stella cadente, il re accusato poteva essere deposto e mandato in esilio finch\u00e9, eventualmente, l'oracolo di Delfi o quello di Olimpia non avessero dimostrato la sua innocenza. Questo rito, una volta effettuato, poteva essere ripetuto solamente dopo che fossero trascorsi nove anni. Secondo la testimonianza di Plutarco, l'eforo Lisandro depose il re Leonida II proprio sfruttando questa antica tradizione.\nSoppressione dell'eforato.\nNel 227 a.C. il re Cleomene III, venuto in contrasto con gli efori, ne abol\u00ec la magistratura dopo aver teso un agguato ai cinque magistrati, mentre questi si trovavano insieme a pranzo come era consuetudine. Nell'agguato morirono quattro di loro, mentre il quinto, Agileo, riusc\u00ec miracolosamente a salvarsi fuggendo nel santuario della Paura.\nIl re di Macedonia Antigono III Dosone, dopo aver sconfitto Cleomene a Sellasia nel 222 a.C., restaur\u00f2 la magistratura, svuotata da ogni potere in quanto Sparta pochi anni dopo fu annessa alla Lega achea. L'eforato fu formalmente abolito solo nel II secolo d.C. dall'imperatore romano Adriano, anche se di fatto la citt\u00e0 di Sparta, come il resto della provincia d'Acaia, era sotto il completo controllo romano gi\u00e0 dal 146 a.C.\nAbbigliamento.\nSecondo moderne ricostruzioni gli efori, come gli altri Spartiati, portavano i capelli lunghi e li raccoglievano in trecce raccolte sulla nuca, a volte lasciandone libere due. Come i loro concittadini indossavano strettamente avvolto al corpo il tipico mantello lacedemone detto \"tribon\" (), che veniva usato in ogni stagione per dimostrare la loro resistenza al clima e secondo alcuni testi antichi era tinto di cremisi, colore che nell'antica Grecia aveva connotazioni militari. Non si ha alcuna notizia certa sui loro calzari: si pu\u00f2 solo ipotizzare che fossero simili ai sandali rossi portati dagli Ateniesi che simpatizzavano per Sparta. Infine si sa che, come gli altri Spartiati, portavano un bastone dall'impugnatura a forma di T detto \"bakterion\", simbolo di comando.\nEfori celebri.\nTra le figure di spicco che ricoprirono questa carica vi furono:"}
{"id": "951814", "revid": "10652", "url": "https://it.wikipedia.org/wiki?curid=951814", "title": "Ixocomus placidus", "text": ""}
{"id": "951824", "revid": "10652", "url": "https://it.wikipedia.org/wiki?curid=951824", "title": "Gyrodon placidus", "text": ""}
{"id": "951835", "revid": "10652", "url": "https://it.wikipedia.org/wiki?curid=951835", "title": "Boletus placidus", "text": ""}
{"id": "951848", "revid": "1347902", "url": "https://it.wikipedia.org/wiki?curid=951848", "title": "VIII Congresso nazionale del Partito Comunista Cinese", "text": "L'VIII Congresso del Partito Comunista Cinese si tenne a Pechino (per la prima volta) fra il 15 e il 27 settembre 1956, nello stesso anno in cui Krusciov rinneg\u00f2 Stalin, venendo per questo criticato da Mao (si veda crisi sino-sovietica per ulteriori informazioni). Fu l'ultimo Congresso di Deng Xiaoping e Liu Shaoqi, presidente della Repubblica. Deng riemerger\u00e0 all'alba degli anni '80.\nSvolgimento del Congresso.\nMao Tse-tung, nel corso del discorso d'apertura, indic\u00f2 che il compito del Congresso era \"fare un bilancio delle esperienze dopo il VII Congresso, unire tutto il Partito, unire tutte le forze possibili all'interno e all'esterno della Cina e di lottare per costruire una grande Cina socialista\". Nel suo rapporto, Liu Shaoqi esalt\u00f2 il primo piano quinquennale, suggerendo un incremento dell'industria pesante e la \"trasformazione progressiva e pacifica\" della borghesia nazionale, una politica estera moderata e la difesa nazionale sul modello sovietico. In ultimo, propose implicitamente di \"allentare\" la lotta di classe nel sistema socialista. Questo \u00e8 comunque in disaccordo con i pensieri espressi da Mao ne \"I dieci grandi rapporti\", suo articolo. Liu, in ultimo propose che la contraddizione principale della societ\u00e0 cinese non sarebbe pi\u00f9 quella fra proletariato e borghesia, ma fra rapporti di produzione avanzati e arretrati.\nDeng Xiaoping propose un nuovo Statuto, dove venivano rimossi i riferimenti al pensiero di Mao, accettato dal Congresso. In ultimo vengono discusse le proposte di governo.\nNella successiva seduta del nuovo Comitato Centrale, che si tiene il 28 settembre, Mao viene eletto presidente, Deng Segretario generale.\nGiudizio ufficiale cinese.\n\"Questo \u00e8 il primo Congresso da quando il Partito prese il potere nel 1949. Si svolse quando la trasformazione socialista in Cina era gi\u00e0 per gran parte completata e il Partito stava fronteggiando nuovi problemi e compiti. Mao Tse-tung pronunci\u00f2 il discorso d'apertura. Liu Shaoqi present\u00f2 il rapporto politico. Zhou Enlai fece delle proposte per il secondo piano quinquennale (1958-1962) per lo sviluppo dell'economia nazionale. Deng Xiaoping present\u00f2 il rapporto sulla modifica dello Statuto del Partito. Si stabil\u00ec al Congresso, ora che il sistema socialista era stato stabilito in Cina, che la contraddizione principale nel paese non era pi\u00f9 quella fra proletariato e borghesia, ma era fra i bisogni del popolo per una economia rapida e una cultura sviluppata in contrasto con le risorse a disposizione. Il principale obiettivo era concentrate tutta la nazione nello sviluppo delle forze produttive, l'industrializzazione del paese e gradualmente venire incontro ai bisogni del popolo. Il Congresso stabil\u00ec l'obiettivo di saldare il Partito al potere, incentivare il centralismo democratico e la dirigenza collettiva, opporsi al culto della personalit\u00e0, promuovere la democrazia nel Partito e cementare il rapporto fra il Partito e le masse. Inoltre, il Congresso diede indicazioni per lo sviluppo della causa socialista e del Partito nel futuro.\"\nNota bene: il giudizio \u00e8 stato dato dalla fazione di Deng Xiaoping, oggi continuata dall'attuale Segretario Hu Jintao. Difatti, i maoisti considerano diversamente questo Congresso, giudicando che il cambiamento della contraddizione principale fu un allentamento della politica della lotta di classe e che Liu Shaoqi, alleato di Krusciov mentre Mao era ancora fedele al pensiero di Stalin, avesse tentato di emulare il XX Congresso del PCUS, specialmente con l'incentivazione della dirigenza collettiva e della lotta al culto della personalit\u00e0, temi raccolti appunto da Krusciov nella critica a Stalin. Per questo, i maoisti fanno risalire a questo Congresso \"l'avvio del tradimento di Liu Shaoqi\"."}
{"id": "951879", "revid": "74801", "url": "https://it.wikipedia.org/wiki?curid=951879", "title": "Whitehall", "text": " \nWhitehall \u00e8 una strada di Westminster, a Londra. \nDescrizione.\n\u00c8 la principale arteria che porta a nord da Parliament Square, sede del governo, verso Charing Cross. Nella piazza sorge la statua di Carlo I d'Inghilterra, e spesso viene indicata come il centro di Londra. La strada \u00e8 sede di numerosi ministeri, e di conseguenza in Inghilterra l'espressione \"Whitehall\" viene usata anche per indicare l'amministrazione di governo.\nA darle il nome \u00e8 il grande Palazzo di Whitehall che vi sorgeva fino al 1698, quando fu distrutto da un incendio: originariamente, la strada portava all'ingresso del palazzo. Alla sua estremit\u00e0 nord sorge Trafalgar Square. La parte a sud di Parliament Square si chiama Parliament Street, sebbene nella realt\u00e0 ci sia pi\u00f9 di una soluzione di continuit\u00e0 fra le due strade, che insieme si estendono per un chilometro circa.\nStoria.\nParliament Street era una piccola strada che portava al Palazzo di Westminster. Quando il palazzo fu demolito, Parliament street fu allargata perch\u00e9 fosse adeguata a quella di Whitehall. L'aspetto attuale della strada \u00e8 per larga parte risultato delle modifiche del XIX secolo.\nLa Banqueting House, costruita nel 1622 da Inigo Jones, \u00e8 l'unica parte del precedente palazzo che rimane. Re Carlo I vi fu giustiziato il 30 gennaio 1649.\nIl cenotafio, il principale monumento ai caduti in Gran Bretagna, si trova al centro della strada, e ospita la Commemorazione dei caduti. Nel 2005 a poca distanza da esso \u00e8 stato eretto un Monumento alle donne della seconda guerra mondiale."}
{"id": "951907", "revid": "1305772", "url": "https://it.wikipedia.org/wiki?curid=951907", "title": "Apprendistato cognitivo", "text": "L'apprendistato cognitivo (cognitive apprenticeship) \u00e8 una metodologia didattica sviluppata dai ricercatori americani Allan Collins, John Seely Brown e Susan Newman, sostenitori della teoria pedagogica del costruttivismo sociale.\nSi tratta di una proposta di organizzazione delle attivit\u00e0 didattiche che riprende i principi dell'apprendistato tradizionale, della cosiddetta \"bottega artigiana\" di un tempo, della didattica basata sulle competenze, della \"concettualizzazione della pratica\" e si concretizza in un approccio che riserva maggiore attenzione agli aspetti metacognitivi e ai diversi contesti di applicazione del processo di apprendimento.\nDefinizione di apprendistato cognitivo.\nL'apprendistato \u00e8 una pratica formativa che consiste nella partecipazione alle attivit\u00e0 proprie di contesti lavorativi. Nel caso di una formazione sul lavoro all'interno di un apprendimento tecnico-professionale le diverse modalit\u00e0 sono previste dal progetto educativo dell'istituzione educativa di appartenenza. Un novizio che si avvia ad imparare un mestiere, una professione, una pratica \u00e8 in una posizione di \"partecipazione periferica legittimata\" ma la sua posizione diviene sempre pi\u00f9 centrale quanto pi\u00f9 l'esperienza e la partecipazione gli consentono di sviluppare abilit\u00e0 e conoscenze, cio\u00e8 competenza.\nCollins, Brown e Newman rivalutano i processi di \"modelling\"/\"coaching\"/\"scaffolding\"/\"fading\", propri di un percorso di apprendistato, ai quali associano una intensa attivit\u00e0 di riflessione e concettualizzazione su quanto si fa e si impara.\nL'apprendistato cognitivo si rif\u00e0, per alcuni aspetti, ai concetti espressi da Lev Sem\u00ebnovi\u010d Vygotskij sull\"'interiorizzazione\" e sulla \"zona di sviluppo prossimale\", concetti che indicano quanto nel processo di apprendimento dell'individuo siano rilevanti l'interazione con gli altri e l'aiuto degli altri. Lo sviluppo delle funzioni cognitive pi\u00f9 complesse in un individuo emergono, secondo l'apprendistato cognitivo, con la collaborazione di individui \"esperti\", che fungono per il soggetto come modelli: l'esperto esibisce la propria prestazione, guida, orienta e conduce l'apprendista verso nuove competenze. Il modellamento (modelling) permette all'apprendista di appropriarsi di saperi e procedure utili a situazioni specifiche o pi\u00f9 largamente a contesti sociali e di realizzare quella che viene definita: \"partecipazione guidata\". Il concetto di \"partecipazione guidata\", secondo Barbara Rogoff, sostanzia il processo educativo come atto reciproco in cui l'alunno, l'apprendista, acquisisce conoscenze attraverso la collaborazione con il tutor e attivamente contribuisce alla risoluzione di problemi muovendosi all'interno di contesti di interazione casuali e informali.\nIl funzionamento cognitivo si modifica giorno per giorno grazie ai rapporti di apprendistato, che consistono in allenamenti e assistenza da parte dell'esperto (coaching); in un sostegno e appoggio continuo attraverso indicazioni e \"feedback\" (scaffolding); in una graduale riduzione dell'assistenza (fading) man mano che l'apprendista diviene pi\u00f9 competente ad articolare ci\u00f2 che sta svolgendo e ad esporre a voce alta l'esperienza di cui ha maturato consapevolezza; in una riflessione ponderata sulle sue prestazioni e nel confronto di queste con quelle dei pari o degli esperti, confronto che potenzia le abilit\u00e0 di autocorrezione e di autoregolazione; infine, nell'esplorare e risolvere problemi in maniera autonoma e scegliendo percorsi e soluzioni nuove.\nUn esempio di apprendistato cognitivo sono le \"comunit\u00e0 di pratica\", contesti di apprendimento basati sulla condivisione, collaborazione e aiuto reciproco in cui si genera conoscenza. In esse l'apprendente matura quella particolare energia psichica che sostiene il processo di apprendimento, la motivazione, soprattutto se le situazioni di problem solving a lui prospettate sono reali.\nLe modalit\u00e0 sociali e di apprendistato in tali ambienti di apprendimento si sono sviluppate maggiormente con l'avvento delle tecnologie multimediali. L'interazione che si intesse \u00e8 tra gli esperti, gli apprendisti e gli strumenti tecnologici culturalmente determinati. La conoscenza \u00e8 distribuita tra le persone, le fonti di informazioni, i dati raccolti, le tecnologie che ne sostengono l'organizzazione, tra gli interlocutori, esperti e pari, con cui si comunica.\nElementi che sostengono l'apprendistato cognitivo.\nContesto\nIl contesto \u00e8 il luogo dove si sviluppano i processi cognitivi, si stabiliscono interazioni sociali e si genera la conoscenza situata tipica degli ambienti di apprendistato.\nIncapsulamento dell'apprendimento\nFenomeno che limita e circoscrive gli apprendimenti scolastici al ristretto ambito della scuola e pertanto produce conoscenze non riutilizzabili. La modalit\u00e0 dell'apprendistato mira al superamento di questa tendenza e a determinare un sapere critico generalizzato da poter spendere nelle diverse esperienze.\nComunit\u00e0 di allievi\nL'apprendistato cognitivo si fonda sull'interazione sociale che crea expertise distribuita tra i vari componenti della comunit\u00e0 attraverso pratiche collaborative.\nInsegnamento reciproco\n\u00c8 il punto focale dell'apprendistato cognitivo che si determina in virt\u00f9 del modellamento, dell'assistenza e del sostegno, sia l'esperto sia l'apprendente assumono il ruolo di insegnante.\nMetodi di insegnamento.\nCollins, Brown e Newman svilupparono sei metodi da applicare durante le diverse fasi dell'apprendistato cognitivo;\n- i primi tre (modeling, coaching, scaffolding) sono il fulcro dell'apprendistato e sono legati all'area cognitiva e metacognitiva;\n- i due successivi (articulation and reflection) sono sviluppati al fine di favorire la tecnica del problem-solving;\n-l'ultimo passo (exploration) \u00e8 pensato per aiutare a condurre l'apprendista all'indipendenza e per aiutare ad identificare e risolvere eventuali problemi.\nModelling\nIl metodo del Modelling prevede che il maestro illustri e svolga un compito in presenza dell'apprendista, il quale pu\u00f2 cos\u00ec costruire un modello concettuale grazie all'esperienza (per esempio, un docente di matematica potrebbe illustrare a voce alta ogni singolo passaggio durante lo svolgimento di un compito, fungendo da modello all'apprendista). \nCoaching\nQui invece, l'esperto osserva i compiti svolti dall'apprendista, dando suggerimenti e \"feedback\" mirati allo sviluppo delle conoscenze e al miglioramento delle prestazioni. Il maestro assiste continuamente secondo le necessit\u00e0 del ragazzo.\nScaffolding\nIn questo metodo, vengono strutturate le strategie e i metodi utili all'apprendista per migliorarne conoscenze e rinforzare l'apprendimento e questo pu\u00f2 avvenire per manipolazione, in maniera attiva o tramite il lavoro di squadra, il maestro fornisce un appoggio all'apprendista, uno stimolo e pre-imposta il lavoro.\nArticulation\nQuesta fase evidenza l'importanza dell'indagine, del pensare ad alta voce e il ruolo critico degli studenti;\nattraverso l'indagine, gli insegnanti pongono domande agli studenti per permettere loro di comprendere meglio il loro grado di conoscenza e per formare migliori modelli concettuali; il pensare a voce alta, obbliga gli studenti ad articolare i propri pensieri mentre risolvono i problemi.\nGli studenti assumono un ruolo determinante nel momento in cui monitorano il lavoro svolto dai loro colleghi durante le sessioni di gruppo.\nReflection\nIn questa fase l'apprendista ha la possibilit\u00e0 di comparare i propri processi e metodi di problem solving con quelli di altri esperti o colleghi; un metodo utilizzato \u00e8 quello di comparare le precedenti performance di esperti e studenti, sottolineando gli aspetti comuni e quelli distanti, con lo scopo di migliorarsi di volta in volta. \nExploration\nGli studenti devono risolvere i problemi in autonomia, in forma nuova, inoltre devono essere in grado di insegnare ai loro colleghi strategie di problem-solving."}
{"id": "951918", "revid": "1610933", "url": "https://it.wikipedia.org/wiki?curid=951918", "title": "Zebra imperiale", "text": ""}
{"id": "951937", "revid": "66398192", "url": "https://it.wikipedia.org/wiki?curid=951937", "title": "Neutrini", "text": ""}
{"id": "951942", "revid": "7703144", "url": "https://it.wikipedia.org/wiki?curid=951942", "title": "Parliament Street", "text": ""}
{"id": "951999", "revid": "1610933", "url": "https://it.wikipedia.org/wiki?curid=951999", "title": "Balena franca nera", "text": ""}
{"id": "952046", "revid": "1610933", "url": "https://it.wikipedia.org/wiki?curid=952046", "title": "Procavia del Capo", "text": ""}
{"id": "952057", "revid": "1610933", "url": "https://it.wikipedia.org/wiki?curid=952057", "title": "Irace delle rocce", "text": ""}
{"id": "952066", "revid": "1610933", "url": "https://it.wikipedia.org/wiki?curid=952066", "title": "Procavia delle rocce", "text": ""}
{"id": "952095", "revid": "438678", "url": "https://it.wikipedia.org/wiki?curid=952095", "title": "Primo teorema di Shannon", "text": "Nella teoria dell'informazione, il primo teorema di Shannon (o teorema della codifica di sorgente), stabilisce dei limiti alla massima compressione possibile di un insieme di dati e definisce il significato operativo dell'entropia.\nIl teorema stabilisce che, per una serie di variabili aleatorie indipendenti ed identicamente distribuite (i.i.d.) di lunghezza che tende ad infinito, non \u00e8 possibile comprimere i dati in un messaggio pi\u00f9 corto dell'entropia totale senza perdita di informazione. Al contrario, compressioni arbitrariamente vicine al valore di entropia sono possibili, con probabilit\u00e0 di perdita di informazione piccola a piacere.\nIl teorema della codifica di sorgente per simboli di codice, stabilisce un limite inferiore e superiore alla minima lunghezza attesa di una serie di parole di codice, in funzione dell'entropia della parola in ingresso (vista come una variabile aleatoria) e della dimensione dell'alfabeto in esame.\nCodifica di sorgente.\nLa codifica di sorgente \u00e8 un mappaggio da una sequenza di simboli generati da una sorgente ad una sequenza di simboli di un alfabeto (solitamente binario), tale che i simboli sorgenti possano essere esattamente recuperati dai bit (codifica senza perdite) o recuperati con qualche distorsione (codifica con perdite). Questo \u00e8 il concetto che sta alla base della compressione dei dati.\nIn altre parole si pu\u00f2 dire che \u00e8 la modalit\u00e0 con la quale ciascun evento associato ad una sorgente discreta viene codificato mediante una sequenza di simboli.\nQualit\u00e0 dell'informazione.\nLa codifica di sorgente introduce i concetti alla base della \"qualit\u00e0 dell'informazione\":\nVolendo, ora, stabilire un'unit\u00e0 di misura \u00e8 opportuno far riferimento al caso in cui si ha bisogno dell'informazione minima per prendere una decisione.\nTrascurando il caso limite (quando l'evento \u00e8 certo) nel quale esiste un solo risultato, il caso con il minimo bisogno di informazione \u00e8 quello in cui esistono due possibili risultati equiprobabili (es.: il lancio di una moneta).\nSi definisce con bit la quantit\u00e0 di informazione necessaria, e sufficiente, per discriminare e decidere tra due soli eventi equiprobabili: formula_4, dove formula_5 \u00e8 l'indice di proporzionalit\u00e0.\nAltri parametri importanti si riassumono in:\nTeorema della codifica di sorgente.\nIn teoria dell'informazione il teorema della codifica di sorgente (Claude Shannon, 1948) stabilisce che:\nTeorema della codifica di sorgente per simboli di codice.\nSia formula_13 una variabile casuale a valori in un alfabeto finito formula_14 e sia formula_15 un codice decifrabile (ossia una funzione univoca) da formula_16 a formula_17, dove formula_18. Sia S la risultante lunghezza della parola di codice formula_19.\nSe formula_15 \u00e8 ottima nel senso che ha la minima lunghezza attesa per la parola di codice formula_13, allora\nDimostrazione: teorema della codifica di sorgente.\nSiano formula_13 una sorgente di variabili i.i.d. e formula_24 una serie di uscite con entropia formula_25 nel caso discreto ed uguale entropia differenziale nel caso continuo. Il teorema della codifica di sorgente stabilsce che per ogni\nformula_26, esiste un formula_27 abbastanza grande ed un codificatore che prende formula_27 uscite i.i.d. della sorgente e le mappa su formula_29 bit, in modo che i simboli sorgente formula_30 siano recuperabili con probabilit\u00e0 di almeno formula_31.\nSia fissata una qualche formula_26. L'insieme tipico, formula_33, \u00e8 definito come\nformula_34\nLa propriet\u00e0 di equipartizione asintotica (AEP), mostra che per un formula_27 largo abbastanza, la probabilit\u00e0 che una sequenza generata dalla sorgente cada nell'insieme tipico, formula_33, tende ad uno. In particolare per un formula_27 grande abbastanza,formula_38.\nLa definizione di insieme tipico, implica che le sequenze che cadono nell'insieme tipico soddisfano la condizione\nSi noti che:\nDato che formula_47 bit sono sufficienti per rappresentare ogni stringa nell'insieme.\nL'algoritmo di codifica: il codificatore controlla che la sequenza di ingresso cada nell'insieme tipico; se s\u00ec produce in uscita l'indice della sequenza d'ingresso nell'insieme tipico; se no, il codificatore produce un arbitrario unumero binario formula_29 . Se la sequenza ricade nell'insieme tipico, il che avviene con probabilit\u00e0 di almeno formula_42, il codificatore non commette errori. Quindi la probabilit\u00e0 di errore del codificatore \u00e8 inferiore a formula_50.\nL'inverso si dimostra mostrando che qualunque insieme di dimensione inferiore a formula_33, avrebbe probabilit\u00e0 al limite sicuramente inferiore a 1 .\nDimostrazione: teorema della codifica di sorgente per simboli di codice.\nSia formula_52 la lunghezza di ogni possibile parola di codice formula_53 (formula_54). Definito formula_55, dove formula_56 \u00e8 tale che formula_57.\nAllora\ndove la seconda linea deriva dalla disuguaglianza di Gibbs e la quarta dalla disuguaglianza di Kraft-McMillan: formula_59 e dunque \nformula_60.\nper la seconda disuguaglianza possiamo imporre\nin modo che\ne quindi\ne\ne dalla disuguaglianza di Kraft, esiste una codice univoco con parole di codice aventi tale lunghezza. Quindi il minimo formula_65 soddisfa\nEstensione a sorgenti indipendenti non-stazionarie.\nCodifica di sorgente senza perdita a tasso fisso per sorgenti indipendenti discrete e non stazionarie.\nSia definito l'insieme tipico formula_33 come\nAllora per un dato formula_69, per un formula_27 grande abbastanza, formula_71.Ora ci limitiamo a codificare le sequenze nell'insieme tipico ed il solito metodo di codifica mostra che la cardinalit\u00e0 di questo insieme \u00e8 inferiore a formula_72. Quindi, in media, formula_73 bitn sono sufficienti per codificare la sequenza con probabilit\u00e0 di corretta decodifica superiore a formula_74, dove formula_75 possono essere rese piccole a piacere aumentando formula_27."}
{"id": "952141", "revid": "1546219", "url": "https://it.wikipedia.org/wiki?curid=952141", "title": "Egidio Sernicoli", "text": "Biografia.\nAppartenente alla nobile famiglia matelicese dei Sernicoli (estinta nel XVII secolo), entr\u00f2 nella comunit\u00e0 dei benedettini dell'abbazia di San Michele Arcangelo di Montescaglioso nel 1545. Dimostr\u00f2 presto personalit\u00e0 di raro talento, fu professore di matematica e dottore in teologia.\nVenne eletto abate della comunit\u00e0 di Montescaglioso nel 1575.\nFu anche abate del prestigioso monastero di San Procolo in Bologna (aprile 1579 - gennaio 1582): durante la sua permanenza a Bologna fu uno dei protagonisti di un celebre sinodo, voluto dal cardinale Gabriele Paleotti (\"Discorso intorno alle imagini sacre e profane\"). Inoltre mise in pratica le sue conoscenze di matematica per realizzare nel 1580 un orologio solare nel campanile del monastero.\nDivenne poi padre generale dell'ordine: fu abate di Montecassino dal maggio 1587 al maggio 1589. Ottenne da papa Sisto V un fondamentale diploma per la riconferma dei privilegi di Montecassino.\nRitorn\u00f2 poi a Montescaglioso, dove mor\u00ec nel 1590.\nA Matelica, localit\u00e0 dove era molto amato dalla gente per la sua generosit\u00e0, \u00e8 conservato un suo ritratto nella pinacoteca comunale G. Fidanza (gi\u00e0 nel palazzo comunale).\nCollegamenti esterni.\nSito con ritratto"}
{"id": "952228", "revid": "287204", "url": "https://it.wikipedia.org/wiki?curid=952228", "title": "William Talman (architetto)", "text": "Allievo di Christopher Wren, \u00e8 noto per aver realizzato la Chatsworth House, considerata la prima casa privata barocca in Gran Bretagna. Secondo alcune fonti, Talman sarebbe stato un uomo rude, e per questo motivo gli sarebbe stato preferito John Vanbrugh per realizzare Castle Howard.\nNella sua lunga carriera ha realizzato molte ville. Fra queste vanno segnalate:\nTalman e la sua famiglia sono stati immortalati in un ritratto di Giuseppe Grisoni conservato alla National Portrait Gallery di Londra."}
{"id": "952258", "revid": "287204", "url": "https://it.wikipedia.org/wiki?curid=952258", "title": "Robin Soderling", "text": ""}
{"id": "952295", "revid": "80598", "url": "https://it.wikipedia.org/wiki?curid=952295", "title": "Il pescatore/Marcia nuziale", "text": "Il pescatore/Marcia nuziale \u00e8 un 45 giri del cantautore italiano Fabrizio De Andr\u00e9.\nIl disco.\nLa prima canzone all'uscita del disco \u00e8 inedita, la seconda era gi\u00e0 stata pubblicata nel 1967 nell'album \"Volume I\".\nIl titolo \u00e8 stato distribuito in due differenti edizioni, la prima con copertina apribile ed i testi all'interno, la seconda invece a busta singola con le parole sul retro.\nLa prima stampa venne curata dalla Belldisc, ma ne vennero realizzate pochissime copie, poich\u00e9 Antonio Casetta chiuse l'etichetta per fondare la Produttori Associati; il disco, nell'attesa che la nuova casa discografica iniziasse l'attivit\u00e0, venne ristampato dalla Liberty Italia, e questa \u00e8 la versione pi\u00f9 facilmente reperibile.\nIl pescatore.\nIl pescatore \u00e8 una canzone scritta dallo stesso De Andr\u00e9 per il testo e da Gian Piero Reverberi e Franco Zauli per la musica.\nUna delle canzoni pi\u00f9 celebri di De Andr\u00e9, racconta di un anziano pescatore che si \u00e8 addormentato in riva al mare al tramonto e viene svegliato dall'arrivo di un assassino in fuga; il criminale chiede vino da bere e pane da mangiare al pescatore e il vecchio lo accontenta, senza curarsi del suo status di fuorilegge (\"\u00abma vers\u00f2 il vino e spezz\u00f2 il pane/ per chi diceva, ho sete, ho fame\u00bb\"); dopo che il fuggiasco \u00e8 scappato, arrivano due gendarmi a cavallo che chiedono al pescatore se avesse visto l'assassino, ma il vecchio non risponde, in quanto sembra di nuovo profondamente addormentato. Il personaggio del pescatore che aiuta chi gli dice di essere in difficolt\u00e0 senza giudicare (l'assassino potrebbe anche essere, in realt\u00e0, un perseguitato politico) e non collabora con i \"giustizieri\" della legge \u00e8 in linea con le convinzioni anarchiche di De Andr\u00e9.\nCome per altre ballate di De Andr\u00e9, la struttura musicale \u00e8 quasi elementare: quattro accordi in tutto. La linea melodica \u00e8 senza virtuosismi in quasi ogni grado della scala tonale. Vi sono due chitarre acustiche di accompagnamento ed una chitarra elettrica che risponde alla voce della strofa. Le strofe, a loro volta, vengono separate dal ritornello, costituito da una melodia fischiettata, senza testo cantato.\nCover.\n\"Il pescatore\", che nella versione originale era una canzone completamente acustica, fu completamente riarrangiata nel 1979 dalla Premiata Forneria Marconi in occasione della tourn\u00e9e congiunta con De Andr\u00e9. La nuova versione, era caratterizzata da un aumento della velocit\u00e0 di esecuzione, da un accompagnamento con diversi strumenti in pi\u00f9, dall'aggiunta di fraseggi strumentali tra le strofe e dalla sostituzione del ritornello fischiettato con un ritmico \"La La La La-La La-La La\": De Andr\u00e9 continu\u00f2 ad eseguire tale versione in tutte le esibizioni dal vivo degli anni successivi.\nIl brano \u00e8 stato inciso anche dalla stessa PFM nell'album dal vivo \"PFM canta De Andr\u00e9\" del 2008.\nNel 1985 la canzone \u00e8 stata ripresa dalla cantante romana Fiorella Mannoia nell'album \"Premiatissima\"; in seguito la Mannoia ha inciso nuovamente il brano, con nuovi arrangiamenti, nell'album \"Fragile\" del 2001 e nel 2010 nell'album dal vivo \"Il tempo e l'armonia\".\nMarcia nuziale.\nMarcia nuziale \u00e8 la traduzione, quasi alla lettera, di \"La marche nuptiale\" di George Brassens (dall'album \"Oncle Archibald\"). In questa breve canzone, l'accompagnamento di due chitarre e un contrabbasso ricordano quasi le cadenze di un minuetto. \nCover.\nGino Paoli ha inciso \"Marcia nuziale\" nella versione di De Andr\u00e9 per due volte: la prima nel 1972 nell'album \"Amare per vivere\" e la seconda volta nel 1979 nell'album \"il gioco della vita\", con gli arrangiamenti in entrambe le versioni curati da Pinuccio Pirazzoli."}
{"id": "952331", "revid": "1543377", "url": "https://it.wikipedia.org/wiki?curid=952331", "title": "Postulato di Hammond", "text": "Il postulato di Hammond, chiamato anche di Hammond-Leffler, \u00e8 una ipotesi derivata dalla teoria dello stato di transizione, che si applica allo stato di transizione delle molecole organiche secondo il quale:\nInterpretazione del postulato.\nSecondo il postulato di Hammond si pu\u00f2 affermare che la struttura di uno stato di transizione assomiglia a quella della specie che gli \u00e8 pi\u00f9 vicina in energia. In una reazione endotermica, quindi, la struttura dello stato di transizione assomiglia a quella dei prodotti, mentre in una reazione esotermica assomiglia a quella dei reagenti.\nStoria del postulato.\nGeorge S. Hammond formul\u00f2 per la prima volta il postulato che porta il suo nome nel 1955, mentre era professore di chimica nello stato dell'Iowa. Hammond mise per la prima volta nero su bianco il postulato nel \"Journal of the American Chemical Society\". John E. Leffler della Florida State University ha proposto idee simili qualche anno prima di Hammond , ma la versione di quest'ultimo \u00e8 pi\u00f9 famosa."}
{"id": "952361", "revid": "136013", "url": "https://it.wikipedia.org/wiki?curid=952361", "title": "Teorema della codifica di sorgente", "text": ""}
{"id": "952377", "revid": "1226", "url": "https://it.wikipedia.org/wiki?curid=952377", "title": "Intervento chirurgico", "text": ""}
{"id": "952436", "revid": "880848", "url": "https://it.wikipedia.org/wiki?curid=952436", "title": "Sostegno (architettura)", "text": "Un sostegno in architettura \u00e8 una generica struttura portante, cio\u00e8 che riceve il peso o altri tipi di forza da altre strutture. \nDescrizione.\nIn genere si tratta di un elemento verticale. \nI sostegni \"continui\" possono essere le pareti portanti (si parla anche di muro di sostegno), nelle quali possono essere inglobati piedritti o stipiti.\nI sostegni \"discontinui\" sono quelli che si ergono isolati, in particolare sono i pilastri e le colonne: questi elementi oltre al valore strutturale hanno una particolare valenza formale, per il loro volume indipendente, che permette di ammirarli anche al di fuori del contesto architettonico (si pensi alle colonne isolate o a quelle di antiche rovine). Mentre nell'architettura antica i sostegni avevano grande importanza all'esterno degli edifici (soprattutto le colonne), in quella medievale avevano rilevanza specialmente all'interno.\nLa forma dei sostegni dipende dai materiali, dalla funzione, dal carico che devono sostenere e da ragioni estetiche."}
{"id": "952444", "revid": "36426", "url": "https://it.wikipedia.org/wiki?curid=952444", "title": "Piedritti", "text": ""}
{"id": "952486", "revid": "36426", "url": "https://it.wikipedia.org/wiki?curid=952486", "title": "Stipiti", "text": ""}
{"id": "952616", "revid": "38802", "url": "https://it.wikipedia.org/wiki?curid=952616", "title": "D 957", "text": ""}
{"id": "952621", "revid": "287204", "url": "https://it.wikipedia.org/wiki?curid=952621", "title": "Monte Zuoli", "text": "Il monte Zuoli (altezza 400 m) \u00e8 una collina situata alla periferia di Omegna, al confine con il comune di Nonio.\nAlla sua sommit\u00e0 vi \u00e8 una sezione del \"Parco della Fantasia\" di Gianni Rodari con i \"Giardini della Torta in Cielo\".\nStoria.\nSu un vasto affioramento roccioso, in zona panoramica, risultano scavate una ventina di coppelle di diametro ampio. Nelle vicinanze si trova inoltre un masso inclinato, la cui superficie liscia pare il risultato di strofinamento. Secondo la tradizione la roccia era utilizzata dalle donne che, ricercando una gravidanza, vi si lasciavano scivolare. \u00c8 peraltro attestato anche un uso da parte dei ragazzi a scopo ludico.\nIl complesso, sulla cui datazione e interpretazione sono state avanzate diverse ipotesi, pu\u00f2 essere fatto rientrare nell'ambito dell'arte rupestre, in particolar modo nel fenomeno, alquanto problematico, dei massi coppellati."}
{"id": "952623", "revid": "767487", "url": "https://it.wikipedia.org/wiki?curid=952623", "title": "Sotto il sole nero", "text": "Sotto il sole nero \u00e8 un film del 2005, opera prima del regista Enrico Verra.\nDistribuzione.\n\u00c8 uscito nelle sale nel 2005."}
{"id": "952638", "revid": "125112865", "url": "https://it.wikipedia.org/wiki?curid=952638", "title": "John Vanbrugh", "text": "Fu personaggio vitale ed esuberante della cultura inglese tra XVII e XVIII secolo. Autore di commedie scollacciate ed esponente di rilievo, come architetto, del barocco inglese.\nBiografia ed opere.\nFiglio di un ricco rifugiato fiammingo, ebbe un'ottima educazione e nel 1686 entr\u00f2 nella\ncarriera militare. Giovane whig, fece parte della cospirazione per deporre Giacomo II, far salire al trono a Guglielmo III e difendere la democrazia parlamentare inglese. Nel 1690 fu per\u00f2 arrestato a Calais per spionaggio e rest\u00f2 in prigione due anni, alla Bastiglia, a Parigi, come prigioniero politico.\nTornato a Londra inizi\u00f2 una carriera da commediografo che fece scalpore negli ambienti della Restaurazione inglese e pi\u00f9 in generale nella societ\u00e0 del XVIII secolo, non solo per i riferimenti sessuali espliciti contenuti nelle sue opere, ma anche per la difesa dei diritti delle donne contenuti nelle sue opere \"The Relapse\" (1696) and \"The Provoked Wife\" (1697), tra le pi\u00f9 famose del teatro del periodo della Restaurazione, che ottennero molto successo e provocarono grandi polemiche. Fu uno dei principali obiettivi del pamphlet di Jeremy Collier \"Short View of the Immorality and Profaneness of the English Stage\".\nSubito dopo si dedic\u00f2, senza alcuna specifica formazione, all'architettura. Progett\u00f2 infatti Castle Howard (1699), su invito del conte di Carlisle. Poco fu nominato, per motivi politici, \"Comptroller\" all\u2019\"Office of Works\"(1702) divenendo inaspettatamente collega di Wren. Nonostante questo si rivel\u00f2 architetto di talento, maturando un linguaggio architettonico che deve molto a Wren ed a Hawksmoor che fu suo assistente dal 1699.\nTuttavia un'impronta personale di espansiva esuberanza e grandiosit\u00e0 drammatica caratterizza le sue opere come Castle Howard (1699-1726) ed il grandioso Blenheim Palace che rappresenta il vertice della sua produzione. Il linguaggio delle sue opere fu tanto ardito da attirargli le ire dei conservatori.\nIn seguito realizz\u00f2 molte residenze di campagna tra cui Seaton Delaval Hall (1720-28) dall'aspetto massiccio di una fortezza medievale, cupa e ciclopica, il cui medievalismo anticipa il gusto del pittoresco neogotico."}
{"id": "952719", "revid": "125491545", "url": "https://it.wikipedia.org/wiki?curid=952719", "title": "Maffeo Vegio", "text": "Biografia.\nFiglio di Belloria Vegio e di Caterina de Lanteri, \u201cet generis antiquitate clarissimi et virtute spectabiles\u201d, Maffeo Vegio compie i primi studi di retorica a Milano dove nel 1418 assiste ad una predica di Bernardino da Siena, rimanendo colpito dalla grandiosa eloquenza e dalla semplicit\u00e0 evangelica del santo.\nTra il 1421 e il 1423 Vegio intraprende gli studi di giurisprudenza presso lo \"Studium\" di Pavia ed entra in contatto con i protagonisti dell'Umanesimo di primo Quattrocento tra cui Antonio Beccadelli, detto il Panormita, Pier Candido Decembrio e Lorenzo Valla; quest'ultimo lo scelse come protagonista del suo dialogo \"De vero bono\".\nNel 1435 si trova al servizio del vescovo di Tra\u00f9 Ludovico Trevisan, tramite il quale si avvicina a papa Eugenio IV. Al seguito della Curia romana, l'umanista lodigiano assiste agli eventi del Concilio di Firenze (1439) e, con il favore del pontefice, inizia il suo \"cursus honorum\" curiale: abbreviatore apostolico e datario (1441), dal 1443 egli ottiene il canonicato presso la basilica di S. Pietro in Vaticano.\nA Roma l'umanesimo letterario del Vegio si rinnova al contatto con personalit\u00e0 quali Enea Silvio Piccolomini per poi declinarsi in chiave religiosa grazie ad un rinnovamento di fede che lo avviciner\u00e0 sempre di pi\u00f9 al pensiero di Sant'Agostino, nei confronti del quale manifesta una profonda devozione pur non vestendo mai l'abito dell'ordine.\nAlla sua morte il Vegio \u00e8 sepolto nella Basilica di S.Agostino a Roma.\nOpere.\nCon i \"Pompeiana\" (Villa Pompeiana, 1423) e i \"Rusticalia\" (Villa Pompeiana, ottobre 1431) il Vegio d\u00e0 spazio al \"topos\" letterario della satira contro il villano immaginandosi, lui uomo di citt\u00e0, prigioniero della campagna e dei suoi zotici contadini.\nLa consacrazione poetica del lodigiano giunge con il \"Libri XIII Aeneidos Supplementum\" (Pavia, Ottobre 1428), quale continuazione e ultimo libro dell\"'Eneide\" (il poema infatti era rimasto incompiuto alla morte di Virgilio) e che fu al centro di una polemica di plagio con l'umanista Pier Candido Decembrio. \n&lt;br&gt;L'opera ebbe straordinaria fortuna tanto da circolare nel Rinascimento con il testo genuino di Virgilio: nel 1513 il vescovo Gavin Douglas incluse il XIII libro del Vegio nella sua versione scozzese dell\"'Eneide\", prima traduzione del poema in una lingua germanica.\nForse il ritrovamento nel 1423 delle Argonautiche di Apollonio Rodio a opera di Giovanni Aurispa sta alla base dei \"Velleris Aurei Libri IV\" (Pavia, settembre 1431), opera incentrata sulle vicende della spedizione alla ricerca del Vello d'Oro.\nAl periodo pavese va infine ascritto anche il \"De verborum significatione\" (1433), trascrizione di 850 lemmi del Digesto ed espressione, pi\u00f9 che della cultura giuridica del Vegio, della riflessione linguistica che gli umanisti conducevano in quegli anni sulla scorta delle istanze di rinnovamento promosse da Lorenzo Valla. Sintesi tra la tradizione agiografica cristiana e il poema epico di stampo virgiliano sono gli \"Antoniados libri\" (Bologna, 15 marzo 1437): racconto della visita di s. Antonio abate all'anacoreta Paolo di Tebe, l'opera inaugura la stagione del poema sacro nel Rinascimento e prelude alla svolta religiosa del periodo romano.\nIl Vegio trattatista \u00e8 ben rappresentato dai \"De liberorum educatione et claris moribus libri VI\" (Roma, dicembre 1443), opera pedagogica in cui \u00e8 elaborato un modello educativo in grado di coniugare il rispetto delle prescrizioni in tema di morale cristiana con la necessaria aspirazione a una \"paideia\" di impronta umanistica. \nOpera storiografica e antiquaria \u00e8 invece il \"De rebus antiquis memorabilibus Basilicae S. Petri Romae\" (Roma, 1452-1458), scritta alla vigilia della radicale ristrutturazione che invest\u00ec l'antica Basilica di San Pietro in Vaticano durante il pontificato di Niccol\u00f2 V: il trattatello in quattro libri \u00e8 considerato l'atto di nascita dell'archeologia cristiana. \nAltre opere del Vegio sono gli \"Elegiarum libri duo\" (Bologna 1437); i \"Libri distichorum duo ad Carolum Aretinum\" (Firenze, 1439-1443); gli \"Epigrammatum libri duo ad Leonardum Aretinum\" (Firenze, 1439-1443).\nOpere sullo stile di Luciano di Samosata sono il \"Dialogus Veritatis et Philaletis\" (Firenze-Roma, 1443- dicembre 1448) e il \"De felicitate et miseria\" (Firenze-Roma, 1443 - dicembre 1447); infine vanno segnalate varie opere agiografiche del lodigiano tra cui il \"De vita et obitu beati Coelestini quinti papae\" (Roma, presso S. Pietro, maggio 1445)"}
{"id": "952774", "revid": "74801", "url": "https://it.wikipedia.org/wiki?curid=952774", "title": "Harvey Brooks", "text": "Oltre ad aver collaborato all'incisione dell'album di Miles Davis \"Bitches Brew\" che fu una delle incisioni fondamentali dello stile fusion, Brooks \u00e8 anche stato il primo bassista a godere di una certa notoriet\u00e0 nell'ambito del folk rock. \u00c8 stato il bassista di Bob Dylan, ha registrato in diverse tracce per l'album The Soft Parade dei Doors, ha partecipato alla registrazione di Super Session con Al Kooper, Mike Bloomfield e Stephen Stills.\nHa prodotto \"In My Own Time\", secondo album di Karen Dalton."}
{"id": "952788", "revid": "114493375", "url": "https://it.wikipedia.org/wiki?curid=952788", "title": "Nigoglia", "text": "La Nigoglia \u00e8 un torrente che scorre nella provincia del Verbano-Cusio-Ossola, emissario settentrionale del lago d'Orta.\nPercorso.\nLa Nigoglia esce dal lago d'Orta in prossimit\u00e0 della citt\u00e0 di Omegna e, dopo un breve tratto, si getta nel torrente Strona. Nell'arco alpino italiano la Nigoglia \u00e8 un raro esempio, per la parte cispadana, di corso d'acqua che scorre verso nord, ovvero apparentemente verso le montagne anzich\u00e9 la pianura.\nPer alcune centinaia di metri, dalle chiuse del lago al Forum di Omegna, esiste una nota passeggiata pensile, apprezzata per il suo tenore romantico.\nNella cultura popolare e nella letteratura.\nLa peculiarit\u00e0 del percorso della torrente \u00e8 all'origine del motto riportato sull'edificio del comune di Omegna :\nIl torrente Nigoglia e il suo \"andare in su\" sono citati anche nel libro \"C'era due volte il barone Lamberto\" di Gianni Rodari.\nNel libro \"I draghi locopei\" di Ersilia Zamponi della Nigoglia si parla in questi termini:"}
{"id": "952894", "revid": "17654", "url": "https://it.wikipedia.org/wiki?curid=952894", "title": "Campo a Venezia", "text": ""}
{"id": "952933", "revid": "968255", "url": "https://it.wikipedia.org/wiki?curid=952933", "title": "Accelerazione secolare della Luna", "text": "L'accelerazione secolare della luna \u00e8 l'accelerazione apparente del moto longitudinale della Luna visto dalla Terra (in inglese il fenomeno \u00e8 noto come \"Tidal acceleration\").\nDa un punto di vista matematico, il fenomeno \u00e8 cos\u00ec descritto:\n\u00a0\u00a0\u00a0\u00a0\u00a0formula_1\ndove formula_2 \u00e8 il tempo, formula_3 \u00e8 la variazione di longitudine, che \u00e8 composta da un termine lineare, uno quadratico ed uno correttivo formula_4 che mette in conto le fluttuazioni e le irregolarit\u00e0 della rotazione terrestre. Le grandezze formula_5 sono costanti di integrazione ricavate dall'osservazione e/o dalle Effemeridi odierne; Spencer Jones. ha ricavato - per la nostra epoca - per le grandezze \u00a0\u00a0formula_6, \u00a0\u00a0formula_7\u00a0\u00a0 i seguenti valori:\n\u00a0\u00a0\u00a0\u00a0\u00a0formula_8 \u00b1 formula_9\n\u00a0\u00a0\u00a0\u00a0\u00a0formula_10\nLa grandezza formula_6 non \u00e8 un invariante su lunga scala temporale. A causa degli attriti mareali infatti, la rotazione della Terra continua a rallentare.\nIl momento angolare Terra-Luna, tuttavia, si deve conservare. Il momento perso dalla Terra \u00e8 acquistato dalla Luna che, quindi, si allontana ( \"aumenta, pertanto, la sua energia potenziale e il suo momento angolare, mentre diminuisce la sua energia cinetica\" ) e si pone su un'orbita pi\u00f9 ampia ( \"la sua distanza aumenta di circa\" formula_12\u00a0cm/anno ). Una stima cos\u00ec precisa \u00e8 permessa da misurazioni mediante laser, utilizzando il riflettori prismatici posati sulla Luna nel corso delle missioni Apollo. \nLa velocit\u00e0 della Luna, misurata dalla Terra rotante rallentata dall'attrito mareale, appare come un'accelerazione che tende ad aumentarne la velocit\u00e0 (\" ma la velocit\u00e0 della Luna in un riferimento siderale - invece - diminuisce\" )."}
{"id": "952943", "revid": "24019", "url": "https://it.wikipedia.org/wiki?curid=952943", "title": "Cryosat", "text": ""}
{"id": "953007", "revid": "827882", "url": "https://it.wikipedia.org/wiki?curid=953007", "title": "William Chambers (architetto)", "text": "Biografia.\nNato in Svezia, dove si trovava il padre, un commerciante scozzese, fra il 1740 e il 1749 lavor\u00f2 alla Compagnia svedese delle Indie orientali, compiendo diversi viaggi in Cina, dove ebbe l'opportunit\u00e0 di studiare l'architettura e l'arte delle decorazioni cinesi.\nTornato in Europa, studi\u00f2 architettura a Parigi con Jacques-Fran\u00e7ois Blondel e trascorse cinque anni in Italia. Successivamente, torn\u00f2 nel 1755 in Inghilterra, accompagnato dallo scultore Joseph Wilton e dal disegnatore italiano Giovanni Battista Cipriani e a Londra apr\u00ec uno studio da architetto. Per intervento di John Crichton-Stuart, conte di Bute, fu nominato precettore per l'architettura del Principe di Galles, colui che sarebbe diventato re Giorgio III, e anche, con Robert Adam, architetto del Regno. Lavor\u00f2 per Augusta di Sassonia-Gotha-Altenburg e poi, nel 1757, pubblic\u00f2 un libro di disegni cinesi che ebbe una certa influenza sul gusto dei suoi contemporanei.\nNel 1759 il suo pi\u00f9 serio \"Treatise on Civil Architecture\" (\"Trattato sull'architettura civile\") influenz\u00f2 il settore, ebbe un grande successo e fu ripubblicato nel 1826. La sua influenza fu esercitata anche per mezzo di alcuni dei suoi allievi, fra i quali quel Thomas Hardwick Junior (1752-1825) che lo aiut\u00f2 nella realizzazione della Somerset House e ne scrisse la biografia.\nNel Neoclassicismo inglese fu il principale rivale di Adam. L'opera di Chambers aveva un taglio pi\u00f9 internazionale, ed era influenzata dal Neoclassicismo europeo, che a sua volta fu influenzato da questi. Una seconda visita a Parigi nel 1774 aument\u00f2 la sua tendenza a reinterpretare la convenzione di Neoclassicismo e Palladianesimo.\nChambers mor\u00ec a Londra nel 1796. Fu sepolto nell'Abbazia di Westminster."}
{"id": "953021", "revid": "486946", "url": "https://it.wikipedia.org/wiki?curid=953021", "title": "Molentargius", "text": ""}
{"id": "953063", "revid": "287204", "url": "https://it.wikipedia.org/wiki?curid=953063", "title": "Valle del Tordino", "text": "La Valle del Tordino \u00e8 sita nell'Abruzzo settentrionale. \u00c8 percorsa dal fiume Tordino.\nGeografia.\nLa valle confina nella parte pi\u00f9 interna (a ovest) con i Monti della Laga ricadenti nel vasto territorio del Parco nazionale del Gran Sasso e Monti della Laga e nella parte pi\u00f9 a valle (a est) con il Mare Adriatico. La valle inoltre confina a nord (il versante sinistro) con la Valle del Salinello e a sud (il versante destro) con la Valle del Vomano.\nComuni e centri abitati.\nI centri abitati situati nella valle o sul perimetro della stessa sono i seguenti (in ordine da monte verso valle):\nStoria.\nNecropoli di Campovalano.\nIl territorio, con i reperti archeologici rinvenuti, ha dimostrato di essere abitato sin dall'epoca italica (VIII-II sec. a.C.), ma dalle scoperte fatte in localit\u00e0 Campovalano, l'area doveva essere abitata sin dal Neolitico.\nLa necropoli di questa contrada, i cui scavi sono stati effettuati dalla Soprintendenza negli anni '70, ha riportato alla luce 600 tombe, che abbracciano un arco cronologico che va dall'et\u00e0 del Bronzo alla conquista romana. Il corredo funebre della prima fase \u00e8 molto semplice, caratterizzato da un solo oggetto decorativo posto sul torace dell'inumato. Nelle sepolture del VII-VI sec. a.C. si evidenziano cambiamento del sistema di sepoltura, con arricchimento dei corredi. La tomba n. 100, che per la grandezza, la monumentalit\u00e0 e la ricchezza del corredo, lascia immaginare che fosse quella di un personaggio d'alto rango sociale, poich\u00e9 accanto al sepolcro sono stati rinvenuti i resti di un carro da guerra.\nQuesta fase delle sepolture \u00e8 detta \"regia\", per la presenza dei sepolcri di vari capi della trib\u00f9, la tipologia dei sepolcri \u00e8 a tumulo, con un diametro variante dai 4 ai 25 metri. Il corredo funebre sia per gli uomini che per le donne sono accomunati dalla presenza di ceramiche e vasi di bronzo, a significare la simbologia del banchetto funebre: nelle tombe maschili prevale il corredo composto da armi, mentre per le donne ci sono gli strumenti domestici per la cucitura, la tessitura, la filatura. Dopo la fase \"monarchica\", la pi\u00f9 antica, e quella \"repubblicana\" del VI-IV secolo, segue quella \"ellenistica\" del III-I secolo a.C., con le tombe pi\u00f9 semplici scavate a fossa, orientate verso sud, con i corredi in ceramica lavorati a tornio, frequentemente verniciate in nero. Nelle sepolture femminili si rinvengono numerosi strumenti per la cura del corpo, come netta-unghie, netta-orecchie, gingilli in bronzo e d'oro come orecchini, mentre nelle tombe maschili spariscono le armi, per lasciare spazio ad oggetti per la pratica sportiva.\nCon la scomparsa di questa civilt\u00e0, facente parte del gruppo italico dei Pretuzi, stanziati nel Piceno (intorno l'antica Interamnia Urbs, ossia Teramo), l'area divenne nuovamente territorio agricolo-pastorale, e presso i sepolcri venne edificata nell'XI-XII secolo la chiesa di San Pietro Apostolo in Campovalano. Gran parte degli oggetti, come ceramiche e vasellame, oltre al piccolo museo di Campovalano, sono oggi conservati nella sezione distaccata del Museo Archeologico d'Abruzzo presso l'ex convento di San Francesco, nel centro di Campli.\nOrigini e l'agro Pretuziano.\nSecondo lo scrittore romano Sesto Giulio Frontino l'antica \"Petrut\" o \"Pretut\" crebbe in dimensioni e importanza fino a divenire la capitale del Praetutium e \"conciliabulum\" dei Pretuzi.\nLo storico Niccola Palma nella \"Storia ecclesiastica e civile della Regione pi\u00f9 settentrionale del Regno di Napoli\" (1832), ipotizza le varie origini del popolo pretuziano, immaginando che le popolazioni migranti provengano dagli Etiopi o dai Persiani, successivamente cita i Troiani e i Greci, per poi arrivare alla derivazione osca della popolazione picena. Citando ovviamente la prima fonte di Frontino, il Palma arriva alla conclusione che il nome romano di Teramo: \"Interamnia\" \"Praetuttiorum\" (cio\u00e8 \"citt\u00e0 tra due fiumi\"), fosse stata una derivazione di indubbia inflessione latina da parte dei nuovi conquistatori. Citando Plinio il Vecchio: \"Quinta regio Piceni est, quondam uberrimae mutitudinis. CCCLX Picentium in fidem p. R. venere. orti sunt a Sabinis voto vere sacro. tenuere ab Aterno amne, ubi nunc ager Hadrianus et Hadria colonia a mari VI. flumen Vomanum, ager Praetutianus Palmensisque, item Castrum Novum, flumen Batinum, Truentum cum amne, quod solum Liburnorum in Italia relicum est, flumina Albula, Tessuinum, Helvinum, quo finitur Praetutiana regio et Picentium incipit\" (\"Naturalis Historia\", III, 110), le coste dell'Adriatico teramano furono conquistate dai Liburni, soprattutto l'antica Truentum (Martinsicuro), successivamente l'agro Pretuziano and\u00f2 in mano ai Siculi, poi dagli Umbri, e dai Galli. Il Palma attribuisce con sicurezza la presenza dei Siculi nell'agro pretuziano per via di una contrada chiamata Sicilia, e per via della stessa Valle Siciliana alle pendici di Castelli.\nDopo la cacciata dei Siculi da parte degli Umbri, attestati in alcune carte anche alle pendici dell'Adriatico, tra Atri e Porto d'Ascoli, questi furono espulsi dagli Etruschi. La presenza di varie popolazioni nella zona, soprattutto nelle grotte del teramano, venne testimoniata anche da Muzio de Muzii nei \"Dialoghi sette della Storia di Teramo\" (1893). Da questa presenza di diverse popolazioni, nacque anche il centro fortificato di Adria, la quale secondo Tito Livio avrebbe dato il nome al Mar Adriatico., mentre per la presenza etrusca nel fascio litorale, si ricorda la citazione di Marco Terenzio Varrone: \"Atrium appellatum est ab Atriatibus Tuscis\". La presenza etrusca \u00e8 stata confermata dal ritrovamento di monete, ma anche da alcune iscrizioni che riguardano il culto degli dei in loco. Gli Etruschi avrebbero portato il culto di Feronia a Teramo, mentre toponimi come \"Montorio\" (Montorio al Vomano, \"Monterone\" (Guardia Vomano) e \"Torano\" (la vecchia Torano, nel comune di Torano Nuovo) deriverebbero dall'area fiesolana etrusca.Altri toponimi di derivazione etrusca riguardano l'agro teramano della chiesa di Santa Croce \"ad Massam\" (dal toponimo di Massa in Toscana), nel territorio di Sant'Atto.\nPi\u00f9 sicurezze si hanno nella definizione dei Pretuzi, di stirpe picena, basandosi sulle parole di Livio nel XIV libro della \"Storia di Roma dalla fondazione\" (\"Ex reliquis vinis a Supero Mari Praetutia\"). Nella seconda guerra punica si ha menzione certa dei Pretuzi, sempre seguendo Livio, che parla dell'arrivo di Annibale Barca nel Piceno passando per l'Umbria dopo la battaglia del Trasimeno. Una lapide romana rinvenuta nel 1790 nella Casa Cocolla del quartiere San Leonardo, riporta T. STATIO. T. F. VEL / PRAETUTIANO / PRAEFECTO. COII. II / BREVCORVM. TRIBV. / COII. II. HISPANORVM [...] C. STATIVS. PRAETVTTIANVS. / FRATER. L'importanza della lapide sta nella menzione del cognome \"Praetuttiarum\", che assunsero certi personaggi influenti nell'epoca della prima presenza romana nell'agro.\nI fiumi dell'agro pretuziano sono il Vomano, il Vezzola, l'Aterno-Pescara, il Batino accanto al Castronovo, poi il Tordino e il Saline, citato gi\u00e0 da Plinio. I centri esistenti nell'area erano l'antica Teramo, Adria (Atri) con il suo porto allo sbocco del Vomano (oggi \u00e8 Torre di Cerrano), Castrum Novum Piceni (Giulianova) e il suo bacino portuale presso la foce del fiume Tordino (precedentemente \"Batinus\") e Truentum (Martinsicuro). Il confine a nord con il territorio di Ascoli Piceno \u00e8 dato dal fiume Vibrata. Anticamente detto \"Ubrata\", il fiume attraversa dalla montagna il territorio di Civitella del Tronto, passando poi per Faraone e Sant'Egidio alla Vibrata. Questi territori appartenevano ad Ascoli, e successivamente dalla sua fondazione, all'abbazia di Montesanto di Civitella.I limiti dell'agro pretuziano erano marcati anche dal Carrufo, a cui si collega l'Elvino fino al mare, principale fonte di approvvigionamento per i Pretuziani, separandoli dalla citt\u00e0 di Truentum.\nLa politica locale doveva essere quella di una \"citt\u00e0-stato\" simile alle altre citt\u00e0 del territorio piceno. Una lapide rinvenuta nel 1828 conferma l'indipendenza amministrativa di Interamnia, nonch\u00e9 la descrive come capitale dei Pretuzi: PVBLICVM / INTERAMNITVM / VECTICAL / BALNEARVM. Ossia si parla di un dazio pubblico da pagare alla cittadinanza per il passaggio dal mare attraverso l'agro.Entrata dunque, dal III secolo a.C., nelle mire espansionistiche di Roma, secondo il Muzii nei suoi \"Dialoghi\", Teramo non fu mai colonia, bench\u00e9 nell'opera di Frontino venga citata numerose volte Interamnia come colonia romana. Gi\u00e0 all'epoca di Sesto Frontino (II secolo d.C.), \u00e8 interessante notare come Teramo venga citata sia come \"Interamnia\" sia come \"Teramna\", toponimo che poi con il passare dei secoli si tramuter\u00e0 nell'attuale.\nInteramnia Praetuttiroum sotto Roma.\nSempre seguendo il Palma, l'orografia urbana di Interamnia abbracciava i quartieri medievali di San Leonardo e Santa Maria a Bitetto, e tutto il piano fuori Porta Reale, come confermano gli scavi della domus nel Largo Madonna delle Grazie. Seguendo anche le descrizioni di Muzio de Muzii, le mura racchiudevano:\nDiversi sono stati, sin dall'epoca di Muzio de Muzii (1595) i ritrovamenti archeologici, fino agli scavi degli anni '90 del Novecento. All'epoca del Muzii fu ritrovato un pavimento mosaicato a fioroni, ossia il Mosaico di Bacco in via dei Mille, mentre dalla fornace costruita sopra la domus di Porta Reale, vennero effettuati ritrovamenti nell'area Madonna delle Grazie, che all'epoca era il Campo della Fiera. Altri ritrovamenti ci furono nel 1544 a Casa de Tuzii, una colonna venne rinvenuta a Casa Durante-Mezzuccelli (1586), mentre nel 1534 nel chiostro di San Francesco d'Assisi venivano trovate tavolette. Altri importanti ritrovamenti vennero fatti nei fondaci di Casa Urbani, e in quelli delle vecchie carceri sul Corso Cerulli, dove venne edificato poi il Palazzo Savini, vale a dire la domus col Mosaico del Leone.Le famiglie romane documentate a Teramo i Livinea, i Cassia, Herennia, i Sulpicia, i Mussidia, che si distinsero militarmente al fianco di Marco Antonio, Ottaviano e Vespasiano.\nNegli anni finali della Repubblica, Lucio Cornelio Silla s'interess\u00f2 a edificare alcune colonie nel teramano e a fortificare la cinta di Castro. Numerosi liberti, citati in una lapide ritrovata presso la chiesa di San Pietro ad Janum (anticamente Antesianum), colonizzano ilo territorio teramano e si insediano in citt\u00e0, favorendo completamente il processo di romanizzazione politica e culturale della citt\u00e0. Teramo divenne \"municipium\", ma ci sono confusioni tra questo termine e quello di \"colonia\" romana. Una lapide rinvenuta nella chiesa di San Pietro in Torricella, e poi inserita nella Casa Delfico parla di Teramo usando ambedue i termini. Tuttavia per \"colonie\" s'intendono quelle aree vergini dove i liberti romani costruirono le loro abitazioni.Dall'inizio dell'Ottocento numerosi sono stati i ritrovamenti in queste aree collinari e campestri, ma testimonianze ancor maggiori si hanno dagli stessi toponimi delle localit\u00e0: Villa Nepezzano, fondata da un tal Nepote, la chiesa di Santa Maria di Propezzano, che secondo il Palma fu fondata sopra un tempio, e dunque la dicitura \"Propezzano\" sarebbe una storpiatura di \"Praetuttiarum\"; poi Villa Licignano (da un certo Licino), Cesenano (fondata da coloni di Cesena), Gagliano in Villa di Campli, Ariano (Rocca Santa Maria), fondata dalla stirpe degli Arrij, Magliano, fondata dai Manli, Sant'Atto, anticamente \"Attia\", fondata dalla gens Attia, di cui si attestano un tal T. Atto e un Attiano. Poi ancora Canzano, che vuol dire toponimo creato per apocope di \"Campo Azziano\", Garrufo di Campli, forse fondata da un tal Rufo, e via dicendo.\nNell'epoca imperiale venne realizzata la Via Cecilia che collegava l'agro teramano a Roma, di cui rimangono ampi resti. Lungo questa via inoltre, in localit\u00e0 Madonna della Cona, \u00e8 stata scoperta la necropoli di Ponte Messato, composta da sepolcri ascrivibili a varie fasi della presenza umana in loco, dalle popolazioni neolitiche, fino agli Italici, ai Pretuzi, e ai Romani.Nell'epoca imperiale, Ottaviano Augusto ricompens\u00f2 alcuni suoi generali con delle terre nell'agro pretuziano, tra Truentum e Castro; successivamente Augusto riorganizz\u00f2 l'amministrazione territoriale della Penisola italiana, e dell'intero Impero romano, inserendo il territorio di Interamnia nella Regio V Picenum, dividendola dalla IV del Sannio mediante il fiume Aterno-Pescara.\nCon la conquista romana, nel territorio teramano si diffusero ampiamente i culti di Bacco e Venere. Ne sono testimonianza un'ara ritrovata presso la chiesa di San Giorgio in Castello, al momento della sua demolizione, mentre resti di una porta di marmo presso la chiesa di Santa Maria a Mare a Giulianova. Perfino una statua della Vergine, rinvenuta nelle parti di Castro vecchia (Giulianova), sarebbe un rimodellamento di una rozza statua italica della dea Venere. Secondo il Muzii, da ritrovamenti di mosaici, la Cattedrale di San Berardo sarebbe stata eretta sopra il tempio di Giunone. Altre divinit\u00e0, documentate da Giovanni Bernardino Delfico, erano Saturno, Cerere e Vesta, e soprattutto l'antica etrusca Feronia, di cui venne ritrovato un tempio nella campagna teramana. Una statua, detta \"della Pudicizia\", venne ritrovata dal Delfico presso la chiesa di San Giuseppe, ipotizzando che ivi prima risiedesse un tempio.\nSotto i Normanni.\nSecondo le cronache, nel 1004 l'imperatrice Galla port\u00f2 a Castro Novo (Giulianova) le reliquie di San Flaviano, patriarca di Costantinopoli, anche se altri sostengono che il corpo fosse presente a Castro gi\u00e0 nel IX secolo. Da questo momento la zona alta di Giulianova si chiam\u00f2 \"Castel San Flaviano\" o \"Castrum Sancti Flaviani\". Nel 1047 proprio da Castro, transitarono Drogone di Puglia e Rainolfo d'Aversa per arrivare al monastero di San Clemente a Casauria, dall'imperatore Errico e veder confermarti i loro domini. Il vescovo Pietro ottenne in quegli anni dal Conte Gisone di Giselberto una gran quantit\u00e0 di terre amministrate direttamente dalla Cattedrale di Teramo: Sant'Angelo sul Vezzola, Montorio, Cerliano, Ponzano, Basciano, Ripoli (oggi Corropoli), Tortoreto, terre aventi confine con Santa Pupa, Isola del Gran Sasso, Santa Maria de Mejulano e San Benedetto al Trivio. In un altro documento del 1026, la Chiesa di Teramo, acquisiva i poderi di Casale Goriano, di Poggio con la chiesa di San Sebastiano (forse \u00e8 contrada Collevecchio), Colle Morelli, Rocciano, Montepagano (Roseto vecchia), la chiesa di Sant'Angelo in Sedino (alle porte di Montorio); nell'anno seguente del 1027 furono aggiunti i terreni dell'agro pretuziano e del fermano: Ponziano, Partenello, Selvatria, Ripa di San Giovanni, la chiesa di Sant'Eutizio fuori Corropoli. Un'altra grande donazione avvenne nel 1136 da parte dei Conti Teutone e Gualtiero delle campagne attorno Roseto. Governava la chiesa di Teramo il vescovo Pietro II, succeduto da Sansone nel 1041.\nCon quest'incameramento enorme di terreni, la Contea Aprutina and\u00f2 a estendersi oltre il Tronto, nel territorio marchigiano, come \u00e8 testimoniato nel 1045 da Leone Ostiense. L'ingresso dei Normanni nell'amministrazione teramana avvenne nel 1078 durante il vescovato di Pietro III. Il vescovo prese parte anche al Concilio Lateranense del 1059 convocato da papa Niccol\u00f2 II. Informazioni sui beni della Diocesi si hanno sempre in documenti raccolti dal cosiddetto \"Cartolaio\" di San Giovanni a Scorzone, arrivando nell'enumerazione di beni di Teramo, Castel San Flaviano e Civitella del Tronto, fino all'anno 1076. Con l'entrata dei Normanni di Arrigo, si arriv\u00f2 ad un accordo per la gestione dei beni e dei feudi a rotazione: tre mesi da parte del sovrano, gli altri da parte del vescovo, del giudice.Notizie riguardo ai nominativi dei Conti Aprutini si hanno a partire dal 1057, quando il sovrano Gerardo riuniva il contado teramano con quello d'Ascoli. Dopo Arrigo, Teramo entr\u00f2 nei domini di Roberto il Guiscardo, il quale divenne padrone della Capitanata, e istitu\u00ec la contea di Loritello, distaccandola dalla giurisdizione vescovile di Larino, nominando conte Roberto I.\nSi apr\u00ec una stagione di conquista efferate segnate dal sangue e dalle uccisioni in varie guerre, poich\u00e9 il Guiscardo si circond\u00f2 di Roberto, e del conte Ugo Malmozzetto, che divent\u00f2 signore di Manoppello (fino al 1927 nel territorio di Chieti, poi ceduto alla provincia di Pescara), il quale conquist\u00f2 oltre met\u00e0 Abruzzo, soggiogando Chieti, Penne, l'area della val Pescara, tentando di espugnare Lanciano, impresa nella quale alla fine riusc\u00ec, istituendovi il quartier generale. Nel 1074 Ugone arriv\u00f2 a minacciare addirittura il monastero di Casauria, immischiandosi negli affari interni dell'abbazia, facendo nominare, cos\u00ec come nella vicina Basilica Valvense di Corfinio, degli abati a lui soggiogati e riverenti. Ci\u00f2 avvenne intorno al 1079, alla morte dell'abate Trasmondo. Dall'altro lato, il conte Drogone, o Tassone, fratello di Loritello, nel 1098 prendeva il controllo di Penne e di Loreto, tenendo inoltre sotto scacco il prestigio dei due monasteri di Casauria e di Valva.Tali comportamenti allarmarono il pontefice Gregorio VII, il quale nel 1078 aveva indetto un concilio in merito, mentre le discordie tra i conti Roberto il Guiscardo e Giordano, impedivano di far procedere l'avanzata normanna verso il nord dell'Abruzzo, e nell'ascolano. Da qui inizi\u00f2 a comporsi, divenendo negli anni sempre pi\u00f9 forte, la linea di demarcazione tra l'Abruzzo e le Marche. Tali limiti di confine vennero confermati nel Concilio del 1080 di Niccol\u00f2 II con il Guiscardo.\nL'undicesimo vescovo accertato di Teramo, all'epoca fu Ugone (1086 ca.), che si impegn\u00f2 a reclutare milizie per la prima crociata indetta da papa Urbano. Gli succedette Guido I, nel 1103 era vescovo Uberto, a cui vennero donate dall'imperatore le terre di Collevecchio e Isola del Gran Sasso. Nei successivi atti di donazione, si iniziano a conoscere toponimi del teramano ancora oggi esistenti, come Villa Monticello, Monte Melatino di Campli (poi Castelnuovo), la chiesa di Santa Maria ad Malgianellum, San Lorenzo ad Scaccianum, Santa Maria de Lavarone, San Pietro ad Antesianum (distrutta gi\u00e0 al tempo di Palma).Figlio di Ugo Malmozzetto era il Conte Attone, che ebbe in possesso Teramo, come cita la \"Cronica di Carpineto\", dell'abbazia di San Bartolomeo a Carpineto della Nora, entrato nell'esercizio delle sue funzioni nel 1108, e che don\u00f2 all'abbazia di Farfa la chiesa di San Martino nella contrada di Morro d'Oro.Il territorio dell'Aprutium rimase immune, durante il governo di Ruggero II e Guglielmo d'Altavilla, da qualsiasi attacco o conquista, poich\u00e9 gli eserciti erano impegnati in Sicilia contro Giordano conte di Ariano, ribellatosi nel 1122.\nSvevi, Angioini, Aragonesi.\nNel 1185 Federico Barbarossa scese in Italia per muovere guerra al pontefice Alessandro III, e si trov\u00f2 a passare per il Tronto. Non nacquero dispute con Rainaldo Conte di Teramo, dato che in una bolla ufficiale si vede confermati i feudi di Montorio, Garrufo, Isola, Silvi, Faraone, Collepagano (ossia Roseto). Nel 1189 tuttavia alla morte di Guglielmo II, il Conte Rainaldo si un\u00ec a Errico di Svevia, in varie scorrerie per il Regno, fino all'assedio di Napoli nel 1190. I rapporti di Rainaldo con gli Svevi si incrin\u00f2 quando sal\u00ec al trono brevemente Tancredi: Corrado e Diopoldo governatori della Fortezza d'Arce, creando disordini insieme a Bertoldo di Cuniquellen, dovendo far intervenire l'imperatore in pi\u00f9 punto tra Penne e l'Aprutium. Bertoldo and\u00f2 a Campli nel 1193, trovando resistenza, e in merito ad accordi con il vescovo Rainaldo, pretese la signoria su quelle terre.Con l'ascesa al trono di Guglielmo III, l'imperatore Errico prima della morte, infeud\u00f2 alcuni castelli del teramano al Conte Maurizio, e a parenti dell'arcidiacono di Ascoli Magister Berardo: Sant'Omero, Acquaviva e Faraone; mentre nel 1195 con approvazione del vescovo Rainaldo concedeva Cantalupo, Lenta, Colle Pagano.\nDurante il regno di Federico II di Svevia, Teramo e il contado entrarono nelle sue mire nel 1221 con alcuni disordini amministrativi, a cui si dovette porre rimedio. Dopo l'esemplare distruzione di Celano nel 1223 a causa della ribellione di Tommaso Berardi, Conte dei Marsi, Federico inizi\u00f2 una campagna di smontaggio del vecchio ordine amministrativo delle varie signorie. Tra il 1226 e il '27 Federico mand\u00f2 degli emissari nel contado d'Aprutio e a Campli, intendendo redigere un censimento fiscale dei feudi da incamerare nella Corona di Napoli. A Teramo non mancarono alcuni disordini, poich\u00e9 la maggioranza dei signori era di partito guelfo, e cos\u00ec Federico reag\u00ec privando un tal Monaldo della sua contea, e delle purghe simili si compirono nel resto dell'Abruzzo, da Lanciano a Ortona e Sulmona.La grande riforma di Federico nella regione fu di unire nel 1233 il Comitato d'Apruzzo (ossia il contado teramano), al resto dei territori dello smembrato Ducato di Spoleto, che in origine componevano la parte nord-orientale del Sannio: vale a dire le attuali province di Chieti, Pescara e L'Aquila. Il \"Giustizierato d'Abruzzo\" ebbe come capitale Sulmona, e comprendeva le terre di Penne, Chieti, Pescara, Lanciano, Castel di Sangro, della valle Peligna, di Celano con Pescina (allora Avezzano era poco pi\u00f9 che un casale), ed infine l'agro di Amiternum, sede della diocesi, che dal 1257 si sarebbe spostata nella neonata Aquila. Il toponimo di Abruzzo, che si estese a tutta l'attuale regione, deriverebbe secondo il Pollidori, dal fatto che il giustiziere, di Sulmona, avesse preso residenza per tanto tempo a Teramo, influenzando dunque la redazione degli atti notarili d'archivio. A questo fatto si aggiunge ovviamente la considerazione della scelta semplice del sovrano stesso Federico, che alle ex province di Forconia, Valva, Valeria, Pennese, Teatina e via dicendo, opt\u00f2 circa il nome della nuova regione, per l'antico toponimo dell'ager Praetuttiorum.\nQuando Carlo I d'Angi\u00f2 ebbe in mano la Corona di Napoli in seguito alla battaglia di Tagliacozzo del 1268, la Contea d'Aprutio pass\u00f2 al suo cadetto Roberto. Corradino di Svevia, sconfitto nella battaglia, aveva tenuto la sua attenzione su Teramo sino al 1258; si hanno documenti sui rapporti di vassallaggio tra Teramo e altri castelli: Miano e Colle Mandone, nel 1251 circa Teramo compr\u00f2 Castrogno; all'epoca la Citt\u00e0 era governata per conto di Corradino dal Marchese di Hoemburgh. Nel 1266 Carlo I rivendic\u00f2 i territori della Contea d'Aprutio, che erano stati occupati dagli usurpatori Teodino, e poi da Rainaldo III, che si appell\u00f2 a papa Clemente IV inutilmente.\nGli Acquaviva, prima di diventare duchi di Atri, erano sparsi in vari castelli nella piana del Vomano, comparendo in scena durante il regno di Federico II. Avevano in possesso Sant'Omero, Ripattoni, Morro, Ofena e Canzano. Tra i primi componenti che appaiono negli atti ci sono Berardo e suo figlio Gualtieri Acquaviva, che si spos\u00f2 con Isabella contessa di Bellante. Nel 1316 grazie a re Roberto d'Angi\u00f2, divenne giustiziere Cicco Acquaviva, che collabor\u00f2 con il milite Matteo da Canzano, aumentando il prestigio di questa famiglia. Due rami della famiglia, pi\u00f9 avanti, si spartirono il controllo della Contea d'Aprutio: i genitori del vescovo Rainaldo e quelli di Matteo, che grazie a Scipione Ammirati divennero \"duchi di Atri\" e \"conti di San Valentino in Abruzzo\". Grazie poi a Federico III di Sicilia, Corrado, fratello del vescovo di Teramo, acquis\u00ec numerosi castelli, tra cui Civitella del Tronto nel 1300. Nel 1303 compr\u00f2 Cantalupo, nel 1309 Notaresco, poi nel 1315 Canzano.\nNel 1328 inizi\u00f2 la corsa alla compravendita di nuovi feudi: Teramo si aggiudic\u00f2 Montorio al Vomano, e per la continua espansione, arriv\u00f2 a preoccupare le mire espansioniste di Campli, con cui presto arriv\u00f2 ai ferri corti. La causa della discordia fu il tentativo di Campli di comprare Castello Melatino, uno dei pi\u00f9 ricchi della valle quando a produzione. Non ci furono guerre e battaglie, ma ci\u00f2 serv\u00ec solo a creare un clima di gelo tra Teramo e le altre citt\u00e0, come Civitella del Tronto e Atri.Nel 1335 era al trono di Napoli Giovanna I, che s'impegn\u00f2 a far arrestare dei banditi che incendiarono Castel San Flaviano, rifugiatisi poi ad Ascoli, e passando per Teramo il 3 ottobre indisse la fiera di Pentecoste. Nelle successive vicende dell'assassinio di Andrea d'Aversa, secondo alcuni compiuto da Carlo di Durazzo per salire al trono, si crearono due opposte fazioni nel Regno capeggiate da Luigi di Filippo Principe di Taranto e Carlo di Giovanni Duca di Durazzo; Luigi si alle\u00f2 con la regina Giovanna, ottenendo alcune citt\u00e0 d'Abruzzo tra cui la pi\u00f9 importante Chieti, da cui nel 1346 fece partire un documento per il mantenimento dell monache di Santa Chiara di Civitella dal monastero di San Salvatore alle Cese, contro l'opposizione del convento di San Pietro in Campovalano.\nNel 1348 ci fu una carestia nel Regno, e nella citt\u00e0 vennero nominati quattro notai affinch\u00e9 scrivessero dei nuovi strumenti di censimento dei beni, per un riordinamento amministrativo e finanziario di Teramo. In questi strumenti, soprattutto nel quarto, si possono leggere i nomi delle principali chiese di Teramo, molte delle quali oggi scomparse: San Benedetto, Santi Pietro e Nicola, San Leonardo (oggi di Sant'Antonio di Padova), Santa Maria a Bitetto, Santa Lucia sotto la parrocchia di San Luca, San Silvestro di Scapriano, San Vittorino de Podio, l'ospedale del convento di San Matteo, il monastero di Sant'Agnese, il convento di Santa Chiara. Gli anni del 1348 e del 1349 furono contrassegnati dalla peste e dal terremoto che colp\u00ec Aquila, danneggiandola gravemente in pi\u00f9 punti, tanto che dovette essere ampiamente ricostruita.\nNegli ultimi anni di regno di Giovanna d'Angi\u00f2, i rapporti tra Napoli, e Papato, si fecero tesi, e ci\u00f2 and\u00f2 a incidere anche sulla politica di Teramo, indecisa su che partito prendere. Teramo tuttavia riusc\u00ec a concludere un buon affare circa l'allargamento territoriale della sua \"universit\u00e0\", poich\u00e9 in un concordato tra sindaci e abati di Montecassino, e quelli dei monasteri interessati, un gran numero di contrade, e di San Nicol\u00f2 a Tordino stessa, entrarono nella giurisdizione teramana, a patto che i monasteri fossero esentati dal pagamento delle gabelle. Si tratt\u00f2 insomma di una sorta di protettorato senza pagamento di tasse, poich\u00e9 gli stessi monasteri si erano offerti a Teramo con la richiesta di protezione a causa dei gravi danni subiti durante le varie scorrerie e passaggi di eserciti per le guerre.Nel 1381 fu incoronato re Carlo III di Durazzo, il quale promosse immediatamente il suo servitore militare Antonio Acquaviva come giustiziere d'Abruzzo, promuovendo poi a contea il castello di San Flaviano. L'Acquaviva si vendic\u00f2 di Teramo confiscandogli il territorio di Montorio, autoproclamandosi conte, come testimonia un diploma del 1393 di Re Ladislao di Durazzo, anche se in seguito Montorio divenne ufficialmente della famiglia Camponeschi. Amelio di Agoto, altro barone delle terre teramane, di Nereto, Montorio Marina e Colonnella, fu spogliato di tutti i beni da Carlo ed esiliato. Al momento della partenza di Carlo per l'Ungheria, il comando di Teramo fu affidato a Margherita sua vicaria. Alla morte quasi subitanea di Carlo in guerra, il trono sarebbe di l\u00ec a poco passato a Ladislao, poich\u00e9 Margherita non seppe governare il regno con mano sicura.\nTurbe civili a Teramo e ricostruzione di San Flaviano come \"Giulia Nova\".\nDopo la morte di Giovanna di Napoli, Teramo fu funestata dalle lotte civile di due gruppi familiari di partito guelfo e ghibellino: i Melatino e i De Valle, il cui capostipite fu Antonello, per questo erano detti anche \"Antonelliani\". I Melatino nella persona di Errico cercarono di acquisire il potere accordandosi con la famiglia Acquaviva di Atri, che colse l'occasione per annettere al ducato anche la ricca e ghiotta fetta della citt\u00e0 di Teramo, ma senza mai riuscirsi, nonostante gli attacchi di Andrea Matteo e Giosia I Acquaviva. Tali guerre fratricide comunque recarono danni considerevoli alla citt\u00e0, esili, e l'abbandono da parte dei mercanti del gruppo fiorentino, che prefer\u00ec tornare nel Ducato di Toscana per l'instabilit\u00e0 politica ed economica.\nIl Palma annota che gli Spennati abbandonarono volontariamente Teramo per non subire rappresaglie, e uno di essi trovandosi presso la chiesa di San Pietro ad Azzano, scrisse sul muro che le citt\u00e0 di Teramo, Atri, Silvi, nel maggio 1459 erano caduta all'Acquaviva per le pretese del Principe di Taranto su Ferrante I.Il 17 maggio la cerimonia di giuramento alla presenza del vicer\u00e9 di Ferrante: Matteo di Capua, fu celebrata nella chiesa di San Matteo dentro le mura, nel quale Giosia veniva riconosciuto signore di Teramo, in attesa della maturit\u00e0 di Giuliantonio. Gli equilibri furono turbati dalla ribellione dell'Aquila, sotto il governo di Pietro Lalle Camponeschi, di partito angioino, seguace del Principe di Taranto, che fece issare le bandiere di Renato d'Angi\u00f2, inducendo alla ribellione varie altre citt\u00e0 degli Abruzzi, mentre il Principe scatenava tumulti nella Puglia. Ferrante I mand\u00f2 l'esercito, mentre il Camponeschi spediva alle porte di Teramo Giacomo Piccinino, che discese da San Benedetto del Tronto lungo la via Flaminia. Il Piccinino, alleato naturalmente di Giosia Acquaviva, di partito filo-angioino, raggiunse San Flaviano, e da l\u00ec conquist\u00f2 le citt\u00e0 di Loreto, Penne e Citt\u00e0 Sant'Angelo, raggiungendo Chieti per aspettare le truppe di Giulio da Camerino.Ferrante, grazie alle truppe di papa Pio II, e del Duca Francesco di Milano, comandate da Buoso Sforza, riusc\u00ec da nord a togliere i possedimenti a Giosia, iniziando da Castel San Flaviano. La battaglia tra Buoso e il Piccinino fu cruenta, gli eserciti ricacciati al di l\u00e0 del Tordino. Costui tent\u00f2 un attacco a sorpresa la notte, guadando il fiume, ma il giorno seguente fu respinto dall'accampamento, mentre i campi si popolavano di centinaia di cadaveri. Ritiratosi lo Sforza a Grottammare, il Piccinino ridiscese sotto la Pescara, saccheggiando Chieti, e vari altri feudi. Nella riconciliazione del 1461 di Ferrante con Roberto Sanseverino, indusse il Principe di Taranto a richiamare l'esercito di Matteo di Capua e del Piccinini, evitando altre sciagure nel territorio abruzzese; intanto anche all'Aquila gli animi si calmarono con la tregua siglata da Lalle Camponeschi col Conte di Urbino, capitano generale della coalizione aragonese.\nIntanto gli Spennati, vista la buona occasione, si accordarono col vicer\u00e9 di Napoli per riprendersi Teramo, e marciarono sulla citt\u00e0 il 17 novembre. Dopo aver preso e saccheggiato San Flaviano, con molte vite uccise per le pretese di potere di questi nobili, l'esercito arriv\u00f2 in citt\u00e0 guadando il fiume Vezzola. Stava per essere aperta Porta Sant'Antonio per fare entrare l'esercito, quando il magistrato impose tre clausole per la capitolazione della citt\u00e0: distruggere la Cittadella una volta presa Teramo, accordare indulti per ogni delitto, conferma dei privilegi concessi da Alfonso. Durante la presa della citt\u00e0, i Mazzaclocchi seppero salvarsi la vita grazie alla fellonia degli stessi, che trovarono rifugio nei conventi e nei cimiteri, mentre le loro donne fingevano di aver sofferto vari soprusi dal governo dell'Acquaviva, in modo da ottenere la clemenza di Ferrante verso i traditori. La Cittadella capitol\u00f2 l'8 dicembre 1461, il Castellano fu costretto a sloggiare, e venne rimpiazzato da Matteo di Capua con uno nuovo, fedele a Ferrante. Nella descrizione del Palma doveva essere un robusto maschio, con una torre di controllo in cima, e gli alloggiamenti in basso per le truppe. All'epoca della sua compilazione della \"Storia ecclesiastica e civile\" (1832), esistevano ancora frammenti di mura presso Porta San Giorgio. Il torrione era ancora in piedi nel 1792, quando poi la deputazione decise l'abbattimento per migliorare l'ingresso al corso.\nIn seguito alla morte del suocero Giosia Acquaviva, Giuliantonio venne graziato da Ferrante, anche se il ducato perse alcuni feudi, che vennero accordati ad Ascoli: Nereto, Colonnella, Montorio al Vomano, Gabiano e Torri del Tronto. Nel 1463 fu eletto vescovo Giovanni Antonio Campano, l'anno seguente Atri fu restituita a Giuliantonio dal vicer\u00e9 Matteo, divenendo il sesto duca di Atri. In questi anni le coste teramane si popolarono di nuovi villaggi fondati dagli esuli \"schiavoni\" della penisola Balcanica. Risalirebbero a questi anni la fondazione di Cologna Spiaggia (Roseto), con la costruzione della chiesa di San Niccol\u00f2. Pochi anni pi\u00f9 tardi il duca Giuliantonio Acquaviva provvide a ricostruire quasi daccapo il sito di Terravecchia a San Flaviano, ossia la storica cittadella, danneggiata dai passati assedi e saccheggi. La nuova citt\u00e0 venne chiamata \"Giulia Nova\", in omaggio al nome del duca, progettata seguendo lo schema tipico della \"citt\u00e0 ideale rinascimentale\", a pianta quadrangolare con nuova cinta muraria provvista di tre torri per lato, la piazza centrale con la nuova Collegiata di San Flaviano, inizialmente dedicata a Santa Maria in Platea, a pianta ottagonale cupolata, il palazzo ducale, e il convento dei Francescani presso Piazza Vittorio Emanuele (oggi della Libert\u00e0).L'equilibrio di Teramo vacill\u00f2 ancora una volta quando nel 1474 i Mazzaclocchi si allearono con dei baroni per riprendersi la citt\u00e0; venne inviato a Teramo l'ambasciatore reale Antonio Gazzo, che si occup\u00f2 di formalizzare una pace perfetta tre le opposte fazioni. La pace fu siglata alla presenza di insigni personaggi: Antonio Piccolomini Conte di Celano e Duca d'Amalfi e Latini Orsini abate di San Nicol\u00f2 a Tordino. Il Piccolomini s'insedi\u00f2 anche nella diocesi aprutina, rimanendovi sino al 1476. Durante il vescovato di Francesco de Perez, eletto nel 1479, Teramo visse un periodo di relativa tranquillit\u00e0, cose che non si pu\u00f2 dire per il suo territorio, poich\u00e9 nacque una diatriba territoriale tra Campli e Civitella del Tronto, con scaramucce, razzie di bestiame e omicidi. Nel 1481 nel palazzo ducale di Campli fu siglato un accordo di pace. Civitella ottenne l'autorizzazione di celebrare tra le mura la giustizia civile, ma perse momentaneamente il diritto di nominare il giudice.\nIl Cinquecento.\notto il vescovato di Francesco Chierigatto, i teramani cercarono di ridurre la spesa annua di 20.000 ducati accordata con Carlo di Lannoy affinch\u00e9 la citt\u00e0 rimanesse nella regia demanialit\u00e0. La famiglia Acquaviva approfitt\u00f2 delle evidenti e prevedibili difficolt\u00e0 di Teramo, per impossessarsi nuovamente della citt\u00e0; nel frattempo che Teramo mandava da Carlo due parlamentari per ridiscutere la causa di riscatto, il duca avanz\u00f2 molte pretese su Teramo, richiedendo 40.000 ducati per le spese di guerra, minacciando di sciogliere l'amministrazione civica per metterci un suo commissario scelto, e via dicendo. Sicch\u00e9 tutto l'anno 1525 fu vissuto dai teramani con sospetto. Nel 1527 la citt\u00e0 e l'agro circostante furono funestate dalla pestilenza, tanto che, decimato il consiglio amministrativo, per un anno la citt\u00e0 rimase quasi senza governo. Nel 1529 soffr\u00ec lo svernamento delle truppe tedesche e spagnole del vicer\u00e9, che saccheggiarono e depredarono.In occasione dell'incoronazione ufficiale di Carlo V a Bologna da parte di papa Clemente VII, i teramani fecero in modo di debellare per sempre le pretese del duca d'Atri. Lo stesso Carlo, leggendo il diploma d'ambasciata mandato dai cittadini, dichiar\u00f2 Teramo citt\u00e0 demaniale, e per tanto non assoggettabile alle pretese degli Acquaviva.\nUn incidente politico comparve nel 1530, quando in citt\u00e0 si present\u00f2 il Commissario don Sances d'Alarcon, al quale i teramani risposero con le armi. Reclutati banditi e contadini, i patrizi del Comune sbarrarono Porta Reale, rifiutando alla richiesta del commissario si far stazionare le sue truppe in citt\u00e0 per tre mesi. Il d'Alrcon offeso, acquartier\u00f2 le truppe presso il convento dei Cappuccini, e impose il blocco a Teramo. Sarebbe stata una carneficina per la citt\u00e0, se non fosse stato scelto tra i cittadini Sigismondo de Sterlich, che ottenne un incontro con il Commissario nel santuario di Santa Maria delle Grazie, da cui venne stipulato un accordo di acquartieramento, con delle clausole prescrittive onde evitare disordine militare. Dopo che partirono le truppe, fino al 1540 in citt\u00e0 alloggi\u00f2 il vicer\u00e9 di Napoli. Un altro vicer\u00e9, Giambattista Savelli, in compagnia di Ascanio Colonna vennero a soggiornare nella citt\u00e0 con le truppe: furono insomma anni difficili per via dei pagamenti dovuti a mantenere le truppe reali, mentre dal punto di vista naturale, ci furono carestie, terremoti e grandinate.\nNel 1538 una parte dell'Abruzzo entr\u00f2 a far parte del cosiddetto \"Stato farnesiano\" di Ottavio Farnese e Margherita d'Austria, e vi fecero parte le citt\u00e0 di Campli, Penne, Ortona, Citt\u00e0 Sant'Angelo, San Valentino in Abruzzo e L'Aquila. Campli dunque fino ad allora citt\u00e0 demaniale come Teramo, divenne una delle sedi di rappresentanza di questo stato, e venne ricostruito il suo palazzo, detto ancora oggi Palazzo Farnese. Nel 1539 intanto Teramo dovette essere ancora una volta \"soffocata\" dalla tracotanza dei vicer\u00e9 spagnoli, questa volta fu Luigi Perez venuto a scroccare ospitalit\u00e0 con tre truppe, riducendo la citt\u00e0 quasi alla fame. Nel 1542 la buona annata di produzione agricola fece s\u00ec che il grano si vendesse a poco prezzo, facendo respirare alle casse civiche una boccata d'aria. In quell'anno pass\u00f2 in citt\u00e0 anche Margherita d'Austria, in visita dei suoi possedimenti, il vescovo Monsignor Guidiccioni riun\u00ec i due monasteri di San Giovanni a Scorzone con quello di Teramo dentro le mura (oggi in Piazza Verdi).\nCreatasi la Contea di Montorio, passata a Giovanni Alfonso Carafa, figlio di Vittoria Camponeschi, costui durante il papato di Paolo IV riprese la lotta tra Spagna e Francia per il possesso del Regno di Napoli, e cos\u00ec si appell\u00f2 a Enrico II di Francia affinch\u00e9 potesse conquistare l'agro di Teramo, sottraendolo al vicer\u00e9 spagnolo. Si diresse con il fratello Antonio Carafa perfino ad Ascoli per scatenare la guerra civile, ma il pontefice invi\u00f2 le truppe di Carlo di don Ferdinando Loffredo, che si mise a saccheggiare le terre di Montorio. Il Carafa saccheggi\u00f2 altre terre presso il Tronto, acquartierandosi a Corropoli. Nella guerra in fase di evoluzione, il Duca d'Alba favor\u00ec il Carafa con 1500 fanti e 200 cavalli, asserragliandosi ad Ancarano. Il paese fu preso a cannonate da Loffredo, facendo scappare i soldati, alcuni dei quali fatti prigionieri e trasferiti a Civitella.Il Marchese Loffredo con questa mossa ottenne l'autorizzazione di un parlamento speciale di baroni di poter rifortificare i luoghi di Pescara, Atri e Chieti. Cos\u00ec anche Civitella venne rifatta daccapo dall'antico castello aragonese, di cui era rimasta una grande torre. Sfruttando l'orografia del colle ad anfiteatro, la nuova fortezza, che corrisponde a quella attuale, venne fortificata con possenti bastioni lanceolati, che occupavano tutta l'area del colle, e la prigione con le casermette e la piazza d'armi venne sopraelevata, accessibile soltanto da una scalinata molto ripida.\nNella met\u00e0 del '500 si hanno le prime notizie di scorrerie ottomane presso le coste di Giulianova e Tortoreto, e del sud Abruzzo, da Pescara a Vasto. Per questo fu precauzione del vicer\u00e9 rifortificare le coste del Regno con la costruzione di nuove torri di guardia. Nella costa teramana si contano la torre di Martinsicuro o \"di Carlo V\", che fu il modello principale per le altre, la torre del Salinello a Giulianova, la torre della Vibrata ad Alba Adriatica, la torre del Vomano a Scerne di Pineto (all'epoca Mutignano) e la torre di Cerrano presso il vecchio porto di Atri.Dal 1569, sotto il vescovato di Giacomo Silverio, sopravvennero a Teramo tanti mali, iniziando dalle carestie, alcuni focolai di peste nel 1576, e scorrerie ottomane presso le coste.Gravoso fu anche il fenomeno del banditismo locale, di cui l'esponente pi\u00f9 famoso fu Marco Sciarra di Rocca Santa Maria (TE), definito il \"flagellum Dei\", il quale con la sua banda si macchi\u00f2 di omicidi e ruberie nelle contrade di Teramo e del Lazio, arrivando a catturare perfino il poeta Torquato Tasso. Tra il 1584 e l'89 il vicer\u00e9 di Teramo, e le truppe del maresciallo Carlo Gambacorta, dovettero faticare non poco per liberare Campli dai banditi. Luogo di rifugio dello Sciarra erano le grotte e le alture del Gran Sasso d'Italia, insieme a conniventi contadini stanchi ed esausti dei soprusi del governo spagnolo. Nel 1592 per catturarlo furono inviati anche le truppe del duca Giovanni Girolamo Acquaviva, mentre il Re dispiegava un esercito di 4.000 uomini capitanati da Carlo Spinelli.\nFu proprio a Itri nel Lazio che lo Sciarra cattur\u00f2 Torquato Tasso, mentre a Cerreto, grazie allo stratagemma di un contadino del gatto abbruciacchiato messo a scorrazzare per i fienili fuori le mura, molti banditi dello Sciarra vennero scovati e catturati. Il secolo si conclude nella storia di Teramo con un'importante decisione della Diocesi Aprutina per la citt\u00e0 di Campli: eleggerla a seconda sede della Cattedrale di San Berardo, con l'elevazione della chiesa di Santa Maria a collegiata, in data 14 maggio 1600, durante l'episcopato di monsignor Montesanto. Il primo vescovo di Campli fu Alessandro Boccabarile.\nIl Seicento.\nNel 1603 il governo degli Abruzzi pass\u00f2 al vicer\u00e9 Baldassarre Caracciolo Conte di Benevento, che inizi\u00f2 ad acquistare molti feudi, a perseguire i banditi, che vendeva come schiavi. Gli anni almeno sino alla prima met\u00e0 del XVII secolo, riguardano fatti di ordinaria amministrazione in citt\u00e0 e nel contado, cos\u00ec come riguarda la successione dei vescovi del Capitolo Aprutino a Teramo, e della nuova cattedrale di Campli.\nDistinzioni pi\u00f9 interessanti riguardano l'amministrazione geografica dei due Abruzzi Ultra e Citra, descritte dal Palma. L'amministrazione dell'Abruzzo Ultra con la casa del tesoriere era stata traslata nel XVI secolo a L'Aquila, con seconda sede a Penne, mentre l'altro Abruzzo aveva il capoluogo a Chieti. Nel 1641 il principale tribunale fu trasferito a L'Aquila. Cos\u00ec l'Abruzzo si ritrov\u00f2 ad avere due presidi. Nei fatti che riguardarono anche l'Abruzzo e altre regioni del Regno di Napoli, dopo la rivolta di Masaniello, Teramo rimase fedele alla corona, ambiguo fu il ruolo di Campli, mentre tumulti si registrarono a L'Aquila, Vasto e Lanciano. La fedelt\u00e0 dei teramani \u00e8 riportata anche in un documento datato 1660 di Filippo IV di Spagna. \nNel 1648, precisamente la notte del 2 aprile, le truppe del detto \"Martello\" (Bartolomeo Vitelli), a capo delle truppe del Duca di Castelnuovo, si acquartierarono presso le mura del rione San Leonardo, intimando la resa a Teramo. I cittadini si fecero beffe di lui, e dopo che non riusc\u00ec a compiere l'assedio, si ritir\u00f2 a Canzano, raggiunto dalle truppe di Pignatelli. La battaglia \"del gioved\u00ec santo\" mise in fuga i rivoltosi popolani, che si accanirono sui territorio circostanti, tagliando l'uliveto di Giulianova, non riuscendo il Marchese d'Acquaviva duca d'Atri a fermarli per l'esigua guarnigione. Il 15 aprile i rivoltosi \"masanielliani\" tornarono a Teramo, cercando di prendere la citt\u00e0 da ovest, verso il convento dei Cappuccini. Furono raggiunti dalle truppe fresche di don Alberto Acquaviva, che li mise in fuga verso Chieti.\nPer tutto il Seicento Teramo e il suo circondario furono flagellati dal fenomeno del banditismo, organizzatosi in due gruppi principali: quelli di Titta Colranieri e di Santuccio di Froscia, e in occasione della sanguinosa repressione del 1684, venne creata a Teramo la Regia Udienza, che verr\u00e0 trasformata nel XVIII secolo nel tribunale borbonico penale.\nLe vicende che si verificarono in Abruzzo, specialmente intorno a Teramo, il fenomeno del banditismo fu molto esteso. C'\u00e8 chi considera tale proliferazione di briganti in riferimento al malcontento popolare, chi proponeva di ingraziarsi i capi-banda, da essere poi assoldati come mercenari per imprese future. Nel viceregno di Napoli, secondo il Marchese di V\u00e9lez i banditi erano assai forti e addestrati militarmente, in grado di competere senza paura contro le truppe reali, e dunque occorreva in ogni modo cercare di recuperarli, mentre secondo don Pedro d'Aragona il banditismo era un fenomeno da schiacciare senza esitazioni. La reazione iniziale del governo di Napoli non fu fruttuosa, per l'impiego di banditi spagnoli, credendo che i banditi abruzzesi usassero lo stesso comportamento malandrino, e in secondo luogo impiegarono l'esercito, e si accanirono sui feudatari minori della regione.\nCos\u00ec si scelsero due linee: usare l'artiglieria secondo il Marchese Del Carpio o convincere le bande al porsi al servizio dei mercanri Veneziani, secondo il Cardinale Cybo. Anche tra i capi briganti esistevano divisioni sul partito da prendere, molti si opponevano al Capitano Colaranieri di abbandonare le posizioni di battaglia per cercare roccaforti pi\u00f9 sicure, altri invece volevano aspettare gli spagnoli a Montorio al Vomano e di tenere libera la strada di Poggio Umbricchio (Crognaleto) per eventuali ritirate. Le case dei capi Titta Colaranieri, Giovan Berardino e di altri, nonostante la robustezza delle fondamenta, non erano sufficienti per garantire la loro sicurezza, cos\u00ec costoro si spostarono varie volte nella ritirata, in luoghi diversi. Il consiglio di guerra del Regno deliber\u00f2 la fortificazione del rudere di Rocca Roseto, sempre nei pressi di Crognaleto, poi di fortificare maggiormente Montorio (1686). Per la costruzione di Rocca Roseto, furono comprati i feudi del duca d'Atri per 36.000 ducati.\nL'esercito us\u00f2 la mano pesante, perseguitando i banditi con la distruzione delle loro case, e dei resti delle rocchette dei feudi, torri e case fortificate, sterminando inoltre 1.200 banditi. Altri banditi invece, come la banda di Santuccio di Froscia, riuscirono a fuggire nelle Marche, e a essere assoldati dai Veneziani. Dato che Teramo garant\u00ec vettovaglie e ospitalit\u00e0 agli eserciti, rimanendo fedele alla Corona, oltre alla regia udienza, ottenne il titolo di capoluogo della Ima provincia d'Abruzzo Ultra, mentre l'altra fu data a L'Aquila.\nLuoghi d'interesse.\nSguardo generale.\nLa valle prende il nome dal fiume Tordino, essa confina nella parte pi\u00f9 interna con i Monti della Laga, tra Abruzzo e Lazio, ricadendo nel vasto territorio del Parco Nazionale del Gran Sasso, e nella parte pi\u00f9 a valle dell'Adriatico, tra Giulianova e Roseto degli Abruzzi. L'raea \u00e8 attraversata trasversalmente dall'autostrada A14 e dalla strada statale 16 Adriatica lungo la costa teramana, dalla strada Pedemontana Abruzzo-marche nella parte centrale, mentre la statale 80 parallela della \"Teramo-Mare\" la percorrono longitudinalmente per una parte, sino a Martinsicuro, al confine colle Marche. La valle \u00e8 attraversata da Teramo sino a Giulianova dalla ferrovia Giulianova-Teramo, che in origine doveva arrivare sino a L'Aquila, per ricollegarsi al tracciato per Roma.\nDei paesi montani ricompresi nella vasta area protetta, Cortino con il suo verde e gli abeti millenari e Rocca Santa Maria, che ricomprende la localit\u00e0 del Ceppo a 1.300 m. ai margini del Bosco Martese, si scende lungo il corso del fiume Tordino sino al capoluogo di Teramo, l'antica \"Interamnia Praetuttiorum\" di origini riconducibili ai Piceni o ai Pretuzi, che conserva importanti opere del suo passato, come l'ex Cattedrale di Santa Maria Aprutiense, oggi chiesa di Sant'Anna dei Pompetti (XI secolo), e la nuova Cattedrale di Santa Maria Assunta del XII secolo, con le due facciate su Piazza Orsini e Piazza Martiri della Libert\u00e0, ricavata dallo smantellamento parziale dell'anfiteatro romano del I secolo, sopra cui sorge il Seminario diocesano Aprutino.\nCastellalto, posto in posizione paroramica lungo il crinale tra le vallate del Tordino e del Vomano, di esso si segnala il borgo fortificato della frazione Castelbasso, fondato nell'XI secolo, uno dei villaggi medievali pi\u00f9 interessanti e meglio conservati d'Abruzzo, con ancora le mura e le porte di accesso, le torri, la chiesa gotica di Sant'Andrea, e il museo della Fondazione Malvinia Menegaz. Mosciano Sant'Angelo \u00e8 un famoso centro d'artigianato per la lavorazione del mobile, fondato dai Benedettini nell'897 d.C., divenne feudo degli Acquaviva nel 1397. La Torre merlata gotica del XIV secolo fu inglobata nella chiesa madre di San Michele, divenendone il campanile, e conserva lo stemma del casato d'Atri. Pi\u00f9 a valle, verso Giulianova, si trova il convento dei Santi Sette Fratelli, del XV secolo, edificato sopra un tempio pagano. Bellante merita una visita per la chiesa parrocchiale di Santa Maria degli Angeli, che conserva stucchi barocchi e varie tele, statue lignee e una croce medievale in argento, ma anche la presunta casa natale del questore romano Ponzio Pilato.\nNella frazione Ripattoni si erge un castello trecentesco con la monumentale torre di guardia, che oggi \u00e8 campanile della chiesetta di Santa Maria de Erulis, con affreschi rinascimentali. L'antico \"Castrum Novum\" a mare, nel Medioevo detta \"Castel San Flaviano\" per la chiesa del santo patrono di Costantinopoli, fatta erigere da Carlo Magno, era un fiorente emporio a mare, colonizzato dai Romani nel 290 a.C.; successivamente nel VII secolo d.C. divenne seconda sede diocesana di Teramo, con la residenza estiva del vescovo, ma nel XV secolo sub\u00ec vari attacchi e distruzioni per le guerre civili tra Angioini e Aragonesi, e dovette essere ricostruita daccapo nel 1471 dal duca d'Atri Giulio Antonio I Acquaviva, come \"Giulia Nova\".\nNel centro storico, in Piazza della Libert\u00e0 (ex piazza Vittorio Emanuele), ricavata dallo smantellamento delle mura e del convento di San Francesco, c'\u00e8 il belvedere sul mare, e il monumento al re d'Italia Vittorio Emanuele II opera di Raffaello Pagliaccetti, realizzato in seguito alla visita di sua maest\u00e0 alla citt\u00e0, come prima di tutto l'ex-regno di Napoli; poco distante il corso Garibaldi, che porta a Piazza Buozzi con il duomo di San Flaviano, in stile rinascimentale: un grande edificio a pianta centrale, ottagonale, voltato da una cupola, un tempo ricoperta di maioliche azzurre e usata anche come faro per i naviganti. Si conservano quattro degli otto torrioni in cui si esauriva la cinta muraria, di cui a causa di demolizioni ottocentesche, restano poche tracce in alcune case perimetrali del centro storico. Tra le chiese, degna di nota \u00e8 quella di Sant'Antonio di Padova, con interni tardobarocchi, ricavata dall'ex monastero dei Francescani demolito insieme alle mura nel XIX secolo, la chiesa di Sant'Anna con altare interno barocco, e appena fuori le mura, sul sito della vecchia citt\u00e0 romana e medievale la chiesa romanica di Santa Maria a Mare, decisamente alterata nel tempo, fra crolli e bombardamenti, ma con ancora l'originario portale (attribuito a Raimondo di Podio), unica testimonianza architettonica dell'antica Terra San Flaviano.\nDa Teramo ai Monti della Laga.\nPartendo da Teramo si percorre la statale 81 Piceno-Aprutina, in direzione di Ascoli, dopo si raggiunge Campli, in localit\u00e0 Traversa e si percorre la piana di Campovalano, dove si trova l'area archeologica della vasta necropoli italica, risalente alla Preistoria, e usata anche durante il dominio romano. Proseguendo verso Rocche di Civitella, si passa a poche centinaia di metri dall'imponente fortezza di Civitella del Tronto adagiata sopra il colle allungato del borgo. Arrivati a Piano Ristecchio, si lascia la statale e si sale verso San Giacomo (1105 m) la localit\u00e0 sciistica del teramano, situata ai confini tra Abruzzo e Marche. Qui si trovano antiche capanne di pietra utilizzate dai pastori come deposito di formaggi, e per questo sono dette \"caciare\".\nDa San Giacomo si imbocca una discesa che attraverso il versante settentrionale della Laga e conduce a San Vito di Valle Castellana, e dopo aver costeggiato il lago artificiale di Talvacchia, si arriva al paese di Valle Castellana, comune sparse all'estremo confine dell'Abruzzo colle Marche. Una strada conduce verso i paesetti di Pascellata e Paranesi attraverso l'itinerario del Parco nazionale del Gran Sasso, oppure un'altra strada conduce a Ceppo (1334 m), un bosco ricolmo di piante di funghi porcini.\nIntorno Cortino.\nPartendo dalla localit\u00e0 Ostello di Cortino (1050 m) si imbocca un sentiero che attraverso i boschi di Servillo, Pagliaroli e Collegilesco, e conduce al guado del Tordino nei pressi del vecchio Mulino di Casanova, adibito a strutture ricettiva. Il percorso, che costeggia il fiume, dove si trovano anche delle piccole cascate, conduce per gli abitati di Iscarelli, Abetemozzo, e Ginepri, per arrivare a Monte Fanum, un'antica necropoli italica situata presso Torricella Sicura.\nDal centro di Cortino si pu\u00f2 seguire anche la via per Crognaleto, seguendo la statale 80. Dal passo di Fonte Spugna il tracciato costeggia il recinto dell'area faunistica, e conduce al piazzale di Fonte Spugna (1180 m), all'ingresso dell'abetina.A piedi si percorre l'ampio sentieri che comincia accanto alla fonte, e si inoltra nella zona pi\u00f9 suggestiva dell'abetina; il percorso corre lungo il recinto dell'area faunistica, inizia a salire a svolte, supera dei rilievi rocciosi e rasenta a destra una cascatella. Dove il percorso diventa pianeggiante, di scende verso una fonte, sino ad arrivare ai pascoli dei Prati di Lame (1364 m).\nDa Roseto a Montegualtieri.\nIl percorso da Roseto degli Abruzzi sulla costa teramana prevede il passaggio all'antico municipio di Montepagano, caratterizzato ancora dall'aspetto medievale, con la chiesa dell'Annunziata e la torre campanaria di Sant'Antimo, seguendo la strada provinciale 19. Si conservano Porta Borea che era parte della cinta muraria. Scendendo a valle, percorrendo un tratto della strada statale 150 verso l'interno, si arriva al bivio per Notaresco, con centro storico medievale; nei pressi si trova la frazione Guardia Vomano con la romanica chiesa di San Clemente al Vomano del IX secolo.\nRiprendendo la statale 150 verso l'interno, si arriva a Montegualtieri frazione di Cermignano, che insiste sull'altra sponda del Vomano. Il borgo rinascimentale \u00e8 caratteristico per la torre triangolare, alta 18 metri, costruita nel XIII-XIV secolo, come punto di avvistamento. Sul versante sinistro del Vomano, da Castelnuovo a Vomano, frazione di Castellalto, si risale verso il borgo di Catelbasso, successivamente si arirva al bivio per Canzano sulla destra, questo paese si conserva abbastanza bene, noto per il piatto del tacchino \"alla canzanese\", del merletto, e per il patrimonio artistico di cui si ricorda il santuario della Madonna dell'Alno, poi verso il cimitero la chiesa romanica di San Salvatore del XII secolo.\nRocca Roseto.\nRocca Roseto era una fortificazione medievale usata come posto di guardia per il passaggio delle merci da Roma all'Adriatico; ne rimangono ruderi. Sotto la Rocca c'\u00e8 la piana di Pano Roseto, caposaldo dell'antico tratturo Roseto-Frisa della Doganella d'Abruzzo, questo tratturo \u00e8 ancora in parte usato dai pastori che portano le greggi verso la Puglia.\nDa qui si ritorna a Cortino, percorrendo la strada in discesa, dove si trovano alcune stratificazioni geologiche, dette \"Formazione della Laga\". Andando avanti superata Fonte Palumbo, si arriva all'abitato di Pagliaroli, che sarebbe sorta sopra un villaggio italico, come dimostrano i resti di un santuario del III sec. a.C. rinvenuti nel 1997 presso la chiesa di San Salvatore.\nPadula - Via Cecilia.\n\u00c8 uno dei tratti pi\u00f9 interessanti della valle del Tordino. Si parte da Padula frazione di Cortino (932 m), immersa nei boschi dei Monti della Laga; nei pressi del vecchio mulino si imbocca il sentiero Italia lungo la tappa del Ceppo, e si raggiunge Ponte Flammagno; facendo una deviazione si arriva qlle cascate di Cantagalli, in cui il fosso della Cavata confluisce nel fiume Tordino. Si raggiunge infine la radura delle Macere (1140 m) e attraversando il fosso della Cavata su ponticello di ferro, si raggiunge la strada sterrata che guarda verso il Tordino, attraverso cui si scende a Padula,\nIl percorso verso Teramo segue l'antico tracciato romano della via Cecilia, realizzata nel 293 a.C. quando ci fu la conquista del territorio Sabino e dei Pretuziano, ottenuta con una campagna militare condotta dal console Manio Curio Dentato. L'assorbimento del territorio dei Pretuzi fu conseguito mediante le fondazioni della colonia latina \"Hatria\" (Atri) e \"Castrum Novum\" (Giulianova) nel 268-84 a.C.\nLe fondazioni coloniali romane prevedevano la creazione o sistemazione di assi viari preesistenti, che potessero garantire un controllo diretto di Roma sul nuovo territorio occupato; questa necessit\u00e0 probabilmente nacque anche dallo sfruttamento delle saline adriatiche, nel momento in cui le saline di Ostia non potevano pi\u00f9 essere sufficienti al fabbisogno del nuovo stato romano in espansione. Nel primo tratto la via Cecilia ricalcava la gi\u00e0 precedente via Salaria raggiungendo \"Interocrium\" (Antrodoco), da qui se ne distaccava e proseguiva verso \"Amiternum\" (L'Aquila), per poi risalire verso l'Appennino nel valico delle Capannelle. Presso l'antico abitato dell'attuale Poggio Umbricchio, cadeva il miliari CIII, proseguiva sino al paese di Montorio. La Cecilia, continuava da qui un doppio itinerario in funzione delle due colonie adriatiche, un asse attraverso Valle San Giovanni, miliario CXIII, raggiungeva \"Interamnia\" (Teramo) e poi proseguiva loungo il basso Tordino sino a \"Castrum Novum\"; invece il secondo braccio seguiva il Vomano e raggiungeva \"Hatria\".\nMontorio\nLungo il fiume Vomano, si trovava il tempio di Ercole, in posizione superiore e distaccata dall'attuale centro storico di Montorio. Notevole importanza storico-archeologica riveste questo tempio, scoperto nel 1865, della struttura si conservano resti cospicui della cella con pavimento mosaicato, realizzato in \"opus tessellatum\" con tessere di calcare bianche e riquadratura a tessere nere. Il pavimento riporta l'iscrizione dedicatoria che grazie alla menzione della coppia consolare romana in Pretuzia, che lo fece restaurare, pu\u00f2 essere precisamente datata al 55 a.C. L'epigrafe, oltre a restituire il nome della divinit\u00e0 cui il tempio era dedicato, fornisce indicazioni sulla realizzazione dell'edificio, ad opera dei magistrati del vicus. Presso Crognaleto, andando al centro di Piano Vomano, si trova la testimonianza archeologica della strada \"Maestra del Parco\", le mura megalitiche di Colle del Vento, un tratto di mura in opera quadrata, a controllo dell'alta valle del Vomano.\nTeramo - Necropoli di Ponte Messato / Ponte degli Impiccati\nIn epoca romana anche la citt\u00e0 di \"Interamnia\" si dot\u00f2 di un cimitero pubblico, ossia una necropoli, le aree sepolcrali si disponevano lungo le vie extraurbane, nel rispetto delle Leggi delle XXII Tavole, la sepoltura di Ponte Messato infatti, in contrada Cona lungo via Cavalieri di Vittorio Veneto, fiancheggiava l'antica via Cecilia, in direzione di Amiternum; un'altra necropoli doveva essere collocata lungo la strada che da Interamnia portava verso il mare a Castrum Novum. Da questa necropoli provengono due iscrizioni funebri con la menzione di un \"Archipeta Eunuchus\", e di una \"Valeria Praetuttiorum\", nonch\u00e9 un'altra dedicata a Quinto Poppeo, patrono del municipio e della colona di Teramo, esposta oggi al Museo archeologico \"Francesco Savini\" di Teramo.Il sito archeologico di Ponte Messato fu individuato nel 1961 presso la cappella della Madonna della Cona, e scavato nuovamente nel 2000-2008; le strutture riemerse appartengono a una vasta area sepolcrale interessata da deposizioni che coprono un arco cronologico, che va dal IX secolo a.C. sino all'et\u00e0 imperiale (II sec. d.C.) La parte italica del IX-XVI sec. a.C \u00e8 a inumazione, mentre quella romana \u00e8 a incinerazione, sino al II secolo, quando si riafferma il tipo di inumazione con tombe a cappuccina.\nDella necropoli italica sono stati individuati altri due nuclei di sepolture monumentali, distinti per tipologia e localizzazione: il nucleo originario \u00e8 localizzato nel fosso Messato, che ha restituito monumenti funerari a circolo di pietre con fossa centrale, e ricchi corredi maschili e femminili. L'altro nucleo posto a sud del sito, \u00e8 costituito da 5 tombe di bambini compresi tra i primi mesi di vita e i 10 anni, sepolti in monumenti a circolo, e in fosse terragne per i neonati. Il mausoleo pi\u00f9 ricco di Ponte Messato raggiungeva 3 metri d'altezza, era allineato alla strada dove 2 cippi indicavano i confini di propriet\u00e0 dell'area sepolcrale del defunto, Sextus Histimennius; all'interno della sepoltura furono recuperati frammenti a transenna e una statua in marmo bianco, datata I secolo d.C., raffigurante il defunto in veste di togato. In un altro mausoleo sono stati recupersti pi\u00f9 di 100 frammenti in osso combusti, pertinenti a un letto funebre con raffigurazioni umane, animali e vegetali.\n'Area archeologica di Largo Madonna delle Grazie\nSi trova a Teramo, fuori Porta Reale, presso il sagrato del santuario. Si trova nel piazzale antistante il santuario di Santa Maria delle Grazie, lo scavo bench\u00e9 noto da secoli, citato gi\u00e0 da Niccola Palma nel 1832, \u00e8 stato effettuato nel 1980. Si tratta di numerosi ambienti risalenti al I secolo a.C., utilizzati sino al IV sec d.C. Gli ambienti con murature in opera incerta di ciottoli di fiume tagliati conservano pavimentazioni in coccio pesto con decorazioni a mosaico geometriche, di tessere lapidee bianche che formano motivi reticolati o a doppio meandro, con le tessere nere. All'estremit\u00e0 orientale due ambienti presentano una decorazione musiva pi\u00f9 articolata, con fascia perimetrale a meandro, racchiudente un clipeo suddiviso in rombi e agli angoli quattro delfini e quattro bastoni alati con due serpenti attorcigliati. In epoca augustea le costruzioni preesistenti dell'epoca repubblicana, sono state comprese in una sola domus con peristilio centrale, mentre nel III sec d.C. si install\u00f2 ivi un impianto industriale, forse lavanderia per la tintura dei panni, utilizzata sino all'epoca longobarda.\nAree archeologiche di Casa Melatino - Largo Torre Bruciata\nLa prima domus si trova sotto la medievale Casa Melatino all'incrocio del Corso Cerulli. Le indagini archeologiche del 1998 hanno evidenziato una complessa successione stratigrafica attribuibile a un grande sito archeologico esistente dall'epoca romana, e usato anche nell'epoca medievale sino al XII secolo, quando la citt\u00e0 nel 1156 fu distrutta da Roberto di Loritello.\nIl pavimento della fase pi\u00f9 antica \u00e8 un mosaico, forse relativo a un cortile peristilio, il tappeto musivo \u00e8 composto da scutulatums u fondo di tessellato rustico monocromo, incorniciato da una fascia laterale composta da una fascia monocroma di tessere bianche, seguita da una linea doppia di tessere nere, e una linea semplice tratteggiata, seguita da un tessellato policromo in 4 colori: bianco, nero, rosso, verde, che forma una composizione geometrica a rombo, di squame allungate bipartite, adiacenti in colori contrastanti. Le squame sono disposte per ordine di colore secondo allineamenti obliqui, convergenti verso il centro della fascia in sequenza continua, seguono una linea semplice tratteggiata, una linea doppia di tessere nere e una fascia monocroma di tessere bianche.\nNel III secolo d.C. il cortile venne ridotto con la costruzione di un muro divisorio, si creano due ambienti distinti: l'ambiente pi\u00f9 piccolo venne ripavimentato con un composto musivo a tessere bianche, riquadrato da una fascia perimetrale di tessere nere, ogni angolo della stanza \u00e8 infatti caratterizzato da un motivo decorativo composto da tessere nere a formare un collo e una bocca di Kanthanos, una decorazione a baccellature, sui cui lati vi sono due elementi fitomorfi, identificabili con foglie i cespo d'acanto o con rami di palma. Dal Kanthanos fuoriescono degli elementi vegetali con motivi a spirali, un cespo con 5 foglie lanceolate per lato e un lungo stelo con foglie al cui apice sembra stare un bocciolo, a met\u00e0 della stanza si trova un motivo a ventaglio con lo stelo di foglie e tre piccole infiorescenze.\nLa domus tra IV-VI secolo video ricoperto ancora una volta il pavimento con lastre di calcare bianco e marmo giallo, rettangolari e quadrate. Ai lati della stanza si trova una fascia decorativa in marmi colorati a motivi geometrici: sulla soglie di collegamento col secondo ambiente viene collocato con un mosaico bianco-nero di reimpiego con il motivo a svastica (simbolo apotropaico); una terza stanza alla destra dell'ambiente centrale viene arricchita con un pavimento a base cementizia con frammenti marmorei policromi. Al centro sono sistemate lastre quadrate colorate bianco e nero.\nLa seconda area archeologica con domus, si trova in Piazza Sant'Anna, nel vicolo di via Antica Cattedrale. I lavori di scavo iniziati negli anni '70 hanno permesso di recuperare le fondamenta dell'antica Cattedrale di Santa Maria Aprutiensis, fondata proprio sopra la domus romana nel VI secolo, e distrutta dall'incendio del 1156 (l'abside poi \u00e8 stata utilizzata per la cappellina di Sant'Anna dei Pompetti, ancora esistente). La domus risale al I secolo a.C., le strutture che si trovano a una profondit\u00e0 di circa 90 cm rispetto al piano superiore di calpestio. La domus presenta un ampio peristilio di forma rettangolare con murature in opera incerta e colonne in mattoni, rivestite di stucco colorato in rosso nel fusto e di bianco nelle basi. L'impluvium per la raccolta dell'acqua piovana, pavimentata in opus spicatum, \u00e8 decentrata rispetto al peristilio sui cui si affacciano tre ambienti affiancati, di cui quello centrale di dimensioni maggiori. Una soglia di pietra divide l'ambiente centrale dal peristilio: presso la soglia sono stai trovati sia gli incassi dei cardini che i serramenti metallici della porta conservati nel Museo civico archeologico. Il pavimento dell'ambiente in mosaico bianco con fascia perimetrale nera; i muri in opera incerta conservano gli intonaci decorati con leggere campiture geometriche su fondo bianco, al cui centro sono motivi vegetali stilizzati.\nL'ambiente meridionale il cui muro \u00e8 stato successivamente riutilizzato per la cattedrale, reca una soglia in pietra che immettere nel peristilio: la pavimentazione \u00e8 in coccio pesto con l'inserimento di tessere bianche. Gli intonaci conservano il fondo bianco con leggere campiture geometriche in giallo e ocra. L'ultimo ambiente a settentrione ha l'ingresso verso l'esterno, e il pavimento in coccio pesto con tessere bianche a forma di rombi tangenti agli apici: gli intonaci sono dipinti a fondo rosso, con campiture geometriche e decorazioni vegetali. La domus ha restituito vari materiali che permettono la datazione certa al I secolo, venne chiusa nel II secolo, come testimoniano i serramenti, e riutilizzata poi come cattedrale. La vicina Torre Bruciata era un elemento di avvistamento romano, riutilizzato poi dai teramani come campanile della cattedrale. Reca ancora all'esterno gli evidenti segni di bruciature per l'incendio del 1156.\nPonte degli Impiccati\nSi trova all'ingresso del Parco fluviale del Vezzola, in via Vecchio Mattatoio. Lo storico locale Francesco Savini descrive la presenza di un ponte, posto accanto alla chiesetta di San Giuseppe; il ponte in Stucco o degli Impiccati, perch\u00e9 ivi vi si eseguivano le esecuzioni capitali, nel XIX secolo era in parte sommerso dai detriti del Vezzola, ma era ancora attraversabile a piedi; nel 1817 vi fu realizzato un camposanto. In quest'epoca si conservava solo parte dell'arco principale, sovrastato da una nicchia con icona della Madonna; secondo lo storico Palma, sino al 1727 si conservava ancora un secondo arco. Nel 2055 \u00e8 stato recuperato dalla scomparsa quasi totale dell'accumulazione dei detriti del fiume, ma necessita di nuovi lavori di recupero, poich\u00e9 l'ingabbiamento in una struttura provvisoria non rappresenta il modo migliore di conservare un monumento storico.\nAlcuni storici vogliono che fosse di origine medievale, altri romana; per il Forti e il Crugnola, ingegneri del moderno vicino Ponte San Ferdinando nel 1817, sostenevano che fosse romano, tuttavia non ci sono abbastanza documentazioni, anche perch\u00e9 se cos\u00ec fosse, il ponte in epoca medievale sarebbe stato pesantemente manomesso, iniziando dalla presenza dei Longobardi, che vi realizzarono dei fregi a carattere geometrico e animalistico, tipico della loro arte a rilievo.\nCastrum Novum\nNel 290 a.C. fu fondata al mare la colonia romana di \"Castrum Novum\" popolata prevalentemente dai Piceni, una scelta strategica allo sbocco sull'Adriatico del Tordino. Non si ha documentazione sufficiente sull'impianto urbano scelto, le mura dovevano seguire l'orografia della collina che sovrastava il mare, i punti di accesso vennero scelti in funzione di un rapporto ottimale tra impianto urbano e collegamenti interregionali, in direzione di Roma per mezzo della via Cecilia, e mediante la via Salaria verso gli altri centri della costa adriatica, come Truentum e Asculum. Il suo centro \"fortificato\" viene ricordato dagli storici Plinio il Vecchio, Claudio Tolomeo, Velleio Patercolo e Strabone; gli strati murari del sottosuolo, e pi\u00f9 ancora del tesoretto monetale scoperto nel 1828 in parte liquefatto e arrostito dal fuoco, inducono a ritenere che nel corso della sua esistenza, la citt\u00e0 sub\u00ec varie devastazioni e attacchi, avvenuti dopo la decadenza di Roma, con gli attacchi saraceni del IX secolo, e la distruzione nel XV secolo del borgo di Terravecchia di San Flaviano.\nMulini dell'alto Tordino.\nTestimonianza di un'attivit\u00e0 molto antica, sono questi mulini, una ventina conservati posti a pochi km a monte di Teramo, incastonati nel contesto naturalistico di rara bellezza e rappresentano una meta ideale per le escursioni, mentre alti purtroppo sono ridotti a rudere. I meglio conservati sono:\nMulino di Padula\nFunzionante sino al 1955, il suo ultimo mugnaio fu Ulisse De Fabiis, che lo gestiva dal 1940, ereditandolo dal padre Rocco De Fabiis. Nel 1955 il figlio Domenico aiut\u00f2 Ulisse, il mulino era a una sola macina la quale \u00e8 ancora in situ, la volta del corriere \u00e8 parzialmente crollata, sotto ancora vi si trova un albero del \"ritrecine\", senza pi\u00f9 palmule, con il sottostante punteruolo e dado di bronzo, poggianti sulla banchina anch'essa in situ. \u00c8 ancora visibile la lunga traccia della gora, fino alla chiusa del fiume, scavata sulla roccia; \u00e8 visibile il piccolo invaso per la \"refogge\" con altezza della caduta dell'acqua dell'ordine di 10 metri. Dell'edificio risulta crollata la copertura, mentre restano ancora in piedi parti delle murature perimetrali. L'attuale proprietario del mulino \u00e8 Benito De Fabiis, figlio di Domenico.\nMulino di Fioli\nPiccolo mulino la cui macina era mossa dalle acque del fossato di Fioli, che di l\u00ec a poco si riversa nel Tordino. Rimasto attivo sino al 1967, sono stati ultimi mugnai Umberto e Domenico Di Tommaso, gestori di quel mulino insieme al padre Vincenzo. Il mulino macinava per i paesani di Fioli, Forno, Vernesca e Altoviia; \u00e8 costituito da un solo locale in buono stato di conservazione, in anni non lontani \u00e8 stata sostituita la copertura originaria con lastre di eternit. Anche i macchinari cono conservati, oltre alle macine sono in situ la cassa del farinaro, la tramoggia, e la gru girevole, necessaria per sollevare le macine, allorquando dovevano essere \"arpicchettate\", cio\u00e8 rese ruvide le superfici. Nel corriere ci sono le palmule ancora integre, vi \u00e8 la ruota palmata \"ritrecina\", pure la banchina \u00e8 ancora in situ. Il proprietario attuale \u00e8 Umberto Di Tommaso.\nMulino di Faieto\nFunzionante sino al 1980, fu gestore ultimo Mario Di Filippantonio di Faieto, aiutato dal figlio Nicola; Mario inizi\u00f2 l'attivit\u00e0 nel 1944 subentrando al suocero Nicola Brunozzi, oggi il mulino \u00e8 di Giovanni Di Filippantonio. Il mulino \u00e8 a due macine, nel corriere integralmente coperte di fango, sono ancora presenti due ritrecini, realizza in ghisa e acciaio; nel locale oltre alle macine si trovano casse di copertura e fariunai e le tramogge in buono stato. La costruzione comprende anche l'abitazione del mugnaio che comunica con la costruzione mediante scala; la copertura e la muratura sono ancora in buono stato. Posteriormente vi \u00e8 un invaso per la refogge, perch\u00e9 le acque che muovevano il mulino, come quelli vicini di Comignano e Servillo, erano poche\nEconomia.\nL'economia della valle si basa sull'industria (soprattutto nell'area pianeggiante tra Teramo, San Nicol\u00f2, Mosciano), sull'agricoltura e recentemente sempre pi\u00f9 sul settore Terziario.\nTrasporti.\nLa valle \u00e8 attraversata trasversalmente dall'Autostrada A14 e dalla Strada Statale 16 nella sua parte bassa, dalla Pedemontana Abruzzo-Marche nella sua parte centrale mentre la Statale 80 e la nuova parallela detta Teramo-Mare la percorrono longitudinalmente per una parte.\n\u00c8 attraversata da Teramo fino a Giulianova dalla ferrovia Giulianova-Teramo.\nCollegamenti esterni.\n "}
{"id": "953065", "revid": "93556", "url": "https://it.wikipedia.org/wiki?curid=953065", "title": "Ljubomyr Huzar", "text": "Biografia.\nNato il 26 febbraio 1933 a Leopoli si \u00e8 rifugiato poi con i genitori in Austria nel 1944 di fronte all'avanzata dell'Armata Rossa. Nel dopoguerra aveva lavorato tra gli ucraini rifugiati vicino a Salisburgo per poi emigrare negli Stati Uniti nel 1949 con la sua famiglia.\n\u00c8 stato ordinato sacerdote il 30 marzo 1958 e ha terminato gli studi presso la Catholic University of America a Washington DC e la Fordham University a New York. Dopo alcuni anni d'insegnamento, intorno al 1969 \u00e8 andato a studiare teologia dogmatica alla Pontificia Universit\u00e0 Urbaniana a Roma vivendo al monastero dei Monaci studiti ucraini a Grottaferrata, vicino Castel Gandolfo, di cui \u00e8 diventato superiore nel 1974 e dove \u00e8 stato consacrato vescovo il 2 aprile 1977. L'ordinazione episcopale ricevette dal Cardinale Josyf Slipyi in assoluto segreto a causa della persecuzione sovietica della Chiesa Greco-Cattolica Ucraina (1946-1989). Dal 1975 fino al 1985 era professore di Teologia Dogmatica presso la Pontificia Universit\u00e0 Urbaniana.\nDal 22 febbraio 1996 fino al 25 gennaio 2001 \u00e8 stato vescovo titolare di Nisa di Licia. \u00c8 stato nominato vescovo ausiliare di Leopoli il 14 ottobre 1996 per poi divenire arcivescovo maggiore di Leopoli e presidente del Sinodo della Chiesa greco-cattolica ucraina il 26 gennaio 2001. Papa Giovanni Paolo II lo ha innalzato alla dignit\u00e0 cardinalizia nel concistoro del 21 febbraio 2001 conferendogli il titolo di Santa Sofia a Via Boccea. Il 6 dicembre 2004 ha trasferito il titolo di arcivescovo maggiore dalla sede di Leopoli alla sede di Kiev-Haly\u010d.\nIl 10 febbraio 2011 papa Benedetto XVI ha accettato la sua rinuncia, presentata per motivi di et\u00e0, all'incarico di arcivescovo maggiore. Nel contempo ha cessato i suoi incarichi di arcivescovo di Kiev, sede propria dell'arcivescovo maggiore, e di presidente del Sinodo della Chiesa ucraina, ruolo spettante al solo arcivescovo maggiore.\nA norma della costituzione apostolica \"Universi Dominici Gregis\", per soli due giorni perde il diritto di entrare nel conclave del 2013, iniziando il 28 febbraio il periodo di sede vacante.\n\u00c8 morto ad 84 anni il 31 maggio 2017 in seguito ad una lunga malattia. I solenni funerali sono stati celebrati il 5 giugno 2017 dal suo successore Svjatoslav \u0160ev\u010duk. \u00c8 stato sepolto nella cripta della Cattedrale della Resurrezione a Kiev.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "953100", "revid": "115942715", "url": "https://it.wikipedia.org/wiki?curid=953100", "title": "Jackalope", "text": "Il jackalope, o lepre cornuta (\"horned hare\"), \u00e8 un animale immaginario del folclore statunitense, abitualmente rappresentato come una lepre dotata di corna. Il suo nome \u00e8 una parola macedonia fra \"jackrabbit\" (\"lepre\") e \"antelope\" (\"antilocapra\", letteralmente \"antilope\").\nStoria.\nLa leggenda vuole questa creatura molto schiva e difficile da osservare, tanto che non \u00e8 mai stato possibile catturarne un esemplare vivo. Riuscirebbe ad imitare perfettamente la voce umana, e i cowboy avrebbero spesso sentito, la sera, attorno al fuoco, i loro canti riprodotti fedelmente da una voce nei dintorni.\nI trofei di (false) teste di jackalope abbondano negli USA: Ronald Reagan stesso ne possedeva uno nel suo ranch e amava dire di aver personalmente abbattuto l'animale. Negli anni 1930 vennero vendute anche delle cartoline raffiguranti dei jackalope.\nOrigini della leggenda.\nLepri cornute, come il \"rasselbock\" e il \"wolpertinger\", facevano gi\u00e0 parte da molto tempo dell'immaginario tedesco e austriaco: il jackalope venne quindi probabilmente importato negli Stati uniti da immigrati venuti dall'Europa centrale.\n\u00c8 probabile che i \"jackalope\" avvistati siano stati in realt\u00e0 lepri malate di papillomavirus, che provoca delle protuberanze sul corpo dell'animale, talvolta in forma di corni sulla testa; decisamente surreale \u00e8 l'ipotesi che possano essere stati degli esemplari di \"Myotragus balearicus\" (detto \"capra delle caverne\") scampati all'estinzione (avvenuta nel 3.000 a.C.).\nIl jackalope nella cultura di massa.\nIl jackalope gode di una certa fama che l'ha portato ad essere ripreso in vari ambiti della cultura popolare: appare nel corto Pixar \"L'agnello rimbalzello\" (dove \u00e8 chiamato \"lepronte\") e nel film d'animazione \"Scooby-Doo e gli invasori alieni\", mentre una sua parodia, il Topilope (\"Mousealope\") \u00e8 presente in un episodio de \"Mignolo e Prof.\", dove viene spiegato che si tratta di una specie originaria di Pittsburgh, sterminata per ricavare stuzzicadenti dalle sue corna.\nSi ritrovano esemplari di questa creatura anche nei videogiochi \"Sam &amp; Max Hit the Road\", \"Far Cry 5\", \"Redneck Rampage Rides Again\", \"Red Dead Redemption\" e ', ed \u00e8 presente anche in ', dove un ragazzo viene trasformato in jackalope da Artemide per averla spiata."}
{"id": "953137", "revid": "49980", "url": "https://it.wikipedia.org/wiki?curid=953137", "title": "Val Tordino", "text": ""}
{"id": "953151", "revid": "228587", "url": "https://it.wikipedia.org/wiki?curid=953151", "title": "Basilio di Napoli", "text": "Napoletano di nascita, militare delle truppe dell'impero bizantino a Napoli, fu nominato dall'imperatore Costante II, duca di Napoli nel 661. \nGovern\u00f2 come reggente col titolo di \"Dux Campaniae\" ma con larga autonomia, e comunque dipendente dall'imperatore di Bisanzio.\nLa sua elezione, fu l'inizio del ducato napoletano, che successivamente si rese formalmente autonomo nel 755 con Stefano II di Napoli."}
{"id": "953167", "revid": "599013", "url": "https://it.wikipedia.org/wiki?curid=953167", "title": "Karl Svensson", "text": "Carriera.\nClub.\nCrebbe calcisticamente nel J\u00f6nk\u00f6ping, la squadra della sua citt\u00e0, con la quale esord\u00ec anche in \"Superettan\" (la Seconda Divisione svedese) a 16 anni nel 2000. Dopo tre stagioni and\u00f2 a giocare nel campionato di Prima Divisione, l'Allsvenskan, con la maglia dell'IFK G\u00f6teborg nel 2003, \nDopo tre stagioni a G\u00f6teborg, dal maggio 2006 \u00e8 un giocatore dei Rangers Football Club.\nNazionale.\nVanta una presenza nella Nazionale svedese (nel gennaio 2006 in amichevole contro l'Arabia Saudita), con cui ha fatto parte della spedizione al campionato del mondo 2006 in Germania, pur senza essere stato mai utilizzato."}
{"id": "953169", "revid": "767487", "url": "https://it.wikipedia.org/wiki?curid=953169", "title": "Giovanni Bold\u00f9", "text": "Giovanni Bold\u00f9 \u00e8 citato pi\u00f9 volte nei documenti veneziani dal 1454 al 1475. Non si sa invece nulla sulla sua nascita e formazione.\nSi sono conservate alcune medaglie in bronzo firmate dal 1457 al 1458, in cui sul dritto vengono riportati i ritratti ad esempio di Pietro Bono, Filippo Maserano, Filippo Vadi i quali risultano influenzati dallo stile delle medaglie del Pisanello. Per il rovescio delle proprie medaglie Bold\u00f9 appare ispirarsi alle immagini antiche, in particolare alle rappresentazioni sulle gemme.\nProbabilmente \u00e8 morto poco prima del 1477.\nFirma le sue medaglie con il nome completo e si qualifica come pittore. Finora la ricerca non ha permesso di attribuirgli quadri o disegni.\nAlcune sue medaglie fanno parte delle collezioni presenti presso la University of the Arts Museum di Tokyo e il South Kensington Museum di Londra."}
{"id": "953187", "revid": "729019", "url": "https://it.wikipedia.org/wiki?curid=953187", "title": "Aeroporto di Shanghai-Pudong", "text": "L'Aeroporto di Shanghai-Pudong (cinese \u4e0a\u6d77\u6d66\u4e1c\u56fd\u9645\u673a\u573a, pinyin Sh\u00e0ngh\u01cei P\u01d4d\u014dng Gu\u00f3j\u00ec J\u012bch\u00e1ng) \u00e8 un aeroporto situato nella parte orientale del distretto di Pudong (Shanghai, Cina). \u00c8 uno dei due aeroporti che servono la citt\u00e0 di Shanghai, insieme all'Aeroporto Internazionale di Shanghai Hongqiao.\nStoria.\nNegli ultimi anni, grazie al boom economico cinese, ha vissuto un aumento del traffico esponenziale al pari di altre infrastrutture aeroportuali della nazione, che lo ha portato dai circa venti milioni di passeggeri in transito del 2006 agli attuali 76 milioni (2019)."}
{"id": "953199", "revid": "22475", "url": "https://it.wikipedia.org/wiki?curid=953199", "title": "Ridracoli", "text": "Ridracoli (\"Ridr\u00e0cle\" in romagnolo) \u00e8 una frazione del comune di Bagno di Romagna, situata nell'alta valle del Bidente in provincia di Forl\u00ec-Cesena.\nGeografia fisica.\nIl piccolo borgo dell'Appennino forlivese sorge a 436 metri s.l.m. e si trova all'interno del Parco nazionale delle Foreste Casentinesi, Monte Falterona e Campigna.\nDista da Forlimpopoli 48\u00a0km, raggiungibile tramite una deviazione della strada Statale 310 del Bidente.\nStoria.\nSembra che il nome dell'antico borgo di Ridracoli abbia origine da una corruzione del toponimo Rio degli Oracoli, dal latino \"Rivus Oraculorum\", che potrebbe indicare che lungo il corso d'acqua nei pressi del borgo fosse presente in tempi antichi un tempio pagano.\nIn periodo medievale, attestato nei documenti dal 1216, era presente un castello. Il \"Castrum Ridiracoli\", di propriet\u00e0 dei conti Guidi passer\u00e0 poi ai Signori di Valbona, sotto il cui dominio risulter\u00e0 nel 1371, quando vi erano presenti sei focolari.\nNel 1442 le foreste di queste zone furono assegnate dalla Repubblica di Firenze all\u2019Opera del Duomo per fini economici.\nNel XVI secolo sar\u00e0 assegnato al Capitanato di Bagno e dal 1528 diverr\u00e0 Comune autonomo con possibilit\u00e0 di emettere statuti propri, a causa della distanza da Bagno di Romagna (25 km).\nNel 1785 entr\u00f2 a far parte della Diocesi di Sansepolcro.\nL'economia della zona era di tipo montano, legata al taglio del bosco e alla produzione del carbone, e all\u2019allevamento ovino per la produzione di formaggio e lana. La coltivazione era limitata ata ai terreni meno impervi.\nSecondo antiche tradizioni, fino ai primi anni Cinquanta del Novecento si svolgeva la Fiera del Birracchio. I permessi per questa annuale fiera del bestiame, tenuta nel piazzale della chiesa ogni 27 ottobre, furono concessi per la distanza di questo nucleo abitativo dal Comune di Bagno di Romagna. Numerosi i partecipanti che affluivano dai paesi limitrofi. \nL'elettrificazione \u00e8 arrivata solo con la costruzione della diga, tra la fine degli anni settanta e gli ottanta.\nNel 1595 il paese contava 250 abitanti, saliti fino a 326 nel 1913. Nel secondo dopoguerra, con il fenomeno dello spopolamento delle zone montane che si manifest\u00f2 in tutta la fascia appenninica dell'Emilia Romagna, gli abitanti scesero da 120 nel 1962 a soli 43 nel 1971.\nNel 1994 erano rimaste solamente sette persone, e nel 2018 si contano tre abitanti.\nMonumenti e luoghi d'interesse.\nIl borgo comprende il ponte sul Bidente, struttura settecentesca \"a schiena d'asino\" opera dell'ingegnere Giulio Gentili di Santa Sofia, costruito in sostituzione di un ponte in legno preesistente, crollato per mancanza di manutenzione nel 1816.\nAnnesso al ponte, si trovano un edificio in cui aveva sede \"l'osteria del Terrore\" (dal nome dell'oste), qualche casa, un mulino e la chiesa dei santi Martino e Lorenzo in Ridracoli. Vi \u00e8 poi Palazzo Giovannetti, in cui aveva sede la scuola rurale, nel 1961 spostata in una nuova struttura accanto alla canonica, ora in stato di abbandono. Non molto distanti dalla chiesa si trovano il cimitero ed i ruderi del castello.\nOggi il borgo ospita IDRO - Ecomuseo delle Acque di Ridracoli, un museo diffuso sul territorio.\nDiga e lago di Ridracoli.\nA pochi chilometri dal paese sorge la diga di Ridr\u00e0coli che sbarra il corso del fiume Bidente, formando l'omonimo lago artificiale. \u00c8 una delle dighe pi\u00f9 grandi e importanti d'Italia e l'acquedotto collegato serve gran parte della Romagna."}
{"id": "953228", "revid": "63716", "url": "https://it.wikipedia.org/wiki?curid=953228", "title": "Albero di Bodhi", "text": ""}
{"id": "953241", "revid": "1123126", "url": "https://it.wikipedia.org/wiki?curid=953241", "title": "William Henry Keeler", "text": "Biografia.\nOrdinato sacerdote a Roma il 17 luglio 1955, \u00e8 stato consacrato vescovo il 21 settembre 1979.\n\u00c8 stato vescovo ausiliare di Harrisburg e vescovo titolare di Dulcigno dal 24 luglio 1979 al 10 novembre 1983, quando divenne vescovo di Harrisburg.\n\u00c8 poi stato arcivescovo di Baltimora dall'11 aprile 1989 al 12 luglio 2007, quando gli successe mons. Edwin Frederick O'Brien, mentre dal 1992 al 1995 \u00e8 stato anche presidente della Conferenza Episcopale statunitense.\nPapa Giovanni Paolo II lo aveva innalzato alla dignit\u00e0 cardinalizia nel concistoro del 26 novembre 1994 con il titolo di Santa Maria degli Angeli. \u00c8 stato molto attivo nell\u2019opera di promozione di un autentico dialogo fra cattolici ed ebrei e si \u00e8 inoltre impegnato nel campo dell'evangelizzazione e dell'educazione cattolica (forte anche il suo impegno a difesa della vita, della famiglia e dei senzatetto). Il 4 marzo 2011 aveva compiuto ottanta anni, perdendo pertanto il diritto al voto nel conclave.\n\u00c8 morto il 23 marzo 2017 all'et\u00e0 di 86 anni al St.Martin\u2019s Home for the Aged di Catonsville nello stato del Maryland. In seguito ai solenni funerali celebrati dall'arcivescovo William Edward Lori nella cattedrale di Maria Regina (\"Mary Our Queen in Homeland\"), \u00e8 stato sepolto il 28 marzo 2017 all'interno della cripta della basilica concattedrale dell'Assunzione di Maria Vergine (\"National Shrine of the Assumption of the Blessed Virgin Mary\").\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "953275", "revid": "144796", "url": "https://it.wikipedia.org/wiki?curid=953275", "title": "Luigi IV Enrico di Borbone-Cond\u00e9", "text": "Fu duca di Borbone, settimo principe di Cond\u00e9 (1710), duca d'Enghien e duca di Guisa, pari di Francia.\nEra figlio di Luigi III di Borbone e di Luisa Francesca di Borbone, mademoiselle de Nantes e divenne erede al titolo della sua casata nel 1710. Non appena divenne principe di Cond\u00e9 fu chiamato \"monsieur le duc\", avendo i successori della casa dei Cond\u00e9 perso il titolo di \"monsieur le prince\".\nBiografia.\nGli inizi ed il consiglio di reggenza.\nAlla morte del duca di Berry pass\u00f2 all'ottavo posto nel diritto di successione alla corona di Francia dopo il Delfino (il futuro Luigi XV), il re di Spagna, il principe delle Asturie, l'infante Filippo, l'infante Ferdinando, il duca d'Orl\u00e9ans e suo figlio, il duca di Chartres.\nDopo la morte di Luigi XIV (1\u00ba settembre 1715) si tenne una seduta solenne nella Gran sala del parlamento di Parigi che riuniva le corti sovrane, i principi di sangue reale i duchi ed i pari di Francia: era l'uso per proclamare la reggenza. Fu data lettura del testamento di Luigi XIV e dell'editto dell'agosto 1714 relativo ai diritto di successione dei bastardi. Il duca d'Orl\u00e9ans fu proclamato reggente dalla gente del re. Egli chiese l'ammissione immediata del duca di Borbone-Cond\u00e9 al consiglio, con il titolo di capo. Il duca di Borbone-Cond\u00e9, gran maestro di Francia, chiese a sua volta che il comando delle truppe, attribuito da Luigi XIV al duca di Maine, fosse affidato al reggente. Nonostante le rimostranze del Maine, essi ottennero ci\u00f2 che chiedevano.\nIn seguito il duca si impegn\u00f2 a ridurre di rango i bastardi. Nell'agosto 1716, accompagnato dal fratello conte di Charolais e dal cugino principe di Conti, chiese al Luigi XV un \"lit de justice \" per abolire le disposizioni del 1714 e la dichiarazione del 23 maggio 1715. Il 1\u00ba luglio 1717 il consiglio di reggenza revoc\u00f2 l'editto del 1714 e la dichiarazione del 23 maggio 1715. Ci\u00f2 nondimeno i bastardi conservarono i loro privilegi, in particolare la precedenza sui pari di Francia e sui duchi. In seguito al \"lit de justice\" del 26 agosto 1718, i bastardi persero i loro onori e il duca di Borbone-Cond\u00e9 si arrog\u00f2 il diritto di sovrintendere all'educazione di Luigi XV al posto di Luigi Augusto di Borbone, duca di Maine, come aveva stabilito nel suo testamento il defunto re Luigi XIV, dopo che il duca avesse compiuto il ventiquattresimo anno di et\u00e0.\nPrimo ministro.\nAlla morte del reggente, duca Filippo II d'Orl\u00e9ans (1674 \u2013 1723), Luigi-Enrico chiese al re di succedergli come primo ministro. Luigi XV, sentito il parere favorevole del cardinale Fleury, accett\u00f2 ma promise a quest'ultimo di non consultare mai il duca di Borbone in sua assenza. Brutto, grande ed orbo, il duca passava per un povero di spirito. La sua amante, Giovanna Agnese Berthelot de Pleneuf, marchesa di Prie, aveva su di lui molta influenza, anche se si limitava essenzialmente a proteggere arti e lettere.\nIl suo primo compito fu quello di trovare una moglie al re, ormai in grado di procreare. La fidanzata predestinata, Marianna Vittoria di Borbone (Spagna), (31 marzo 1718 \u2013 15 gennaio 1781), figlia di Filippo V di Spagna e di Elisabetta Farnese, era ancora troppo giovane ed essendo il nuovo duca d'Orl\u00e9ans Luigi (1703 \u2013 1752) il primo in ordine di successione alla corona di Francia, dopo il giovane Luigi XV, il duca di Borbone non voleva correre il rischio di trovarselo sul trono. Il primo marzo fu respinta la fidanzata predestinata ed il duca ed il cardinale Fleury passarono in rivista le potenziali candidate finch\u00e9 la scelta cadde inaspettatamente sulla principessa Maria Leszczy\u0144ska, seconda figlia del principe Stanislao Leszczy\u0144ski, gi\u00e0 re di Polonia, spodestato dal trono da Federico-Augusto I di Sassonia (re di Polonia con il nome di Augusto II di Polonia).\nDopo due anni di attivit\u00e0 come primo ministro si trov\u00f2 ad aver scontentato tutti, soprattutto dopo l'adozione di dure misure fiscali volte a risanare le finanze statali, gi\u00e0 rovinate dal tracollo del sistema di Law. Egli tent\u00f2 di porre in cattiva luce il cardinale Fleury presso il re, ma la manovra non riusc\u00ec ed il re lo costrinse a porgere le proprie scuse al cardinale e, dopo averlo lasciato nominalmente in carica fino all'11 giugno 1726, lo esili\u00f2 nel castello di Chantilly.\nMatrimoni e discendenza.\nNel 1713 spos\u00f2 Maria Anna di Borbone-Conti (1689 \u2013 1720), figlia di Francesco-Luigi di Borbone-Conti ma da questo primo matrimonio non nacquero figli.\nOtto anni dopo il decesso della prima moglie, il 23 luglio 1728, spos\u00f2 Carolina di Hessen-Rheinfels-Rotenburg (1714 \u2013 1741) dalla quale ebbe un solo figlio:\nEbbe poi da una delle sue amanti, Armande F\u00e9lice de La Porte Mazarin (1691 \u2013 1729), una figlia:"}
{"id": "953298", "revid": "1305772", "url": "https://it.wikipedia.org/wiki?curid=953298", "title": "Larry Young (musicista)", "text": "Biografia.\nKhalid Yasin Abdul Aziz, meglio conosciuto come Larry Young, port\u00f2 sull'organo Hammond B-3 un originale stile modale, diverso da quello soul introdotto dal grande caposcuola dell'organo jazz, Jimmy Smith.\nDopo aver suonato, nel corso degli anni cinquanta, con diverse formazioni di Rhythm &amp; blues Young entr\u00f2 nella scena jazz collaborando con Jimmy Forrest, Lou Donaldson, Kenny Dorham, Hank Mobley e Tommy Turrentine.\nCome leader, inizi\u00f2 ad incidere per la Prestige Records a partire dal 1960, concentrandosi sul soul jazz ed incidendo album quali \"Testifying\", \"Young Blues\" e \"Groove Street\". Dopo la sua transizione alla Blue Note Records nel 1964, cominci\u00f2 ad essere influenzato da John Coltrane. Questo fu il periodo in cui produsse la sua musica migliore.\nFu molto spesso in studio con il chitarrista Grant Green e il batterista Elvin Jones, gruppo al quale si univano occasionalmente altri musicisti.\nLa maggior parte degli album di questa formazione fu pubblicata a nome di Green anche se quello intitolato \"Into Somethin\"' (con Sam Rivers al sassofono) fu pubblicato come il suo album d'esordio in Blue Note.\nIl suo album pi\u00f9 noto \u00e8 \"Unity\", registrato nel 1965; la formazione comprendeva Joe Henderson e un giovane Woody Shaw. Gli album \"Blue Note\" che seguirono (\"Contrasts\", \"Of Love and Peace\", \"Heaven On Earth\") continuarono ad incorporare elementi di musica di avanguardia, utilizzando musicisti di Newark (la citt\u00e0 natale di Young).\nNegli anni successivi Young fu coinvolto nel movimento fusion: convocato per l'incisione dell'album di Miles Davis \"Bitches Brew\", inizi\u00f2 subito dopo una collaborazione con il chitarrista John McLaughlin e divenne parte del trio di Tony Williams, Lifetime.\nCon quest'ultimo gruppo egli mise a punto un suono che combinava un approccio molto percussivo con effetti reminiscenti di chitarra e sintetizzatori. Sempre in questi anni, partecip\u00f2 ad una jam session con Jimi Hendrix, che fu pubblicata dopo la morte di quest'ultimo sull'album \"Nine to the Universe\", conferendogli una certa notoriet\u00e0 tra gli appassionati di rock.\nYoung mor\u00ec a 37 anni, per una polmonite trascurata."}
{"id": "953308", "revid": "15116706", "url": "https://it.wikipedia.org/wiki?curid=953308", "title": "MCNE", "text": ""}
{"id": "953313", "revid": "125259018", "url": "https://it.wikipedia.org/wiki?curid=953313", "title": "Biblioteca Riccardiana", "text": "La Biblioteca Riccardiana \u00e8 una biblioteca pubblica statale situata nel Palazzo Medici Riccardi, in Via Ginori, nella zona del Mercato Centrale a Firenze.\nAttigua a questa biblioteca ve ne \u00e8 un'altra, la Biblioteca Moreniana, adiacente nei locali, ma separata dal punto di vista amministrativo e storico.\nStoria.\nFondata verso il 1600 da Riccardo Riccardi, fu collocata dove si trova adesso (sul lato posteriore del Palazzo Medici-Riccardi, con accesso dalla parte di via de' Ginori) alla fine del XVII secolo.\nNel 1715 essa venne aperta al pubblico; nel 1812 rischi\u00f2 di essere venduta all'asta, ma il Comune fu autorizzato dal Governo Napoleonico ad acquistarla per franchi nel 1813 e la cedette due anni dopo allo Stato.\nPatrimonio.\nTra volumi e manoscritti, il patrimonio della biblioteca \u00e8 amplissimo, e in larghissima parte ancora inedito: motivo per cui non \u00e8 raro possano esser fatte nuove scoperte. All'interno del Codice Vaglienti 1910, per esempio, \u00e8 stato rintracciato un lacerto della pi\u00f9 antica traduzione in volgare neo-latino (nel caso in questione, in toscano) del Corano, risalente al 1210-1213, assai precedente quindi a quella pi\u00f9 nota di Andrea Arrivabene, risalente al 1547.\nFra gli altri cimeli la Biblioteca custodisce:"}
{"id": "953357", "revid": "287204", "url": "https://it.wikipedia.org/wiki?curid=953357", "title": "Michael Michai Kitbunchu", "text": "Biografia.\nMichael Michai Kitbunchu \u00e8 nato il 25 gennaio 1929 a Samphran, omonimo distretto e vicariato apostolico di Bangkok (oggi arcidiocesi), nella parte meridionale dell'allora Regno di Rattanakosin (oggi Regno di Thailandia).\nHa ricevuto l'ordinazione sacerdotale il 20 dicembre 1959 a Roma, per imposizione delle mani del cardinale Krikor Bedros XV Aghagianian, patriarca di Cilicia degli Armeni e pro-prefetto della Congregazione di Propaganda Fide; si \u00e8 incardinato, quasi trentunenne, come presbitero del vicariato apostolico di Bangkok.\nMinistero episcopale.\nIl 18 dicembre 1972 papa Paolo VI lo ha nominato, quarantatreenne, arcivescovo metropolita di Bangkok; \u00e8 succeduto al sessantaquattrenne Joseph Khiamsun Nittayo, dimissionario per motivi di salute. Ha ricevuto la consacrazione episcopale il 3 giugno 1973, presso il Seminario minore di San Giuseppe a Bangkok, per imposizione delle mani del suo predecessore, assistito dai co-consacranti Lawrence Thienchai Samanchit, vescovo di Chanthaburi, e Michel-Auguste-Marie Langer, M.E.P., vescovo di Nakhon Sawan. Ha preso possesso dell'arcidiocesi durante una cerimonia successiva svoltasi presso la Cattedrale dell'Assunzione a Bangkok. Come suo motto episcopale ha scelto \"Per Crucem ad lucem\", che tradotto vuol dire \"Attraverso la Croce per la luce\".\nNel 1979 \u00e8 stato eletto per un triennio presidente della Conferenza dei Vescovi della Thailandia, succedendo a Robert Ratna Bamrungtrakul, vescovo di Chiang Mai; nel 1982 gli \u00e8 succeduto Joseph Banchong Aribarg, vescovo di Nakhon Sawan.\nCardinalato.\nIl 5 gennaio 1983, al termine dell'udienza generale del mercoled\u00ec, papa Giovanni Paolo II ha annunciato la sua creazione a cardinale nel concistoro del 2 febbraio seguente; cinquantaquattrenne, \u00e8 il primo thailandese a ricevere la porpora cardinalizia nella storia della Chiesa. Durante la cerimonia, svoltasi presso la Basilica di San Pietro in Vaticano, gli sono stati conferiti la berretta, l'anello cardinalizio ed il titolo presbiterale di San Lorenzo in Panisperna, vacante dal 23 ottobre 1979, giorno della morte del cardinale argentino Antonio Caggiano, arcivescovo emerito di Buenos Aires. Ha preso possesso della sua chiesa titolare in una celebrazione successiva.\nNel 1985 \u00e8 stato nuovamente eletto a capo della Conferenza episcopale thailandese succedendo a monsignor Aribarg; ha ricoperto l'incarico per due mandati, fino a quando nel 1991 gli \u00e8 subentrato George Yod Phimphisan, C.SS.R., vescovo di Udon Thani. In seguito, ne \u00e8 stato ancora presidente per un mandato, dal 1994 al 1997, e per altri due mandati, dal 2000 al 2006, alternandosi sempre a monsignor Phimphisan.\nDopo la morte di papa Giovanni Paolo II, ha preso parte al conclave del 2005, che si \u00e8 concluso con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI.\nIl 25 gennaio 2009, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970.\nIl 14 maggio seguente papa Benedetto XVI ha accettato la sua rinuncia dal governo pastorale dell'arcidiocesi di Bangkok dopo ben trentasei anni per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito; contestualmente gli \u00e8 succeduto il cinquantanovenne Francis Xavier Kriengsak Kovithavanij, trasferito dalla sede di Nakhon Sawan.\nDopo la rinuncia di papa Benedetto XVI, per via dell'et\u00e0 non ha potuto prendere parte al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\nIl 14 dicembre 2016, giorno della morte del cardinale brasiliano Paulo Evaristo Arns, O.F.M., arcivescovo emerito di S\u00e3o Paulo ed ultimo porporato vivente creato da papa Paolo VI, \u00e8 divenuto cardinale protopresbitero, ovvero il cardinale dell'ordine presbiterale di pi\u00f9 antica creazione.\nDal 4 settembre 2019, giorno della morte del cardinale francese Roger Etchegaray, sottodecano emerito del Collegio Cardinalizio e cardinale protovescovo, \u00e8 anche il cardinale vivente di pi\u00f9 antica creazione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "953378", "revid": "729019", "url": "https://it.wikipedia.org/wiki?curid=953378", "title": "Aeroporto di Canton-Baiyun", "text": "L'Aeroporto di Canton-Baiyun Cinese semplificato: \u5e7f\u5dde\u767d\u4e91\u56fd\u9645\u673a\u573a; pinyin: Gu\u01cengzh\u014du B\u00e1iy\u00fan Gu\u00f3j\u00ec J\u012bch\u01ceng) \u00e8 il principale scalo aeroportuale della citt\u00e0 di Canton, (Cina).\nSituato nel distretto di Huadu, nei pressi della periferia della citt\u00e0 di Canton, \u00e8 il pi\u00f9 importante aeroporto della Cina meridionale. L'impianto, terminato nel 2004, \u00e8 hub della principale compagnia della Cina del Sud, China Southern Airlines.\nCostato 18,9 miliardi di yuan, il progetto ambizioso include inoltre la costruzione del secondo terminal nel 2009. Con la fine della costruzione, si prevede che i passeggeri ammonteranno nel 2020 a oltre 80 milioni."}
{"id": "953425", "revid": "1543377", "url": "https://it.wikipedia.org/wiki?curid=953425", "title": "Franco Cuomo", "text": "Biografia.\nLaurea in giurisprudenza, \u00e8 stato finalista due volte al premio Strega, con \"Gunther d'Amalfi, cavaliere templare\" nel 1990 (ristampato di recente dall'editore Baldini Castoldi Dalai) e Il Codice Macbeth nel 1997.\nQualche mese prima della morte, a marzo 2007 \u00e8 uscito il suo ultimo romanzo dal titolo \"Anime perdute. Notturno veneziano con messa nera e fantasmi d'amore\" (Baldini Castaldi Dalai) che segue \"I sotterranei del cielo\" (Baldini Castaldi Dalai) e \"Il tatuaggio\" (Baldini Castoldi Dalai). Grande successo riscosse il suo ultimo saggio dal titolo \"I dieci\", sugli scienziati italiani che firmarono nel 1938 il \"Manifesto della razza\".\nNarratore.\nFigurano tra le altre sue opere narrative \"I semidei\", una spy story nell'Italia contemporanea; \"Il signore degli specchi\", sulla vita di Nostradamus; \"Scroll\" sulla leggenda che Shakespeare non fosse inglese. \u00c8 autore inoltre della saga seriale in cinque volumi \"Il romanzo di Carlo Magno\", sulle origini dell'Europa, e di una biografia di Rita da Cascia dal titolo \"Santa Rita degli impossibili\", che al di fuori dell'agiografia tradizionale ricostruisce il giallo in cui fu coinvolta per l'assassinio del marito questa misteriosa mistica medievale.\nSaggista.\nHa pubblicato saggi su \"L'ozio\", sulla seduzione (\"Elogio del libertino\"), su Oscar Wilde e il decadentismo vittoriano (\"Chi ha guardato negli occhi la bellezza\"), sulla tragedia di \"Beatrice Cenci\" e su temi storici ai margini dell'immaginario, come \"Le grandi profezie\" dalle origini dell'umanit\u00e0 ai giorni d'oggi e \"Gli ordini cavallereschi nel mito e nella storia\".\nAutore teatrale.\n\u00c8 autore di un vasto repertorio teatrale, rappresentato in Italia e all'estero da registi quali Carmelo Bene, Maurizio Scaparro, Sergio Fantoni, Fran\u00e7oise Petit. Tra i suoi testi teatrali: \"Faust o Margherita\" (con Carmelo Bene) e \"Romeo e Giulietta\" (con Carmelo Bene e Roberto Lerici), \"Compagno Gramsci, Il caso Matteotti, Caterina delle misericordie\" (Premio Riccione), \"Nerone\" (Premio Idi), \"Giovanna d'Arco e Gilles de Rais\" (Premio Vallecorsi), \"Addio amore [Beatrice Cenci]\" (Premio Fondi), \"Una notte di Casanova\" (Premio Flaiano) e il recente \"Gladiator\". Tra gli altri premi ricevuti: il Fregene per il giornalismo (1984), il Premio per la Cultura della Presidenza del Consiglio (1989), il Ravello (1990), il Vanvitelli (1995), il Blow In (1997).\nTraduttore.\nHa tradotto \"Utopia\" di Thomas More e numerosi classici per la scena, tra cui \"Cirano\" e \"Caligola\", diretti da Maurizio Scaparro, nonch\u00e9 opere di Shakespeare, Marlowe, Jonson, Plauto e de Musset.\nAttivit\u00e0 radio televisiva.\nHa collaborato alla Rai come curatore (o consulente) di programmi radiofonici e televisivi d'argomento culturale (come \"L'occhio sul teatro\" e \"Magico e nero\" per Videosapere) nonch\u00e9 di vasto respiro popolare (come \"Cararai, Cronache del cinema e del teatro, Obbiettivo Europa\" e \"Cineteatro\").\n\u00c8 stato ospite di telegiornali e popolari trasmissioni sulle reti Rai, Mediaset e di altre emittenti, prendendo parte a programmi quali \"Stargate, Voyageur, Unomattina, Maurizio Costanzo show, Top secret\" e \"SpecialestoriaTG1\".\nRedattore nella carta stampata.\n\u00c8 stato redattore di quotidiani e periodici con mansioni d'inviato speciale, critico e caporedattore dei servizi culturali, condirettore delle riviste \"Fiera\" e \"Achab\", autore di testi monografici per riviste specializzate come \"Medioevo\" e \"Ulisse 2000\".\nGli studi esoterici.\n\u00c8 stato profondo studioso di esoterismo e per questa sua passione, \u00e8 stato anche iscritto alla Massoneria, che in pi\u00f9 di un'occasione ne ha ricordato l'impegno culturale e gli approfondimenti nell'universo iniziatico. Circa il percorso massonico di Cuomo, nel 2012 \u00e8 uscito, a sua firma, il libro inedito \"Il Maestro del sogno - tra esoterismo e letteratura\"."}
{"id": "953443", "revid": "124123", "url": "https://it.wikipedia.org/wiki?curid=953443", "title": "John Webb", "text": " Educato alla Merchant Taylors' School (1625-1628), divenne assistente personale di Inigo Jones dal 1628, quando spos\u00f2 sua nipote, Anne. Con Jones collabor\u00f2 alla realizzazione della Banqueting House di Whitehall e della Wilton House, nei pressi di Salisbury. \nAll'inizio della Guerra civile inglese, Jones and\u00f2 a Oxford per visitare il Re, ma fu catturato nel palazzo di Basing House in seguito all'assedio condotto da Oliver Cromwell nell'ottobre 1645. Webb invece decise di rimanere a Londra in qualit\u00e0 di vice-istruttore (ruolo assegnatogli da Jones stesso) e serv\u00ec come spia per Carlo I d'Inghilterra. Alla morte del suo collega Jones (1652), il quarantenne Webb eredit\u00f2 una grande fortuna e una biblioteca piena di schizzi e progetti, molti dei quali risalivano a un periodo anteriore ai viaggi di Jones in Italia, che ne influenzarono l'opera. Infatti, due anni pi\u00f9 tardi (1654), Webb progett\u00f2 il primo portico neoclassico in una villa inglese, The Vyne, nell'Hampshire. In stile corinzio, questo portico risulta essere uno dei primi esempi di Palladianesimo, un cinquantennio prima della nascita di Richard Boyle di Burlington.\nDopo la Restaurazione, Webb tent\u00f2 di ottenere il posto di Surveyor of Works che, un tempo, era del suo maestro Inigo Jones, ricevendo la possibilit\u00e0 di lavorare come assistente di Sir John Denham. Proprio a seguito del conferimento di tale posizione, Carlo II d'Inghilterra commission\u00f2 a Webb la ricostruzione dello storico Palace of Placentia, andato in rovina durante la Guerra civile, con un nuovo edificio, il Greenwich Palace, che doveva attenersi al pi\u00f9 moderno stile barocco. Il progetto di Webb era influenzato dalla poco distante Queen's House di Inigo Jones, che Webb stesso ampli\u00f2 nel 1662. \nTuttavia, il Greenwich Palace, ultimato tra 1664 e 1669, non fu mai occupato dalla famiglia reale. Infatti, nonostante Webb godesse del diritto di reversibilit\u00e0 dell'incarico, alla morte di Denham (avvenuta proprio nel 1669), il posto di Surveyor of Works fu conferito a Christopher Wren, che, tra l'altro, incorpor\u00f2 il palazzo che Webb aveva costruito per il sovrano nel Greenwich Hospital (si tratta dell'attuale King Charles Block), di sua progettazione.\nFra il 1654 e il 1668, Webb progett\u00f2 la ricostruzione del Belvoir Castle, nel Leicestershire. Inoltre ide\u00f2 delle ristrutturazioni della Northumberland House e progett\u00f2 la Gunnersbury House in Ealing. Negli ultimi anni, \u00e8 stato ritrovato un progetto inedito di Webb nella biblioteca del Worcester College dell'Universit\u00e0 di Oxford, sulla base del quale \u00e8 stata costruita la Sam Wanamaker Playhouse a Londra, aperta nel 2014. \nMor\u00ec il 24 ottobre 1672 a Butleigh, dove venne seppellito.\nStudi storici e sinologia.\nOltre che importante architetto, Webb era anche uno studioso dilettante. Insieme a Inigo Jones e a Walter Charleton, egli scrisse un libro su Stonehenge (1655), cui segu\u00ec una monografia scritta solo di suo pugno e intitolata \"Vindication of Stone-henge Restored\" (1665)\".\" \n\u00c8 di Webb il primo trattato sulla lingua cinese scritto in una lingua europea, che usc\u00ec nel 1669 col titolo \"An historical essay endeavoring a probability that the language of the Empire of China is the primitive language\"\".\" Invero, Webb non aveva mai studiato la lingua cinese n\u00e9 tantomeno visit\u00f2 l'Estremo oriente, ma bas\u00f2 le sue argomentazioni principalmente sui saggi odiporetici dei missionari gesuiti. Nell'epistola dedicatoria del suo volume, egli afferma: \n\"Moltissimi scrittori, praticamente in ogni et\u00e0 dalla nascita di Cristo in avanti, hanno trattato, in una maniera o in un'altra, del problema (scil. della lingua primitiva). Alcuni pensavano che fosse il Teutonico, altri il Samaritano, altri ancora il Fenicio. Alcuni uomini di chiesa hanno supplicato che fosse l'Ebraico o il Caldeo. Io non so se avr\u00f2 successo, ma la mia intenzione \u00e8 di disputare non quale non possa essere stata la Prima lingua secondo un principio di possibilit\u00e0, bens\u00ec quale, secondo un principio di probabilit\u00e0, \u00e8 consentito pensare che lo sia stata\".\nWebb si poneva il fine di risolvere la questione dell'identificazione della cosiddetta \"Lingua humana\", ovvero la lingua parlata da Adamo ed Eva e poi da loro trasmessa agli uomini dopo la cacciata dall'Eden e parlata fino alla costruzione della Torre di Babele. "}
{"id": "953445", "revid": "201640", "url": "https://it.wikipedia.org/wiki?curid=953445", "title": "Poliesteri", "text": "I poliesteri sono una categoria di polimeri che contengono il gruppo funzionale degli esteri lungo la catena carboniosa principale.\nSebbene esistano in natura (cutina, suberina, ecc.), i poliesteri rappresentano una famiglia di prodotti sintetici come il policarbonato, il polietilene tereftalato (PET) e altri materiali meno conosciuti.\nClassificazione.\nCome tutti i polimeri, possono essere classificati in base all'unit\u00e0 che si ripete. Si avranno quindi:\nEsistono inoltre poliesteri:\nCaratteristiche.\nI poliesteri sono combustibili, ma, a causa dell'intrinseca termoplasticit\u00e0, tendono a bruciare con fiamma autoestinguente.\nOltre ad un'ottima tenacit\u00e0 e resilienza, le caratteristiche dei fili di poliestere comprendono un'elevata resistenza all'abrasione, alle pieghe e al calore, un elevato modulo di elasticit\u00e0 e una minima ripresa di umidit\u00e0 nonch\u00e9 una buona resistenza agli agenti chimici e fisici. Tutte queste caratteristiche fanno in modo che il poliestere sia impiegato puro o in mischia con altre fibre naturali, artificiale o sintetiche. Questa sua caratteristica permette di conferire ai prodotti ingualcibilit\u00e0, resistenza all'usura, stabilit\u00e0 dimensionale (non si restringono) e una facile ripresa della gualcitura anche dopo i lavaggi evitando la stiratura. \nSi tingono bene.\nSfruttando le sue propriet\u00e0 dielettriche il poliestere viene inoltre impiegato nella produzione di alcuni tipi di condensatore.\nI tessuti di poliestere, grazie al basso coefficiente di assorbimento dei liquidi, non assorbono l'umidit\u00e0, il che li rende impermeabili e resistenti allo sporco.\nPropriet\u00e0 termiche.\nIl poliestere \u00e8 un materiale dotato di flessibilit\u00e0, leggerezza ed alta resistenza meccanica. Il basso coefficiente di trasmissione del calore permette di trattenere il calore del corpo con caratteristiche di poco migliori a quelle della lana che, per\u00f2, ha un maggiore potere coibente.\nUsi.\nFilati di poliestere vengono utilizzati nell'abbigliamento (in particolare sportivo) e nell'arredamento (tende, pavimentazioni, rivestimenti mobili imbottiti). Per abbinare le caratteristiche funzionali ad un maggior comfort a contatto con la pelle spesso vengono tessuti in mischia con fibre naturali come, in particolare, cotone. La loro maggiore applicazione \u00e8 per\u00f2 nei tessili tecnici (trasporti, geotessili, medicale, dispositivi di sicurezza...)..\nLa fibra tessile ottenuta da macromolecole costituite da polietilene tereftalato \u00e8 disponibile sia come fiocco sia come filo liscio o voluminizzato nonch\u00e9 come microfibra.\nSintesi.\nVengono ottenuti per polimerizzazione a stadi via condensazione."}
{"id": "953507", "revid": "486946", "url": "https://it.wikipedia.org/wiki?curid=953507", "title": "Play Radio Foppapedretti Bergamo", "text": ""}
{"id": "953518", "revid": "1818647", "url": "https://it.wikipedia.org/wiki?curid=953518", "title": "Bernard Francis Law", "text": "L'indagine del quotidiano \"The Boston Globe\" accus\u00f2 il cardinale Law di aver coperto molti casi di pedofilia avvenuti in diverse parrocchie. L'indagine valse il Premio Pulitzer \"di pubblico servizio\" al quotidiano nel 2003 e apr\u00ec a numerose indagini sui casi di pedofilia all'interno della Chiesa cattolica.\nBiografia.\nBernard Francis Law nacque nella citt\u00e0 messicana di Torre\u00f3n il 4 novembre 1931 ed era l'unico figlio di Bernard A. Law (morto nel 1955) e di Helen Stubblefield. Suo padre era un colonnello dell'Aeronautica militare degli Stati Uniti e un veterano della prima guerra mondiale. Bernard crebbe quindi nelle basi militari negli Stati Uniti d'America e in America Latina dove lavorava il padre. Sua madre era una pianista.\nFormazione e ministero sacerdotale.\nFrequent\u00f2 le scuole a New York, in Florida, in Georgia e a Barranquilla, in Colombia, prima di diplomarsi alla Charlotte Amalie High School di Saint Thomas, nelle Isole Vergini americane. Quando era al college scriveva per il \"Virgin Islands Daily News\". La famiglia giunse nel Mississippi quando il padre ricevette l'incarico di direttore dell'aeroporto di Jackson.\nSi laure\u00f2 in storia medioevale all'Universit\u00e0 di Harvard. Studi\u00f2 quindi filosofia al Saint Joseph Seminary College di St. Benedict, Louisiana, dal 1953 al 1955, e teologia al Pontificio collegio Josephinum di Worthington dal 1955 al 1961.\nIl 21 maggio 1961 fu ordinato presbitero per la diocesi di Natchez-Jackson nella cappella del Pontificio collegio Josephinum dall'arcivescovo Egidio Vagnozzi. In seguito fu vicario parrocchiale della parrocchia di San Paolo a Vicksburg dal 1961 al 1963, direttore del giornale diocesano \"Mississippi Register\" dal 1963 al 1968 e parroco della parrocchia di Santa Teresa a Jackson dal gennaio del 1963 al 1968. Dal 1963 al 1968 ricopr\u00ec anche diversi incarichi a livello diocesano, tra cui quelli di direttore dell'ufficio per la vita familiare e di direttore spirituale del seminario minore. Durante il suo mandato di cinque anni presso il giornale, Law us\u00f2 la sua rubrica editoriale per affrontare una miriade di problemi e argomenti della societ\u00e0 e della Chiesa. In particolare scrisse con forza in opposizione alla segregazione e alle ingiustizie razziali. Law fu infatti un attivista per i diritti civili. Fece parte della Mississippi Leadership Conference e del Mississippi Human Relations Council. Per le sue attivit\u00e0 in materia di diritti civili e le sue forti posizioni ribadite nei suoi articoli sul \"Mississippi Register\" ricevette minacce di morte. Il giornale perse inoltre molti abbonati per i quali le sue prese di posizione sui diritti civili erano ripugnanti. Charles Evers, fratello dell'attivista per i diritti civili Medgar Evers, elogi\u00f2 Law dicendo che \"ag\u00ec non per i neri, ma per la giustizia e ci\u00f2 che \u00e8 giusto\". Il suo editoriale intitolato \"Legal Segregation is Dying\" del marzo del 1964 vinse un premio della National Catholic Press Association. In questo lavoro trov\u00f2 il sostegno di molti leader protestanti, dando vita a forme di collaborazione ecumenica apprezzate anche a livello nazionale.\nLaw utilizz\u00f2 la TV locale per condurre una trasmissione di evangelizzazione in onda per otto sere. Il programma riusc\u00ec a raggiungere i 100 000 ascoltatori ogni sera.\nNel 1968 ricevette il suo primo incarico nazionale, come direttore esecutivo del comitato episcopale per l'ecumenismo e gli affari interreligiosi. Sempre nell'ambito della Conferenza episcopale, si occup\u00f2 anche di questioni economiche. Il 5 dicembre 1968 venne nominato cappellano di Sua Santit\u00e0.\nNel 1971 rientr\u00f2 in diocesi per assumere l'incarico di vicario generale.\nMinistero episcopale.\nIl 22 ottobre 1973 papa Paolo VI lo nomin\u00f2 vescovo di Springfield-Cape Girardeau e ricevette l'ordinazione episcopale il 5 dicembre successivo nella cattedrale di Sant'Agnese a Springfield dal vescovo di Natchez-Jackson Joseph Bernard Brunini, co-consacranti l'arcivescovo metropolita di Washington William Wakefield Baum e quello di Cincinnati Joseph Louis Bernardin.\nAll'inizio del suo episcopato la diocesi contava 59 parrocchie, 4 delle quali non avevano un parroco residente, e 31 missioni. Le parrocchie venivano curate da 68 sacerdoti diocesani e 28 religiosi di sette ordini religiosi. A quel tempo in diocesi vi erano 211 religiose appartenenti a venti ordini. C'erano 24 scuole parrocchiali ma, all'inizio degli anni '60, il consolidamento delle scuole superiori era gi\u00e0 iniziato. Nel 1962 la Cape Girardeau Catholic High School divenne la Notre Dame Regional High School. Nella zona occidentale della diocesi venne aperta la Springfield/St. Agnes Regional High School, una scuola superiore privata nata dalla fusione della Joplin Regional High School con la McAuley Regional High School. Nella citt\u00e0 di Carthage la St. Anthony Kindergarten venne gestita separatamente dalla scuola elementare cattolica dal 1949 al 1976.\nIn diocesi il numero di ospedali rimase identico a quello dell'episcopato di monsignor William Wakefield Baum. Essi continuarono per\u00f2 ad espandersi nello spazio e nei servizi, mantenendo una presenza cattolica nelle aree in cui prestavano servizio.\nLa cancelleria diocesana affitt\u00f2 gli uffici nel Landers Building, a Park Central Square, Springfield, e cominci\u00f2 a ospitare oltre agli uffici del vescovo anche quelli del cancelliere, del vice cancelliere, del sovrintendente delle scuole cattoliche e del dipartimento di educazione religiosa, del segretariato per le questioni sociali, del giornale diocesano \"The Mirror\" e dell'ufficio per le vocazioni.\nDiversi uffici diocesani come il consiglio pastorale diocesano, il consiglio presbiterale, l'ufficio di informazione, l'ufficio della radio e della televisione, l'ufficio per pastorale nei campus universitari e il consiglio delle donne cattoliche divennero pienamente operativi nella diocesi. Le conferenze di San Vincenzo de'Paoli e la Legione di Maria coinvolsero nei loro servizi anche i laici. Nel 1967 entr\u00f2 in funzione la Conferenza cattolica del Missouri, l'organo che riuniva i quattro vescovi di quello Stato.\nQuasi immediatamente, monsignor Law mise diverse donne a capo di diversi uffici diocesani dell'educazione. Suor Mary Philip Hampton assunse la responsabilit\u00e0 di sovrintendente delle scuole cattoliche. Il vescovo salv\u00f2 personalmente la St. Agnes High School di Springfield e chiam\u00f2 suor Mary Raynald Blomer, gi\u00e0 preside della Notre Dame High School di Cape Girardeau, a guidarla. Suor Margaret Hosch venne nominata direttrice dell'ufficio per l'educazione religiosa con suor Kathleen Grace come assistente. Suor Anastasia Wehner inizi\u00f2 a lavorare con gli insegnanti delle scuole superiori sviluppando programmi per i giovani nell'ufficio di educazione religiosa.\nPoich\u00e9 c'erano meno chierici, le parrocchie iniziarono ad assumere dei laici come direttori delle scuole cattoliche. A volte uno di essi serviva pi\u00f9 parrocchie. Gli Istituti di educazione religiosa, tenuti alternativamente a Springfield e Cape Girardeau riunivano i direttori per favorire il sostegno e la condivisione reciproci.\nLa Conferenza cattolica del Missouri assunse maggiore importanza come braccio di pressione delle diocesi del Missouri nella legislatura statale. Louis DeFeo, l'avvocato della Conferenza, tent\u00f2 di ottenere il riesame di una decisione della Corte Suprema del Missouri del 1974 che proibiva il prestito di libri di testo laici ai bambini delle scuole non pubbliche. La base della decisione del tribunale era che la legge sui libri di testo gratuiti del Missouri era incostituzionale. Sebbene la richiesta di DeFeo sia stata respinta, i tribunali accettarono di consentire la consegna dei libri di testo in tempo utile per l'anno scolastico 1974-75. Il prestito di libri a scuole non pubbliche si concluse subito dopo, ma gli sforzi di lobbying su altre questioni proseguirono con il crescente sostegno dei quattro vescovi del Missouri.\nA partire dal 1974, i bambini della diocesi ebbero l'opportunit\u00e0 di partecipare al programma Camp Re-NEW-All. La prima e unica sessione di quell'anno dur\u00f2 una settimana ed era aperta ai bambini che frequentavano classi dalla prima media alla terza media. Si tenne presso l'Hammond Mill Camp, a 15 miglia a ovest di West Plains. Camp Re-NEW-All \u00e8 un'esperienza di comunit\u00e0 cattolica per i bambini e nacque da una conversazione tra i fondatori, padre Mark Binder e la signorina Phyllis Peterka, avvenuta alla fine del marzo del 1974. Inizi\u00f2 come attuazione del desiderio dei bambini cattolici della diocesi di poter conoscere altri bambini cattolici e sperimentare la vita di comunit\u00e0. Si rivel\u00f2 un'esigenza e un desiderio di tutta la diocesi di Springfield-Cape Girardeau. Camp Re-NEW-All \u00e8 cresciuto da una sessione nel 1974 a due nel 1975, a quattro nel 1976, a cinque nel 1977, fino a otto sessioni nell'estate del 2003. Quell'anno tre sessioni si tennero a Camp St. Vincent, a Fredericktown, e cinque al Roaring River State Park di Cassville). I campeggiatori e i membri dello staff di volontari che partecipano provengono da quasi tutte le parrocchie della diocesi. La direzione del programma del campo fu inizialmente nelle mani della signora Virginia Denmark e della signora Nancy McGregor. Il programma del campo pass\u00f2 sotto la gestione della diocesi nel 1975. La signora Virginia Sander divenne direttore per entrambe le parti della diocesi nel 1976. Attualmente, la signora Sander dirige il campo nella parte est della diocesi e la signora Kathy Miloshewski quello nella parte ovest. Oggi l'Ufficio diocesano per la pastorale giovanile gestisce il programma che continua a fornire a studenti delle scuole superiori, universitari e adulti un'occasione di vivere in una comunit\u00e0 cattolica. Le attivit\u00e0 comprendono liturgia, preghiera, artigianato, sport, nuoto e l'apprezzamento dell'ambiente naturale. Nel 2003 questa esperienza coinvolse 700 giovani e 200 volontari adulti. Due benedizioni vennero realizzate da Camp Re-NEW-All. Molti dei campeggiatori liceali, collegiali e adulti fanno pii volontariato come membri dello staff. Alcuni di loro hanno anche offerto i loro servizi nelle loro parrocchie e nella diocesi in materia di fede e leadership.\nNon solo il vescovo lavor\u00f2 istituzionalmente per promuovere la vita di fede dei giovani della diocesi, ma divenne personalmente coinvolto nelle loro attivit\u00e0 religiose. Al suo arrivo scelse un gruppo rappresentativo di giovani di Springfield per pregare a casa sua una volta alla settimana.\nNei suoi dieci anni come vescovo, monsignor Law affront\u00f2 alcune delle stesse sfide dei suoi predecessori. Non c'erano ancora college cattolici nella diocesi, il che significava che non c'erano opportunit\u00e0 facilmente accessibili per scambi intellettuali di livello superiore e la crescita della fede dei suoi membri. L'assenza di case provinciali lasci\u00f2 la diocesi dipendente da fonti esterne per servizi cruciali. L'arretramento delle iscrizioni, la carenza di personale sacerdotale e le spese insostenibili spinsero il vescovo a chiudere la Sacred Heart House of Studies un anno dopo aver assunto la responsabilit\u00e0 della diocesi.\nLa distanza percorsa da un'estremit\u00e0 all'altra della diocesi e tra le parrocchie continu\u00f2 a influenzare negativamente il tempo lasciato per i doveri pastorali e lo spirito diocesano di unit\u00e0. Non solo la divisione geografica separava orizzontalmente le diverse comunit\u00e0, ma vi era una specie di linea a sud di Cape Girardeau dove, entro due miglia, la cultura si spostava da quella tipica del Midwest a quella del vecchio sud. Questo, insieme al sentimento anti-cattolico prevalente ancora in certe aree, fecero s\u00ec che popoli, culture, religioni e distanze militassero contro la tanto desiderata unit\u00e0 della diocesi. Nella primavera del 1977, a Cape Girardeau fu affittato uno spazio per uffici da utilizzare come \"base operativa\" sul lato est della diocesi. Nella sua \"attenzione alle parrocchie\", monsignor Law vide questo \"come uno strumento per aiutare i membri dello staff a servire meglio le parrocchie\". Lo sforzo fu tuttavia di breve durata.\nA complicare le cose, un incendio al settimo piano del Landers Building caus\u00f2 danni da fumo e acqua agli uffici. Due anni dopo, nel 1979, la cancelleria si trasfer\u00ec dunque a un isolato di distanza, nel McDaniel Building, nel centro di Springfield.\nGli anni dell'episcopato di monsignor Law videro anche le fattorie familiari minacciate di estinzione e il vescovo lott\u00f2 per sapere quale direzione la Chiesa avrebbe dovuto prendere sulle questioni rurali. Un'altra sfida all'insegnamento della Chiesa fu la legalizzazione dell'aborto sancita nel 1973 della Corte Suprema del Missouri.\nNel 1975 organizz\u00f2 l'accoglienza nella sua diocesi di 166 rifugiati vietnamiti arrivati negli Stati Uniti e membri di una congregazione religiosa vietnamita, la Congregazione della Madre corredentrice. Due anni dopo ne ordin\u00f2 sacerdoti dodici. Fu Robert Lee, l'editore del settimanale diocesano \"The Mirror\", a trovare i profughi vietnamiti, sia sacerdoti che laici, a Fort Chaffee e a convincere monsignor Law ad esplorare la situazione. Una volta che fu a conoscenza della difficile condizione dei vietnamiti, divenne il loro avvocato. I Missionari oblati di Maria Immacolata possedevano ancora propriet\u00e0 e edifici a Carthage che erano stati acquistati da un gruppo metodista che li aveva abbandonati durante la Grande depressione. Sebbene non fosse pi\u00f9 usato come seminario minore degli oblati, l'ordine esitava a rinunciarvi. Padre John Weissler, vi teneva infatti aperta la tipografia in cui stampava un giornale per gli alunni che includeva richieste di donazioni per aiutare nella manutenzione degli edifici. Monsignor Law us\u00f2 il suo fascino persuasivo e l'amicizia personale con il provinciale degli oblati per convincerli a vendere i loro edifici per un dollaro ai sacerdoti e ai chierici vietnamiti. Essi successivamente ebbero successo nel servire il gran numero di rifugiati che si stabilirono negli Stati Uniti. Il sito \u00e8 ora il quartier generale negli Stati Uniti per i sacerdoti vietnamiti.\nTra le altre strategie per il reinsediamento dei rifugiati, monsignor Law lanci\u00f2 un appello alle comunit\u00e0 religiose. Riusc\u00ec a far lavorare le Figlie della Carit\u00e0 con gli immigrati e nel 1975 la diocesi apr\u00ec l'ufficio per il reinsediamento dei rifugiati vietnamiti, guidato inizialmente da suor Rosaire Cantu e poi da suor Teresa Toile. All'inizio del 1976 una delle quattro pagine del \"The Mirror\" fu stampata in lingua vietnamita per accogliere i cattolici vietnamiti che si stavano insediando in tutta la diocesi.\nSebbene molti degli immigrati alla fine si siano trasferiti altrove, la parte sud-occidentale della diocesi registr\u00f2 la maggiore crescita della popolazione cattolica nei quasi trent'anni tra il 1974 e il 2003. Nella contea di Stone i cattolici aumentarono di tredici volte. La contea di McDonald la seguiva con un aumento di quasi dodici volte. Questi aumenti furono causati anche dai numerosi immigrati ispanici che venivano a lavorare nell'industria del pollame. Le contee di Christian, Taney, Cedar e Dade videro crescere la popolazione cattolica di tre o quattro volte grazie anche alla nascita di citt\u00e0 come Branson nell'area dei laghi. La crescente popolazione cattolica nella parte occidentale della diocesi gener\u00f2 la necessit\u00e0 di aprire una sesta parrocchia a Springfield.\nNel 1977 l'introduzione del nuovo rito dell'iniziazione cristiana degli adulti costitu\u00ec un vantaggio per gli sforzi evangelizzanti della diocesi. Sostituendo il vecchio metodo di iniziazione e sottolineando la conoscenza intellettuale della fede, il nuovo rito aggiunse esperienze di comunit\u00e0, rituali e di formazione con un programma di studio delle Sacre scritture e uno della dottrina portato avanti come condivisione della fede. Gli iniziati furono introdotti a un modo di vivere e ad un corpo di credenze.\nTra le nuove prospettive introdotte dal Concilio Vaticano II vi fu il ruolo cruciale dei laici nella missione della Chiesa. Essi non erano pi\u00f9 da considerare cristiani di seconda classe o partecipanti alla missione della gerarchia. I laici e le donne, identificati dal Concilio come Popolo di Dio, assumevano il ruolo di evangelizzatori a tutti gli effetti attraverso la loro dignit\u00e0 di battezzati, di membri della Chiesa e sotto il principio di \"responsabilit\u00e0 condivisa\".\nQuasi immediatamente monsignor Law sciolse il vecchio consiglio pastorale diocesano e si mise a formalizzare i nuovi consigli parrocchiali emanando nel 1977 un \"memorandum d'intesa\", una costituzione uniforme per sostituire la pletora di costituzioni dei consigli parrocchiali esistenti. Esso ritenne importante identificare il consiglio parrocchiale come organo consultivo. Alcuni anni dopo, il vescovo ripristin\u00f2 il consiglio pastorale diocesano, adattandolo alla forma che possiede oggi. La messa in servizio dei laici come lettori e ministri straordinari dell'Eucaristia, l'attuazione del nuovo rito della penitenza, della ricezione della comunione nella mano e della concessione ai fedeli di poter ricevere la comunione sotto la specie del vino furono alcune delle azioni che trasformarono le affermazioni teoriche del Concilio Vaticano II in esperienze concrete.\nLa ricezione di monsignor Law dei nuovi ruoli per i laici era profondamente genuina. Una persona laica osserv\u00f2: \"Prima [dell'incontro con il vescovo Law], quando incontrai un vescovo mi sentii legata, ma monsignor Law mi fece sentire a mio agio. In un suo libro che scrisse: \"Il Papa Giovanni Paolo incallito ci ricorda che l'appello dei laici sta diventando sempre pi\u00f9 indispensabile\", ed \u00e8 esattamente cos\u00ec che agisce. Ha ascoltato quello che dovevo dire [riguardo ad una nuova iniziativa] e mi ha permesso di portarla a termine\".\nMonsignor Law era veramente un uomo del popolo. Ebbe inoltre una relazione di prim'ordine con molte comunit\u00e0 religiose. Incontr\u00f2 i provinciali delle comunit\u00e0 che operavano nella diocesi chiedendo sempre un maggiore coinvolgimento dei loro membri nella Chiesa del sud del Missouri. Per questo motivo, gesuiti e oblati si recarono nella regione centrale della diocesi per assumere responsabilit\u00e0 pastorali nelle parrocchie.\nAveva l'abitudine di unirsi alla gente nei gruppi di preghiera. Per esempio incontrava il gruppo del Rinnovamento carismatico il marted\u00ec quando era in citt\u00e0, pregando con loro qualche volta fino a mezzanotte o l'una. Socializzava con le persone che partecipavano alla sua messa delle 6.\nMonsignor Law fu un vescovo della gente che durante le visite alle parrocchie accorciava l'incontro con il sacerdote e chiedeva: \"Chi \u00e8 in ospedale?\" o \"Chi \u00e8 malato?\" Secondo un parroco \"era molto pastorale e agiva come pastore. And\u00f2 fuori verso la gente. Ne ricordava i nomi\".\nEbbe molto a cuore anche la crescita spirituale delle persone e promosse iniziative che andavano in quella direzione.\nLa devozione di monsignor Law verso la gente raggiunse anche i non cattolici. Durante la preparazione per l'Anno Santo del 1975 la diocesi si concentr\u00f2 sul tema \"Riconciliazione, evangelizzazione e rinnovamento / pellegrinaggio in Terra Santa\". Ci furono celebrazioni inaugurali sia a Springfield e Cape Girardeau. Continuando l'entusiasmo di monsignor William Wakefield Baum per gli sforzi ecumenici, monsignor Law venne coinvolto nel movimento ecumenico nella sua stessa diocesi. Fond\u00f2 la conferenza di leadership cristiana del Missouri. Fu nominato membro del Segretariato per l'unit\u00e0 dei cristiani e dal 1976 al 1981 fu consultore della Commissione per le relazioni religiose con gli ebrei. Verso la fine degli anni '70 monsignor Law presiedette anche il comitato episcopale per gli affari ecumenici e interreligiosi.\nNel 1981 venne nominato delegato ecclesiastico del Provvedimento pastorale, una serie di pratiche e norme che consentono ai vescovi di fornire assistenza spirituale ai cattolici romani provenienti dalla tradizione anglicana istituendo parrocchie e ordinando sacerdoti per le loro esigenze. Nel primo anno del provvedimento, sessantaquattro sacerdoti episcopali fecero domanda per essere accettati nella Chiesa cattolica. Questo port\u00f2 per la prima volta i preti sposati con le loro famiglie nelle diocesi cattoliche statunitensi.\nLa natura estroversa di monsignor Law trov\u00f2 espressione nel suo facile uso dei media. Il suo principale mezzo di comunicazione era forse il telefono. Era \"costantemente\" al telefono. Un monsignore infatti un giorno lo stuzzic\u00f2 scherzosamente: \"La pi\u00f9 grande penitenza per te sarebbe quella di legarti e far squillare il telefono\".\nNel 1975, solo due anni dopo essere arrivato in diocesi, monsignor Law istitu\u00ec l'ufficio delle comunicazioni per trasmettere regolarmente programmi radiofonici e televisivi per la diocesi. La direttrice diocesana delle comunicazioni dal 1975 al 1980 fu suor Emile Morgan che cerc\u00f2 finanziamenti nella sezione del Missouri dei Cavalieri di Colombo. Il risultato fu il lancio nel 1976 di un talk show cattolico di mezz'ora trasmesso a Springfield e Joplin.\n\"Sapeva come usare i media a pieno vantaggio e si sentiva a proprio agio con i giornalisti\", osserv\u00f2 Marilyn Vydra, direttrice delle comunicazioni diocesane dal 1981 al 2003. Una borsa di studio della Catholic Extension Society, finanziata dal Fondo diocesano per lo sviluppo, permise a monsignor Law di trasmettere un messaggio di riflessione di cinque minuti sulla stazione affiliata di Springfield, la ABC-TV, cinque giorni a settimana dal 1977 al 1983.\nAnche da vescovo monsignor Law rimase sensibile alle cause della giustizia. Nel 1976 inizi\u00f2 a pianificare un coinvolgimento dei cattolici nella missione per la giustizia sociale intitolata \"Libert\u00e0 e giustizia per tutti\". Nello stesso anno partecip\u00f2 a \"Un invito all'azione\", un catalizzatore per enfatizzare la responsabilit\u00e0 della Chiesa nella ricerca di \"libert\u00e0 e giustizia per tutti\". Nel primo incontro nazionale tenutosi il 21 ottobre 1976 vi presero parte monsignor Law, due preti, tre suore, due laici e una laica.\nQuando i piccoli agricoltori della diocesi iniziarono a perdere le loro terre, il vescovo riconobbe che le organizzazioni degli agricoltori a livello statale o federale erano quasi inutili. Pensava che permettere agli agricoltori di combattere le loro battaglie a livello locale potesse essere pi\u00f9 efficace degli sforzi delle agenzie governative. Prendere questa posizione richiese discernimento, coraggio e risolutezza.\nPer promuovere la vita familiare, la diocesi di Springfield-Cape Girardeau fu una delle prime ad aprire un ufficio per la vita famigliare. Anche la diocesi stessa sub\u00ec molti cambiamenti come la predisposizione di programmi di preparazione al matrimonio cristiano quando il Christian Family Movement inizi\u00f2 a perdere la sua popolarit\u00e0.\nMonsignor Law fu un sostenitore dei poveri e degli emarginati, rivolgendo la sua attenzione soprattutto all'aiuto delle donne maltrattate. Secondo un sacerdote, per quanto riguardava l'aiuto ai poveri, il vescovo era un \"sognatore\".\nMonsignor Law era un buon ascoltatore e quando parlava o scriveva era decisivo. Quando partecipava a un incontro infatti doveva stare attento a non dominare gli altri. Era genuinamente pastorale e ispirava fiducia. Un prete ricord\u00f2 un aneddoto in cui una famiglia ispanica ebbe un terribile incidente stradale e non si trov\u00f2 nessuno che potesse comunicare con loro. Disse: \"L'unica persona a cui potevo pensare che sapesse parlare spagnolo era monsignor Law. Lo chiamai alle 2 di mattina. Si avvicin\u00f2 e immediatamente fece mangiare la gente dalla sua mano. Li calm\u00f2 e preg\u00f2 con loro. Sono andato a casa a riposare e sono tornato alle 8 o alle 9 del mattino. Era ancora con loro\".\nL'11 gennaio 1984 papa Giovanni Paolo II lo nomin\u00f2 arcivescovo metropolita di Boston. Prese possesso dell'arcidiocesi il 23 marzo successivo. Nel governo pastorale fin dall'inizio evidenzi\u00f2 gli obiettivi del rinnovamento spirituale personale dei fedeli, dell'evangelizzazione, della giustizia sociale e della pace, dell'istruzione cattolica e delle vocazioni. La sua prima lettera pastorale rilanci\u00f2 l'impegno per l'animazione della vita parrocchiale, trattando il tema della liturgia come cuore della vita della parrocchia. Da arcivescovo prosegu\u00ec il suo impegno per la causa dell'unit\u00e0 dei cristiani e per il miglioramento delle relazioni con l'ebraismo.\nIl 25 maggio 1985 papa Giovanni Paolo II lo cre\u00f2 cardinale e gli assegn\u00f2 il titolo di Santa Susanna.\nPartecip\u00f2 alla II assemblea generale straordinaria del Sinodo dei vescovi che ebbe luogo nella Citt\u00e0 del Vaticano dal 24 novembre al'8 dicembre 1985 sul tema \"L'applicazione del Concilio Vaticano II\". Al Sinodo, in uno dei pochi discorsi pronunciati in latino, chiese la creazione di un \"catechismo universale\" per difendersi dal dissenso, specialmente dei teologi. Fu il secondo prelato a richiedere un documento del genere, che venne pubblicato nel 1992 (Law cur\u00f2 la prima bozza della sua traduzione inglese).\nA met\u00e0 degli anni '80, Law presiedette il comitato episcopale per la ricerca e le pratiche pastorali e distribu\u00ec un rapporto sulla massoneria. Il rapporto dei vescovi concluse che \"i principi e i rituali fondamentali della massoneria incarnano una religione naturalistica, la cui partecipazione attiva \u00e8 incompatibile con la fede e la pratica cristiana\".\nFu inviato speciale del papa al congresso eucaristico per i paesi della regione dei Caraibi tenutosi a Port of Spain, Trinidad e Tobago, dal 17 al 20 aprile 1997 e al congresso eucaristico nazionale peruviano tenutosi a Lima dal 30 agosto al 3 settembre del 2000.\nPartecip\u00f2 all'assemblea speciale per l'America del Sinodo dei vescovi che ebbe luogo nella Citt\u00e0 del Vaticano dal 16 novembre al 12 dicembre 1997.\nSvolse un ruolo significativo nel dialogo con il governo cubano, incontrando anche Fidel Castro e nel 1998 fu fondamentale il suo contributo nell'organizzazione della visita a Cuba di papa Giovanni Paolo II.\nA interrompere bruscamente la sua brillante carriera ecclesiastica - si vociferava di un suo prossimo trasferimento a Roma alla guida di un importante dicastero della Curia romana e della sua possibile elezione a papa nel successivo conclave - fu l'accusa di aver partecipato attivamente alla copertura delle accuse di molestie sui minori da parte dei preti della sua arcidiocesi.\nNel gennaio del 2001 venne coinvolto nel processo contro padre John Geoghan, un pedofilo seriale che venne poi ucciso in carcere da Joseph Lee Druce, un altro detenuto. L'editore del settimanale \"Boston Phoenix\" Susan Ryan-Vollmar incaric\u00f2 la giornalista Kristen Lombardi di indagare. Questa scrisse un articolo sui casi sotto il titolo \"Cardinal sin\". Mark Keane, una vittima di padre Geoghan, riteneva che il cardinale Law fosse direttamente a conoscenza che Geoghan, dal 1962 al 1993, avesse molestato ripetutamente i bambini. Keane disse che l'arcivescovo non solo aveva permesso al sacerdote di continuare a lavorare, ma lo aveva ripetutamente spostato di parrocchia in parrocchia, dove ebbe contatti quotidiani con molti bambini indifesi (uno dei quali era Keane). Anche se gli abusi di padre Geoghan vennero ripetutamente segnalati dai media fin dal 1996, il nuovo editore del quotidiano \"The Boston Globe\" Martin Baron nel settembre del 2001 affid\u00f2 il caso alla squadra d'inchiesta Spotlight, guidata da Walter Robinson. Lombardi riconobbe che il \"The Boston Globe\" potrebbe aver avuto la storia prima di lei ma che la pubblic\u00f2 pi\u00f9 tardi in attesa della diffusione di informazioni riservate. Il \"The Boston Globe\" pubblic\u00f2 un'inchiesta nella quale emerse che nell'arcidiocesi molti preti pedofili venivano spostati di parrocchia in parrocchia e che essa sigl\u00f2 decine di accordi extragiudiziali riservati con le vittime. Secondo il giornale questa linea di comportamento risaliva anche al predecessore di Law, il cardinale Humberto Sousa Medeiros.\nVista la gravit\u00e0 della situazione il 13 dicembre 2002 papa Giovanni Paolo II accett\u00f2 la sua rinuncia al governo pastorale dell'arcidiocesi. Law scrisse in una dichiarazione personale che \"le circostanze particolari di questo periodo suggeriscono una partenza tranquilla. Per favore, ricordatemi nelle vostre preghiere\". e si trasfer\u00ec immediatamente nel convento delle Suore della misericordia di Alma. Il \"The Boston Globe\" in un editoriale pubblicato il giorno dopo che le sue dimissioni afferm\u00f2: \"Law \u00e8 diventata la figura centrale in uno scandalo di abusi criminali, diniego, rimborsi e insabbiamenti che risuonano in tutto il mondo\". Una lettera che sollecitava le dimissioni del cardinale Law venne firmata da 58 sacerdoti, in maggioranza preti diocesani che avevano giurato di obbedire al cardinale come loro diretto superiore. L'editoriale afferm\u00f2 che questa lettera era \"sicuramente uno degli eventi che avevano causato la sua partenza\". L'indagine valse il Premio Pulitzer \"di pubblico servizio\" al quotidiano nel 2003 e apr\u00ec a numerose indagini sui casi di pedofilia all'interno della Chiesa cattolica.\nL'inchiesta divenne il soggetto di un film, \"Il caso Spotlight\", uscito negli Stati Uniti nel novembre del 2015, in cui il cardinale venne interpretato da Len Cariou. Il film \u00e8 diretto da Tom McCarthy e vinse l'Oscar al miglior film e quello per la miglior sceneggiatura originale.\nIn una dichiarazione pubblicata dalla Santa Sede il giorno delle sue dimissioni il cardinale Law afferm\u00f2: \"\u00c8 mia fervente preghiera che questa azione [le sue dimissioni] possa aiutare l'arcidiocesi di Boston a sperimentare la guarigione, la riconciliazione e l'unit\u00e0 di cui c'\u00e8 cos\u00ec disperatamente bisogno. A tutti coloro che hanno sofferto delle mie mancanze ed errori chiedo scusa e da loro chiedo perdono\". Law rimase vescovo e cardinale della Chiesa cattolica e, come cardinale, partecip\u00f2 al conclave del 2005 che elesse papa Benedetto XVI ma non partecip\u00f2 invece al conclave del 2013 in quanto aveva pi\u00f9 di 80 anni.\nDopo la sua morte nel 2017 il \"Guardian\" afferm\u00f2 che Law era diventato \"un simbolo della protezione sistematica della Chiesa cattolica romana dei preti pedofili\" a causa della sua incapacit\u00e0 di fermare gli abusi sessuali a Boston.\nQualche mese dopo le dimissioni, il cardinale Law si trasfer\u00ec da Boston a Roma. Quando il procuratore generale dello Stato pubblic\u00f2 il suo rapporto intitolato \"Child Sexual Abuse in the Archdiocese of Boston\" il 23 luglio 2003, critic\u00f2 severamente Law affermando che \"l'arcidiocesi ha mostrato una riluttanza istituzionale ad affrontare adeguatamente il problema e, di fatto, ha fatto delle scelte che hanno permesso che l'abuso continuasse\". Il rapporto non diceva che il cardinale Law aveva cercato di eludere le indagini ma affermava che non aveva infranto alcuna legge.\nNel luglio del 2003 il papa chiam\u00f2 a succedergli monsignor Sean Patrick O'Malley.\nIl 27 maggio 2004 papa Giovanni Paolo II lo nomin\u00f2 arciprete della basilica liberiana di Santa Maria Maggiore, un incarico prettamente onorifico. Questa nomina suscit\u00f2 comunque molte polemiche, tanto da far titolare a \"La Repubblica\": \"Promosso il cardinale dello scandalo\", e al New York Times: \"Aperte vecchie ferite\". La posizione del cardinale Law era per\u00f2 gi\u00e0 stata discussa in un summit tenutosi nel 2002 e al cui capo vi fu lo stesso papa Giovanni Paolo II.\nFu membro della Congregazione per il clero, della Congregazione per i vescovi dal 2 febbraio 2002, della Congregazione per le Chiese orientali, della Congregazione per il culto divino e la disciplina dei sacramenti, della Congregazione per gli istituti di vita consacrata e le societ\u00e0 di vita apostolica, della Congregazione per l'educazione cattolica, della Congregazione per l'evangelizzazione dei popoli, del Pontificio consiglio per la famiglia, del Pontificio consiglio della cultura e del Consiglio di cardinali per lo studio dei problemi organizzativi ed economici della Santa Sede dal 1\u00ba aprile 2000. Ricopriva molti di questi incarichi gi\u00e0 prima di dimettersi dal governo dell'arcidiocesi di Boston, ma vivendo a Roma pot\u00e9 partecipare pi\u00f9 attivamente ai lavori dei dicasteri e rimase quindi una figura molto influente. A Roma il cardinale Law era considerato una voce conservatrice attiva e importante all'interno dei molti uffici della Santa Sede in cui prestava servizio. Robert Mickens, un giornalista vaticanista di lunga data, rifer\u00ec che Law riteneva di essere stato \"maltrattato\", e che altri cardinali lo consideravano una vittima piuttosto che un colpevole.\nIl 4 novembre 2011, al compimento del suo ottantesimo anno di vita, divenne cardinale non elettore e decadde da tutti gli incarichi di Curia, ma rimase arciprete della basilica di Santa Maria Maggiore fino al 21 novembre 2011, quando il papa chiam\u00f2 a succedergli monsignor Santos Abril y Castell\u00f3.\nEra comunemente dato per scontato che il cardinale Law avrebbe vissuto il suo pensionamento a Roma, partecipando pure a tutte le feste annuali del 4 luglio organizzate dall'ambasciata degli Stati Uniti presso la Santa Sede.\nUn'altra polemica legata al cardinale nacque in occasione della festa di Santa Lucia il 13 dicembre 2011: l\u2019arcivescovo di Siracusa invitando il cardinale a presenziare la festa suscit\u00f2 una reazione polemica presso la popolazione, che considerava la sua presenza inopportuna.\nNel maggio del 2012 MSNBC rifer\u00ec che il cardinale Law era \"la persona a Roma che sosteneva con pi\u00f9 forza la petizione dell'arcivescovo di Baltimora William Edward Lori per indagare e reprimere la Leadership Conference of Women Religious, un grande gruppo di suore americane alla ricerca di un ruolo maggiore nella Chiesa\".\nNel marzo del 2013 Law viveva nel complesso della basilica di Santa Maria Maggiore. Il 15 di quel mese alcuni giornali riportarono la notizia secondo la quale il nuovo papa Francesco lo avrebbe allontanato da essa, ma essa successivamente si rivel\u00f2 infondata. A partire dal 2015 visse invece nel Palazzo della Cancelleria e nell'agosto di quell'anno visit\u00f2 gli Stati Uniti per l'ultima volta per presenziare alle esequie del cardinale William Wakefield Baum a Washington.\nRicoverato da due settimane in un ospedale di Roma per un problema cardiaco cronico, mor\u00ec nelle prime ore del 20 dicembre 2017 all'et\u00e0 di 86 anni. Le esequie si tennero il giorno successivo alle ore 15.30 all'Altare della Cattedra della basilica di San Pietro in Vaticano: la liturgia esequiale venne celebrata dal cardinale Angelo Sodano, decano del Collegio cardinalizio, e al termine della stessa papa Francesco presiedette il rito dell\"'ultima commendatio\" e della \"valedictio\". \u00c8 sepolto nella cripta della cappella del Crocifisso della basilica di Santa Maria Maggiore. Le vittime degli abusi hanno protestato contro questa sepoltura: \u201cQuesta sepoltura \u00e8 una mancanza di rispetto assoluta per noi vittime \u201d, hanno detto a \"Repubblica\". E ancora: \u201cSeppellire nel cuore della cristianit\u00e0 il cardinale Law con tutto quello che rappresenta, dopo averlo addirittura portato a Roma come arciprete, \u00e8 un affronto che ferisce tutte noi vittime\u201d.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "953523", "revid": "729019", "url": "https://it.wikipedia.org/wiki?curid=953523", "title": "Aeroporto di Pechino-Capitale", "text": "L'Aeroporto di Pechino-Capitale (Cinese tradizionale: \u5317\u4eac\u9996\u90fd\u570b\u969b\u6a5f\u5834, semplificato: \u5317\u4eac\u9996\u90fd\u56fd\u9645\u673a\u573a, pinyin: B\u011bij\u012bng Sh\u01d2ud\u016b Gu\u00f3j\u00ec J\u012bch\u01ceng) \u00e8 un aeroporto cinese situato a 32 km a nord-est del centro di Pechino, in un'enclave del distretto di Chaoyang all'interno del distretto di Shunyi, ed \u00e8 il principale scalo aeroportuale della capitale cinese.\nIn pochi anni \u00e8 passato dai 20 milioni di passeggeri del 2004 ai quasi 50 milioni del 2006 e con la costruzione del nuovo terminal 3, ultimato nel 2008, l'aeroporto \u00e8 rapidamente salito nella classifica degli aeroporti pi\u00f9 trafficati del mondo negli ultimi dieci anni.\nNel 2009 ha conquistato il primato per l'aeroporto pi\u00f9 trafficato in Asia in termini di traffico passeggeri e movimenti di traffico totale, dallo stesso anno \u00e8 anche il secondo aeroporto pi\u00f9 trafficato del mondo con 73.891.801 passeggeri in transito nel 2010. L'aeroporto ha registrato 488\u00a0495 movimenti aerei (decolli ed atterraggi), che lo rendono l'unico aeroporto asiatico all'interno dei primi trenta nella specifica classifica. Anche in termini di traffico merci l'aeroporto di Pechino ha assistito a una rapida crescita. Nel 2009, l'aeroporto era diventato il quattordicesimo aeroporto pi\u00f9 trafficato al mondo per traffico merci, registrando 1\u00a0420\u00a0997 tonnellate.\nL'aeroporto \u00e8 hub della compagnia aerea Air China, compagnia di bandiera della Repubblica popolare cinese, che opera su rotte da Pechino verso circa 120 diverse destinazioni (escludendo quelle cargo), oltre alle compagnie Hainan e China Southern Airlines.\nNel 2009 la rivista \"Cond\u00e9 Nast Traveler\" ha decretato l'aeroporto internazionale di Pechino come il migliore aeroporto mondiale, sulla base di un proprio sondaggio che proponeva il gradimento dei lettori attraverso numerosi fattori come la pulizia, la velocit\u00e0 nelle procedure di controllo al check-out, la chiarezza della segnaletica, la movimentazione bagagli ed altri. Era la prima volta che l'aeroporto era inserito nella lista dei maggiori contendenti.\nPer accogliere il volume di traffico in crescita, Pechino ha aggiunto l'enorme Terminal 3 nel 2008, che risulta il secondo Terminal aeroportuale pi\u00f9 grande del mondo dopo il Terminal 3 dell'Aeroporto Internazionale di Dubai, ed il terzo pi\u00f9 grande del mondo per area occupata.\nStoria.\nL'aeroporto di Pechino venne inaugurato il 2 marzo 1958. La struttura di allora consisteva in un piccolo Terminal, ancora oggi presente, destinato al traffico di voli VIP e charter. Il 1\u00ba gennaio 1980 venne inaugurato un nuovo Terminal che presentava banchine di attracco per 10-12 velivoli. La nuova struttura, pi\u00f9 grande di quella degli anni cinquanta, si rivel\u00f2 inadeguata a sostenere il crescente traffico passeggeri gi\u00e0 dalla met\u00e0 degli anni novanta. Dopo l'apertura del Terminal 2 venne chiusa per ristrutturazione.\nAlla fine del 1999, per celebrare il 50\u00ba anniversario della fondazione della repubblica popolare cinese, l'aeroporto venne ulteriormente ingrandito. Venne ultimato un nuovo terminal, inaugurato il 1\u00ba novembre, che assunse la designazione di Terminal 2. Il 20 settembre 2004, ha visto l'apertura di un nuovo Terminal 1 destinato a gestire il traffico passeggeri di un paio di compagnie aeree, compresi i voli nazionali ed internazionali operati da Pechino dalla compagnia China Southern Airlines.\nPer decongestionare il traffico aereo delle due precedenti piste, venne costruita una terza pista di BCIA, aperta al traffico il 29 ottobre 2007.\nUn'ulteriore espansione della struttura venne dalla costruzione del Terminal 3 (T3), completato nel febbraio del 2008, in tempo per poter gestire il traffico in occasione dei Giochi della XXIX Olimpiade. Questa ultima fase di espansione comprende una terza pista ed un altro Terminal per l'aeroporto di Pechino, ed un collegamento ferroviario con il centro della citt\u00e0. Alla sua apertura, \u00e8 risultata essere la pi\u00f9 grande struttura al mondo costruita dall'uomo in termini di superficie coperta ed un'icona che rappresenta lo sviluppo tecnologico di Pechino ed in generale della nazione cinese. L'espansione \u00e8 stata in gran parte finanziata con un prestito di 500 milioni di euro dalla Banca europea degli investimenti (BEI), la pi\u00f9 grande concessa dalla banca ad un paese asiatico fino a quel momento, con un accordo firmato durante l'ottavo vertice Cina-Unione Europea tenutasi nel settembre 2005.\nGrazie all'aumentato traffico passeggeri dovuto alle Olimpiadi ed il completamento degli ultimi terminal, l'aeroporto di Pechino ha sorpassato l'aeroporto di Tokyo-Haneda in termini di traffico in Asia basato sulla capacit\u00e0 di numero di posti disponibili in rotte passeggeri di linea."}
{"id": "953535", "revid": "33689", "url": "https://it.wikipedia.org/wiki?curid=953535", "title": "Parco Virgiliano (Napoli)", "text": "Il Parco Virgiliano, detto anche Parco della Rimembranza, \u00e8 un parco panoramico che sorge nel quartiere Posillipo, a Napoli.\nStoria.\nFu realizzato a cavallo degli anni venti e trenta su disposizione dell'Alto commissariato per la Provincia di Napoli e aperto nel 1931 (anno IX dell'era fascista) come parco della Vittoria o della Bellezza.\nFu in seguito definito parco della Rimembranza fino a quando, grazie all'iniziativa di Guido Della Valle, assunse il nome di Virgiliano in onore del poeta romano. Ci\u00f2 non deve creare confusione con il parco Vergiliano a Piedigrotta, altrimenti detto \"parco della tomba di Virgilio\", contenente le spoglie del poeta Giacomo Leopardi ed il sepolcro del gi\u00e0 citato poeta.\nNel 1936, si riscontra un progetto per l'organizzazione del verde da parte dell'illustre esperto Pietro Porcinai.\nNegli anni sessanta, fu realizzato al suo interno un impianto sportivo comprendente un campo da calcio e una pista di atletica.\nNel 1975, venne creata una cavea per concerti sul versante della baia di Trentaremi.\nDopo un lungo periodo di degrado e incuria, nel 1997 fu decisa la riqualificazione del parco, il quale fu riaperto nel luglio del 2002. Grande novit\u00e0 fu la chiusura alle automobili, che in precedenza avevano libert\u00e0 di accesso all'area verde.\nNell'ambito di un progetto di tematizzazione dei parchi urbani del comune, il Virgiliano \u00e8 stato identificato come \"Il parco letterario\", ispirandosi al tema de \"La Napoli del Grand Tour\", e attraverso nuove installazioni di cartelloni (con brani o pensieri di viaggiatori del Settecento, come ad esempio Goethe) in punti panoramici dovrebbe diventare simbolo del passaggio a Napoli nel Grand Tour ed evocare impressioni e sensazioni espresse da artisti dell'epoca.\nDescrizione.\nSi estende su un'area di circa 92.000\u00a0m\u00b2 a 150\u00a0, sul promontorio della collina di Posillipo, che sotto il parco \u00e8 attraversata dalla grotta di Seiano. Vi si accede da viale Virgilio, tramite un'entrata monumentale che conduce ad un piazzale nel quale campeggia una fontana di recente costruzione.\nIl parco \u00e8 caratterizzato da un sistema di terrazze che affacciano sul golfo di Napoli, dalle quali si possono scorgere, oltre all'amplissimo panorama del golfo, le ripide pareti di roccia, spesso gialla per la sua costituzione tufacea, del promontorio su cui si trova il parco.\nIn un solo colpo d'occhio infatti, \u00e8 possibile osservare le isole di Procida, Ischia e Capri, l'isolotto di Nisida, il golfo di Pozzuoli, i quartieri di Agnano, Fuorigrotta, Rione Traiano, Pianura, l'Eremo dei Camaldoli, il golfo di Bacoli ed il promontorio di Capo Miseno, Monte di Procida, il Vesuvio, la costa vesuviana, la Penisola sorrentina, la Baia di Trentaremi con i suoi resti archeologici ed il centro storico di Napoli.\nNel parco sono presenti anche due busti (uno ritraente Sim\u00f3n Bol\u00edvar e l'altro Mohandas Gandhi) e dei giochi per bambini. L'anfiteatro ospita spettacoli teatrali e musicali di vario tipo. L'impianto sportivo aperto negli anni sessanta costituisce oggi il Centro Sportivo \"Virgiliano\", comprendente una pista di atletica leggera con tribuna da 1000 posti, affidato in gestione alle associazioni di categoria.\nSono presenti arbusti di diverse specie: lecci, olivi, roveri ed un denso sottobosco con piante di mirto, rosmarino e fillirea."}
{"id": "953564", "revid": "287204", "url": "https://it.wikipedia.org/wiki?curid=953564", "title": "Eugene Ysaye", "text": ""}
{"id": "953593", "revid": "1305772", "url": "https://it.wikipedia.org/wiki?curid=953593", "title": "CQD (disambigua)", "text": ""}
{"id": "953605", "revid": "834", "url": "https://it.wikipedia.org/wiki?curid=953605", "title": "Cqd", "text": ""}
{"id": "953628", "revid": "74801", "url": "https://it.wikipedia.org/wiki?curid=953628", "title": "Alfred Young", "text": "\u00c8 noto soprattutto i suoi lavori sulla teoria dei gruppi; sia i diagrammi di Young che le tabelle di Young furono cos\u00ec chiamati in suo onore. La maggior parte della lunga serie dei suoi studi sulla teoria degli invarianti e sui gruppi simmetrici sono stati scritti mentre lui svolgeva la sua attivit\u00e0 di parroco.\nLa vita.\nIl padre di Alfred Young era Edward Young, descritto da H. W. Turnbull nel suo libro \"Alfred Young\", J. London Math. Soc. (1941). come: - \n... a prosperous Liverpool merchant and a Justice of the Peace for the county. \nAlfred era il primo figlio nato dal secondo matrimonio del padre. Nel 1879, quando Alfred avere sei anni, la famiglia si \u00e8 trasferita dal Lancashire verso Bournemouth. Dopo essere stato educato a casa da un tutore privato, che era stato insegnante anche dei figli del primo matrimonio del padre Edward, Alfred \u00e8 andato alla scuola di Monkton Combe School vicino a Bath, nel Somerset. Fu in questa scuola che fu riconosciuto il talento di Alfred per la matematica. Consigliato dai suoi insegnanti, ha sostenuto la Cambridge Scholarship, vincendo una borsa di studio al Clare College dell'Universit\u00e0 di Cambridge. \nEntrando al Clare College nel 1892, il giovane Young un\u00ec la passione per lo sport e gli interessi accademici. All'universit\u00e0 \u00e8 stato descritto da uno dei suoi allievi come: - \n\u2026 un uomo timido e intelligente con grande umilt\u00e0 di spirito che lo ha contrassegnato nella sua giovent\u00f9\u2026 \nEntro il suo terzo anno Young aveva cominciato ad intraprendere la ricerca nella matematica ed anche se questo ha dimostrato un buon inizio alla sua carriera matematica, non era il modo migliore per prepararsi agli esami matematici di Tripos. Si classific\u00f2 decimo Wrangler (decimo nella prima categoria) nel 1895; quell'anno si classific\u00f2 primo Wrangler Thomas John l'Anson Bromwich e secondo Wrangler fu Edmund Taylor Whittaker. Riportiamo un'altra interessante descrizione di Young in questa fase : - \n\u2026 l'uomo pi\u00f9 originale del suo anno che avrebbe occupato un pi\u00f9 alto posto nella lista se si fosse dedicato con pi\u00f9 attenzione al programma dell'esame\u2026 \nNel 1896 Young \u00e8 stato disposto nel secondo codice categoria della parte II del Tripos matematico. Ha pubblicato il suo primo articolo sui concomitanti irriducibili di tutto il numero di quartics binario all'inizio di 1899 negli atti della London Mathematical Society. Il suo secondo articolo sopra le sizigie invarianti del grado pi\u00f9 basso di tutto il numero di quartics \u00e8 stata pubblicata durante il seguente anno. \nYoung \u00e8 stato nominato conferenziere al Selwyn College, a Cambridge nel 1901. \u00c8 rimasto in quel posto fino al 1905 anno in cui fu eletto Fellowship all'universit\u00e0 del Clare dove divenne Bursar. Spos\u00f2 Edith Clara nel 1907. Non hanno avuto figli. Nel 1908 Young ricevette gli ordini e divenne curato della Chiesa di Cristo, ad Hastings. Durante lo stesso anno gli fu conferita una Sc.D. da Cambridge per i suoi contributi eccezionali alla matematica. Divenne un Parish Priest prete della parrocchia a Birdbrook, Essex nel 1910 e visse per il resto della sua vita in questo villaggio a 25 miglia ad est di Cambridge. \nNel 1926 Young tenne ancora delle conferenze a Cambridge. W. L. Edge segu\u00ec le conferenze di Young che iniziarono in gennaio di quell'anno e in proposito ha scritto: \nIl lavoro di Young ha avuto e continua ad avere, un grande impatto sulla teoria dei gruppi, in particolare sulle rappresentazioni di gruppo. Nel 1900 ha introdotto le tabelle di Young, il metodo per cui viene maggiormente ricordato. Ha scritto una serie di lavori sulla cosiddetta \"quantitative substitutional analysis\" che scatur\u00ec della teoria classica degli invarianti ed ha contenuto i suoi risultati in quest'area. Io [EFR] ha appena assistito alla conferenza di Gruppo-St Andrews 2001 ad Oxford in cui uno dei relatori principali stava mostrando come stava usando le tabelle di Young nella sua ultima ricerca. William Burnside, Ferdinand Georg Frobenius e Hermann Klaus Hugo Weyl hanno visto il potere dei metodi di Young. Burnside, come riferito delle carte di Young, ha suggerito come le sue carte potrebbero essere scritte per dare risalto al loro effetto sulla teoria dei gruppi e lui ha indicato Young nelle carte di Frobenius e di Issai Schur. Young non leggeva facilmente il tedesco e gli ci volle qualche anno prima di capire completamente il lavoro di Frobenius. Ci\u00f2 ha provocato un ritardo a Young nell'ottenere risultati sulla teoria delle rappresentazioni del gruppo simmetrico. \nFrobenius ha usato per la prima volta le tavole di Young nel 1903 quando ha studiato le rappresentazioni del gruppo simmetrico, ma si deve attendere fino al 1906 quando Young impar\u00f2 le applicazioni di Frobenius dei suoi metodi. Nel 1927 Young pubblic\u00f2 ulteriori lavori che estendevano quello che Frobenius aveva fatto collegandolo al suo lavoro. Ha introdotto quelle che ha chiamato \"forme standard\" che hanno migliorato l'efficienza dei suoi metodi. Fu molto felice di scoprire che Frobenius stava usando le sue idee. Ha scritto: \nMi ha fatto piacere trovare qualcun altro realmente interessato alla materia. Il pi\u00f9 grave difetto della matematica moderna \u00e8 che ora \u00e8 cos\u00ec vasta che uno scopre che esiste solo un'altra persona nell'universo realmente interessata a ci\u00f2 che interessa anche lui\u2026 \nWeyl inoltre ha cominciato ad usare le idee di Young e le tabelle di Young compaiono nel suo famoso libro \"Theory of groups and quantum mechanics\". Nel 1934 Young cap\u00ec l'importanza della sequenza in cui le tabelle di Young possono essere scritte e il seguente anno colleg\u00f2 ancora il suo lavoro a quello di Frobenius e di Issai Schur. Il suo nono (e ultimo) lavoro \"On quantitative substitutional analysis\" fu pubblicato nel 1952, undici anni dopo la sua morte. G de B Robinson, che ha pubblicato questo lavoro, scrive nell'introduzione sui metodi di Young: \nIl modo di lavorare di Young era sistematico e costante durante la sua vita. Incapace di dedicarsi a tempo pieno alla matematica, poteva stendere una parte di lavoro e riprenderlo dopo un intervallo di tempo con un'apparente perdita di continuit\u00e0. Ha lavorato a diversi aspetti di quella cosa che ha chiamato \"analisi sostituzionale\" ed ha riempito di appunti numerosi faldoni che ha chiamati A - Z, A^2, ab,\u2026, [Aux A], B^2 e BC. Sviluppando un argomento poteva scrivere un articolo su di esso includendo materiale proveniente da diversi faldoni, ma distruggendo la brutta copia e dattiloscrivendo l'articolo dopo la sua comparsa a stampa. Sembra, tuttavia, che abbia mantenuto i suoi faldoni intatti durante gran parte dei suoi 50 anni di attivit\u00e0, bench\u00e9 abbia datato in modo sistematico soltanto il lavoro fatto durante i suoi ultimi anni.\nI tre faldoni [Aux A], B^2 e BC contengono il materiale su cui ha lavorato durante l'ultimo anno della sua vita. Il faldone finale BC contiene gli inizi di un progetto che ha cominciato due settimane prima della sua morte, animato dall'intento di compiere uno studio sistematico della teoria delle rappresentazioni dei sottogruppi del gruppo simmetrico. \nYoung non ha contribuito soltanto alle rappresentazioni dei gruppi. Egli ha studiato altri oggetti matematici e la larghezza dei suoi interessi \u00e8 illustrata dal fatto che era anche un inventore. Egli ha inventato un motore elettrico per pompare l'acqua; nel 1918 ha brevettato un generatore che convertiva l'energia meccanica in correnti elettriche ad alta frequenza che potrebbero essere usate per la telegrafia senza fili; inoltre ha brevettato un altro generatore nel 1919. Tuttavia tutte queste idee non sono mai state sviluppate commercialmente. \nFra gli onori ricevuti da Young per i suoi contributi matematici va ricordato che nel 1931 ha ricevuto una laurea ad Honorem dall'Universit\u00e0 di Saint Andrews e che nel 1934 fu eletto membro della Royal Society di Londra. \nLa moglie di Young, Edith, ha fornito i particolari della sua morte. Ha scritto : - \n\u2026 era fuori con me il pomeriggio di mercoled\u00ec e visitava la parrocchia. Sembrava come di consueto, ma dopo il t\u00e8 \u00e8 stato preso improvvisamente da un dolore a un fianco. Il medico lo ha fatto ricoverare velocemente all'ospedale, lo ha operato ma lui non \u00e8 mai realmente tornato in s\u00e9 ed ha passato a miglior vita verso la mattina della domenica. So che era quello che avrebbe desiderato - morire al suo posto."}
{"id": "953636", "revid": "767487", "url": "https://it.wikipedia.org/wiki?curid=953636", "title": "Juma Santos", "text": "Nel corso di quarant'anni di carriera, Santos ha frequentato svariati generi musicali, dedicando particolare attenzione al jazz, e alle musiche di derivazione africana e caraibica, collaborando con alcuni dei pi\u00f9 importanti musicisti della scena, tra cui Miles Davis, con cui collabor\u00f2 per l'incisione di Bitches Brew e con cui fu in tour per un anno, Nina Simone, David Sanborn, Taj Mahal, Ahmad Jamal, Dave Liebman, Pee Wee Ellis, Jack DeJohnette, Gato Garcia, Don Alias, Freddie Hubbard e molti altri. Santos ha diretto e dirige proprie formazioni: \"Rosewater Foundation\", \"Afro Jazz Messengers\", \"Pan-African Drum Ensemble\", \"Juma Society\", e \"Sounds of the Urban Forest\"."}
{"id": "953643", "revid": "72396", "url": "https://it.wikipedia.org/wiki?curid=953643", "title": "Vanir (personaggio)", "text": ""}
{"id": "953655", "revid": "7706320", "url": "https://it.wikipedia.org/wiki?curid=953655", "title": "Tabelle di Young", "text": ""}
{"id": "953682", "revid": "1442080", "url": "https://it.wikipedia.org/wiki?curid=953682", "title": "Armando di Borbone-Conti", "text": "Secondo figlio maschio (terzogenito) di Enrico II di Borbone-Cond\u00e9 (1588 \u2013 1646) e di Carlotta Margherita di Montmorency, fu il primo principe di Borbone-Conti, titolo istituito appositamente per lui nello stesso suo anno di nascita. Ebbe come padrino di battesimo il cardinale Richelieu e come madrina la duchessa di Montmorency. Suo fratello maggiore fu Luigi II di Borbone-Cond\u00e9, detto il Gran Cond\u00e9.\nBiografia.\nGli studi.\nCagionevole di salute, leggermente gobbo, fu destinato dai suoi genitori alla carriera ecclesiastica e comp\u00ec la sua formazione presso il collegio dei gesuiti di Clermont, ove ebbe come compagno il commediografo Moli\u00e8re.\nDal 12 dicembre 1641 ricevette la commenda dell'abbazia di Saint-Denis e l'anno seguente fu nominato abate di Cluny e successivamente ricever\u00e0 ancora le commende di sette altre abbazie e di cinque priorati.\nIl 6 agosto 1643 ebbe il diploma di \"maestro delle arti\" e nel 1646 il baccalaureato in teologia dell'universit\u00e0 di Bourges.\nAlla morte del padre, nel 1646 il suo destino fu sottoposto ad un consiglio di famiglia che decise, con suo gran rammarico, la sua ulteriore permanenza di un anno presso i gesuiti.\nPartecipazione alla Fronda.\nNel mese di gennaio 1649 insieme al cognato, duca di Longueville, prese parte alla Fronda parlamentare della quale divenne il capo. L'8 febbraio dello stesso anno fu sconfitto a Charenton dal fratello maggiore Luigi II, rimasto fedele alla corona. Quest'ultimo tuttavia, dopo la pace di Rueil, si leg\u00f2 alla Fronda, e i due fratelli insieme al duca di Longueville ne divennero i capi. Essi furono arrestati al Palais-Royal il 16 gennaio 1650 ed imprigionati dapprima nel castello di Vincennes, quindi in quello di Morcoussis ed infine nella fortezza di Havre.\nL'anno successivo il cardinale Mazzarino fu costretto all'esilio ed il principe di Conti fu liberato il 7 febbraio.\nSuo fratello, diventato troppo importante nella direzione dello Stato per non venir consultato, gli imped\u00ec di sposare Carlotta di Lorena (1627 \u2013 1652), figlia della duchessa di Chevreuse e confidente di Anna d'Austria.\nNel 1653 il principe di Conti, che si era ritirato a P\u00e9zenas nella Linguadoca, fece atto di sottomissione al re e, riconciliatosi con il Mazzarino, ne spos\u00f2 il 21 febbraio 1654 la nipote Anna Maria Martinozzi (1639 \u2013 1672).\nAttivit\u00e0 politica e militare.\nDal giugno 1654 assunse il comando dell'armata che invase la Catalogna e nel 1656 apr\u00ec gli Stati di Linguadoca a Montpellier.\nNella primavera del 1657 condusse l'esercito francese ad invadere la Spagna e successivamente assunse il comando dell'armata d'Italia con la quale pose nel maggio 1657 l'assedio, senza successo, alla citt\u00e0 di Alessandria. Il 28 marzo dello stesso anno era stato nominato gran maestro di Francia, avendo egli rinunciato alla sua vita libertina a seguito di una malattia venerea di cui soffriva.\nIl 16 gennaio 1660 Luigi XIV gli concesse una pensione di 60.000 lire ed il 26 febbraio fu nominato comandante in capo della Linguadoca.\nRitiro e morte.\nInstallatosi nel castello di Granges-des-Pr\u00e9s si dedic\u00f2 agli studi ed al misticismo fino alla morte. Il suo corpo fu inumato nella certosa di Villeneuve-l\u00e9s-Avignon. La sua tomba fu profanata durante la Rivoluzione francese. Le sue ossa furono trasferite nel 1906 nella cripta dell'oratorio di Port-Royal-en-Champ.\nNel 1666 pubblic\u00f2 un \"Trattato sulla commedia e sugli spettacoli\", nel quale condannava le tragedie di Corneille e le commedie di Moli\u00e8re, del quale tuttavia era stato protettore dal 1653 al 1656. Fu anche autore di un'opera dal titolo: \"I doveri dei Grandi\".\nDiscendenza.\nDal matrimonio con Anna Maria Martinozzi nacquero due figli:\nAltri progetti.\nseparatore"}
{"id": "953697", "revid": "1282260", "url": "https://it.wikipedia.org/wiki?curid=953697", "title": "Repo Man", "text": ""}
{"id": "953706", "revid": "599013", "url": "https://it.wikipedia.org/wiki?curid=953706", "title": "Crx", "text": ""}
{"id": "953759", "revid": "838137", "url": "https://it.wikipedia.org/wiki?curid=953759", "title": "Javier Lozano Barrag\u00e1n", "text": "Biografia.\nNasce a Toluca, allora nell'arcidiocesi di Citt\u00e0 del Messico, il 26 gennaio 1933.\nFormazione e ministero sacerdotale.\nDopo gli studi nel seminario diocesano di Zamora, \u00e8 ordinato presbitero il 30 ottobre 1955 dall'arcivescovo Carlo Confalonieri (poi cardinale).\nTra il 1954 ed il 1958 ottiene, presso la Pontificia Universit\u00e0 Gregoriana, il dottorato e la laurea in teologia dogmatica.\nDopo l'ordinazione \u00e8 professore di teologia dogmatica e storia della filosofia nel seminario diocesano e maestro di pedagogia negli istituti magistrali. Dal 1973 al 1975 ricopre l'incarico di presidente della societ\u00e0 teologica messicana, mentre dal 1977 al 1979 quello di direttore dell'istituto teologico pastorale del Consiglio episcopale latinoamericano.\nMinistero episcopale e cardinalato.\nIl 5 giugno 1979 papa Giovanni Paolo II lo nomina vescovo ausiliare di Citt\u00e0 del Messico e vescovo titolare di Tinisa di Numidia; riceve l'ordinazione episcopale il 15 agosto successivo, nella basilica di Nostra Signora di Guadalupe, dal cardinale Ernesto Corripio y Ahumada, coconsacranti il cardinale Miguel Dar\u00edo Miranda y G\u00f3mez ed il vescovo Jos\u00e9 Esaul Robles Jim\u00e9nez.\nIl 28 ottobre 1984 \u00e8 nominato vescovo di Zacatecas da papa Giovanni Paolo II; succede a Rafael Mu\u00f1oz N\u00fa\u00f1ez, precedentemente nominato vescovo di Aguascalientes. Il 26 gennaio 1985 prende possesso della diocesi.\nIl 20 agosto 1996 papa Giovanni Paolo II lo nomina presidente del Pontificio consiglio della pastorale per gli operatori sanitari; succede al cardinale Fiorenzo Angelini, ritiratosi per raggiunti limiti di et\u00e0. Il 31 ottobre 1996 rinuncia alla sede di Zacatecas, mentre il 7 gennaio 1997 inizia il nuovo incarico e, in pari tempo, viene elevato arcivescovo.\nNel concistoro del 21 ottobre 2003 papa Giovanni Paolo II lo crea cardinale diacono di San Michele Arcangelo; prende possesso della diaconia il 29 novembre seguente.\nAlla morte di papa Giovanni Paolo II decade dall'ufficio di presidente del pontificio consiglio della pastorale per gli operatori sanitari. Il 18 e il 19 aprile partecipa come cardinale elettore al conclave del 2005, che porta all'elezione di papa Benedetto XVI, il quale, il 21 aprile, lo conferma nell'incarico.\nIl 18 aprile 2009 papa Benedetto XVI accoglie la sua rinuncia, presentata per raggiunti limiti d'et\u00e0; gli succede l'arcivescovo Zygmunt Zimowski.\nNel maggio 2007 partecipa alla V conferenza episcopale latinoamericana ad Aparecida come membro designato dal papa.\nIl 26 gennaio 2013 compie 80 anni ed in base a quanto disposto dal \"motu proprio Ingravescentem Aetatem\" di papa Paolo VI del 1970, decadono tutti gli incarichi ricoperti nella Curia romana e con essi il diritto di entrare in conclave. Ha avuto i seguenti incarichi presso la Santa Sede:\nIl 12 giugno 2014 opta per l'ordine presbiterale e riceve da papa Francesco il titolo di Santa Dorotea, del quale prende possesso il 1\u00ba novembre successivo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "953778", "revid": "599013", "url": "https://it.wikipedia.org/wiki?curid=953778", "title": "Antawn Jamison", "text": "Carriera.\nHa giocato tre anni al college, a North Carolina, con una media di 19 punti e 9,9 rimbalzi a partita. Si guadagna il soprannome di \"Mr. Inside\" essendo riuscito a ricevere tutte le onorificenze individuali per un giocatore di college. Al termine della sua carriera universitaria, la sua maglia numero 33 \u00e8 stata ritirata.\nNel 1998 si dichiar\u00f2 eleggibile per il draft NBA e venne scelto al primo giro col numero 4 dai Toronto Raptors, ma subito ceduto ai Golden State Warriors in cambio di Vince Carter, suo grande amico e compagno di squadra nei \"Tar Heels\". Con i Warriors gioc\u00f2 le prime 5 stagioni della sua carriera; nel 2003 pass\u00f2 ai Dallas Mavericks, dove raggiunse i play-off e vinse anche il premio NBA Sixth Man of the Year Award. I Mavs uscirono per\u00f2 al primo turno dei play-off per mano dei Sacramento Kings, e a fine stagione Jamison venne ceduto ai Washington Wizards.\nNella stagione 2004-05 per la prima volta venne convocato all'All-Star Game, e raggiunse i play-off con i Wizards, cosa che accadde anche l'anno seguente. Nelle sue stagioni a Washington \u00e8 riuscito ad esprimere tutto il suo potenziale al fianco di Gilbert Arenas e Caron Butler, costituendo uno dei \"Big Three\" pi\u00f9 forti dell'NBA. A causa degli infortuni dei suoi due compagni alla fine della stagione 2006-07, nei play-off dovette prendersi la squadra sulle spalle e, nonostante una serie di grandi prestazioni, non riusc\u00ec ad evitare la sconfitta per mano dei Cleveland Cavaliers di LeBron James. Nella stagione 2007-08 Arenas si infortuna nuovamente e salta gran parte della stagione, anche Butler deve fermarsi per qualche mese e cos\u00ec Antawn porta quasi da solo la franchigia alla quinta piazza nella East Conference e quindi ai play-off. Il destino vuole che gli avversari dei Wizards siano ancora una volta i Cavaliers e cos\u00ec, nonostante questa volta siano presenti anche Caron Butler e Gilbert Arenas (anche se quest'ultimo a mezzo servizio), il copione si ripete e la serie viene vinta ancora una volta dai Cavs. Durante questa stagione viene convocato per la seconda volta all'All-Star Game.\nIl 17 febbraio 2010 viene ceduto ai Cleveland Cavaliers in uno scambio a tre squadre che garantisce ai Wizards \u017dydr\u016bnas Ilgauskas (subito tagliato), i diritti su Emir Preld\u017ei\u010d, Al Thornton (dai Clippers) e una scelta al draft 2010, mentre a Cleveland arriva anche Sebastian Telfair (sempre dai Clippers, che ottengono Drew Gooden dai Wizards).\nScaduto il contratto con i Cavs, il 25 luglio 2012 firma per un anno con i Los Angeles Lakers. Il 28 agosto 2013 decide di restare un altro anno a Los Angeles, ma stavolta per vestire la maglia dei Clippers. L'11 dicembre 2013, nel 2\u00ba quarto della partita contro i Boston Celtics, segna un canestro da 3 col quale supera i punti in carriera.\nIl 20 febbraio 2014 \u00e8 stato ceduto agli Atlanta Hawks in cambio dei diritti su Cenk Akyol. Il giorno seguente viene \"tagliato\" e diventa free agent."}
{"id": "953788", "revid": "117464056", "url": "https://it.wikipedia.org/wiki?curid=953788", "title": "Gregorio I di Napoli", "text": " Fu l'ultimo dei duchi di Napoli soggetti a Bisanzio"}
{"id": "953873", "revid": "22475", "url": "https://it.wikipedia.org/wiki?curid=953873", "title": "Supplementum Aeneidos", "text": "Il Supplementum Aeneidos, altrimenti detto Liber XIII Aeneidos, \u00e8 un poemetto che si propone di concludere il poema lasciato incompleto da Virgilio alla sua morte.\nFu composta in 630 esametri latini a ventun anni da Maffeo Vegio da Lodi, umanista vissuto nel XV secolo.\nL'opera, completata nel 1428, ha appunto inizio l\u00e0 dove termina l' \"Eneide\" virgiliana, e narra del matrimonio di Enea e Lavinia e dell'assunzione dell'eroe troiano a divinit\u00e0. Fu pubblicata a Venezia per le cure di Adamo di Ambergau nel 1471.\nNei primi secoli successivi alla sua composizione era d'abitudine circolare unita al poema principale come appendice naturale.\nCol trascorrere del tempo l'opera fu per\u00f2 dimenticata, rimanendo nota solo ad eruditi e specialisti, fino ad una sua riscoperta alla fine del XX secolo ad opera di Stefano Bonfanti che la tradusse e comment\u00f2 unitamente alla stessa \"Eneide\" virgiliana. L'opera \u00e8 oggi reperibile in varie biblioteche nazionali in una edizione del 1997 a cura della Edizioni San Paolo."}
{"id": "953926", "revid": "140269", "url": "https://it.wikipedia.org/wiki?curid=953926", "title": "Morra stella", "text": ""}
{"id": "953941", "revid": "633974", "url": "https://it.wikipedia.org/wiki?curid=953941", "title": "Gianni Maimeri", "text": ""}
{"id": "953990", "revid": "1573940", "url": "https://it.wikipedia.org/wiki?curid=953990", "title": "Eulophinae", "text": "Gli Eulophinae , sono una sottofamiglia di insetti della famiglia degli Eulofidi (Hymenoptera: Chalcidoidea) comprendente specie parassitoidi primarie o iperparassite.\nDescrizione.\nGli Eulofinae formano un raggruppamento eterogeneo nel senso che non esiste un unico carattere morfologico che permetta di distinguere univocamente questa sottofamiglia dagli altri Eulofidi. In generale il torace mostra un pronoto ben visibile dal dorso, mesoscuto con notauli ben delineati, pi\u00f9 o meno profondi, oppure incompleti, axille non protese verso i notauli, scutello con due o pi\u00f9 paia di setole. Le ali anteriori hanno la vena marginale lunga e raccordata con la submarginale senza interruzioni. L'addome \u00e8 spesso sessile.\nI maschi hanno spesso le antenne con gli articoli del funicolo ramificati.\nBiologia.\nLe larve sono in generale ectoparassite solitarie o gregarie a spese di larve di insetti fillominatori o di altre forme minatrici, appartenenti agli ordini dei Lepidotteri, dei Ditteri, dei Coleotteri e degli Imenotteri. Meno frequentemente sono attaccate anche le pupe oppure i bruchi di grandi dimensioni, sui quali si sviluppano come gregari.\nPossono comportarsi anche come iperparassiti, obbligati o facoltativi, a spese di altri Imenotteri Calcidoidi, Icneumonidi, Braconidi.\nSistematica.\nLa sistematica interna di questa sottofamiglia \u00e8 stata interessata da diverse revisioni e non uniformemente riconosciuta. La classificazione adottata in questa sede separa il genere \"Elasmus\" in una sottofamiglia distinta (\"Elasminae\") e comprende i generi che in altri schemi tassonomici sono elevati al rango di sottofamiglia (\"Elachertinae\"). Escludendo gli Elasmini, gli Eulofini comprendono circa 1100 specie ripartite in oltre 90 generi:"}
{"id": "954011", "revid": "2063781", "url": "https://it.wikipedia.org/wiki?curid=954011", "title": "Tabella di Young", "text": "In matematica, una tabella di Young, detta anche tavola di Young e tableau di Young, \u00e8 una configurazione combinatorica ampiamente utilizzata nella teoria delle rappresentazioni. Le tavole di Young forniscono codifiche utili per descrivere le rappresentazioni di un gruppo simmetrico e per studiare le loro propriet\u00e0.\nLe tavole di Young furono introdotte nel 1900 da Alfred Young, allora docente di matematica dell'University of Cambridge. Furono poi applicate allo studio dei gruppi simmetrici da Georg Frobenius nel 1903. La teoria fu in seguito sviluppata da Alfred Young e da molti altri matematici, tra i quali in particolare Percy MacMahon, G. de B. Robinson, Marcel-Paul Sch\u00fctzenberger, Alain Lascoux, Gian-Carlo Rota e Richard P. Stanley. Le tavole di Young in effetti costituiscono un tema centrale anche per gli sviluppi della odierna combinatoria algebrica.\nDefinizioni.\nDiagramma di Ferrers.\n&lt;br&gt;\"Un diagramma di Ferrers\"\nUn diagramma di Ferrers (chiamato anche diagramma di Young) \u00e8 un modo di rappresentare la partizione di un numero intero positivo. Sia \"n\" un tale numero; una partizione di \"n\" riguarda un modo di esprimere tale intero come somma di numeri positivi: \"n\" = \"k\"1 + \"k\"2 + ... + \"k\"\"m\", dove \"k\"1 \u2265 \"k\"2 \u2265 ... Una partizione di \"n\" \u00e8 quindi una sequenza non crescente di interi positivi di peso \"n\". Questa sequenza, se ha \"m\" componenti pu\u00f2 essere descritta dallo schema visivo formato da \"m\" righe di celle quadrate allineate sulla sinistra, con la prima riga che contiene \"k\"1 celle, la seconda riga che contiene \"k\"2 celle, etc. \u00c8 tale schema che viene chiamato diagramma di Ferrers.\nQuesta partizione, cio\u00e8 questa sequenza, si pu\u00f2 identificare con la scrittura concisa\nPer \"partizione coniugata\" della k si intende la partizione di \"n\" che consiste nei numeri delle celle delle successive colonne del diagramma. Quindi ad ogni diagramma di Ferrers risulta associato il \"diagramma coniugato\" il quale pu\u00f2 essere individuato come schema ottenuto riflettendo il diagramma dato rispetto alla diagonale.\nLa figura sulla destra mostra il diagramma di Young che corrisponde alla partizione 10 = 5 + 4 + 1. La partizione coniugata \u00e8 10 = 3 + 2 + 2 + 2 + 1.\nTabella di Young.\n&lt;br&gt;\"Una tabella di Young\"\nUna tabella di Young si ottiene prendendo un diagramma di Ferrers e scrivendo dei numeri positivi 1, 2, ... nelle \"n\" celle di questo diagramma, rispettando i seguenti vincoli:\nIl numero associato ad una cella viene detto anche \"valore della cella\". L'insieme dei valori delle celle di una tabella di Young \"Y\" si dice \"codominio\" della \"Y\"\nSe nelle celle compaiono gli interi 1, 2, ..., \"n\", ciascuno in una e una sola cella, il tableau \u00e8 chiamato \"tabella standard\". La figura sulla destra mostra una delle tabelle standard di Young per la partizione 10 = 5 + 4 + 1. Evidentemente per una tabella standard, scorrendo da sinistra a destra le righe e dall'alto in basso le colonne si ottengono sequenze numeriche (strettamente) crescenti.\nLe \"tabelle semi-standard\" sono generalizzazioni delle standard nelle quali un numero pu\u00f2 apparire in pi\u00f9 di una cella (si parla allora di valore con molteplicit\u00e0 maggiore di uno). Per le tabelle semi-standard, il primo vincolo descritto sopra \u00e8 indebolito:\nIn genere si chiede che i valori nelle celle di una tabella semi-standard costituiscano un sottoinsieme di { 1, 2, ..., \"t\" }, dove il valore massimo \"t\" \u00e8 generalmente specificato esplicitamente. Non tutti i numeri dell'insieme {1, 2, ..., \"t\"} devono apparire in una tabella di Young semi-standard di valore massimo \"t\": alcuni possono apparire pi\u00f9 di una volta. Dato che i numeri devono crescere all'interno di ogni colonna, perch\u00e9 la tabella semi-standard di Young esista deve essere formula_2 .\nApplicazioni nella teoria delle rappresentazioni.\nI diagrammi di Ferrers sono in corrispondenza biunivoca con le rappresentazioni irriducibili del gruppo simmetrico sul campo dei numeri complessi. Inoltre essi consentono di specificare completamente i simmetrizzatori di Young, operatori che permettono di costruire effettivamente le rappresentazioni irriducibili. Molti aspetti di una rappresentazione possono essere dedotti dal corrispondente diagramma. Sotto, descriviamo due esempi di costruzioni che contribuiscono a determinare le rappresentazioni: determinazione della dimensione di una rappresentazione e rappresentazioni ristrette. In entrambi i casi, vedremo come molte propriet\u00e0 di una rappresentazione possono essere determinati operando semplicemente sul suo diagramma.\nDimensioni di una rappresentazione.\n&lt;br&gt;\"Hook lengths\"\nLa dimensione di una rappresentazione irriducibile formula_3 che corrisponde ad una partizione formula_4 \u00e8 uguale al numero di tabelle di Young diverse che si pu\u00f2 ottenere dal diagramma della rappresentazione. Questo numero pu\u00f2 essere calcolato dalla formula della \"hook length\", o formula delle lunghezze dei ganci.\nLa hook length di una cella formula_5 in un diagramma formula_4, che denotiamo con formula_7, si definisce come il numero di celle che si trovano nella stessa riga alla sua destra e nella stessa colonna al di sotto di essa aumentato di uno per tener conto della stessa cella \"x\". La formula di hook-length dice che la dimensione di una rappresentazione irriducibile \u00e8 data da \"n\"! diviso il prodotto delle hook lengths di tutte le celle nel diagramma della rappresentazione:\nLa figura sulla destra mostra le hook-lengths per tutte le celle nel diagramma della partizione 10 = 5 + 4 + 1. Quindi per la dimensione della rappresentazione del gruppo simmetrico di \"n\" oggetti \"Sn\" individuata da formula_4 = [5 + 4 + 1] si ha\nRappresentazioni ristrette.\nUna rappresentazione del gruppo simmetrico di \"n\" oggetti, \u00e8 rappresentazione anche del gruppo simmetrico di \"n\" \u2212 1 elementi, \"S\"\"n\"\u22121. Tuttavia, una rappresentazione irriducibile di \"Sn\" potrebbe non essere irriducibile per \"S\"\"n\"\u22121: infatti potrebbe essere somma diretta di pi\u00f9 rappresentazioni che sono irriducibili per \"S\"\"n\"\u22121. Queste rappresentazioni sono chiamate rappresentazioni indotte. Data una rappresentazione di \"Sn\" attraverso un diagramma di Young, si pone il problema di determinare le corrispondenti rappresentazioni indotte.\nLa risposta \u00e8 che le rappresentazioni indotte sono esattamente le rappresentazioni caratterizzate da diagrammi di Young che si possono ottenere cancellando un quadrato dal diagramma di Young della rappresentazione di \"Sn\". Si osserva che i diagrammi validi di \"n\" - 1 celle ottenibili cancellando una cella da un diagramma di \"n\" celle si possono ottenere solo cancellando le celle che non hanno celle n\u00e9 alla loro destra ne al di sotto, ovvero le celle con lunghezza di gancio uguale a 1.\nCostruire rappresentazioni.\nUna tabella di Young pu\u00f2 essere usata per costruire le rappresentazioni del gruppo simmetrico su un campo arbitrario e per studiare la loro struttura. In generale le rappresentazioni ottenute da tabelle non standard non sono irriducibili."}
{"id": "954052", "revid": "10652", "url": "https://it.wikipedia.org/wiki?curid=954052", "title": "Corallo rosso", "text": ""}
{"id": "954079", "revid": "7707183", "url": "https://it.wikipedia.org/wiki?curid=954079", "title": "Diagrammi di Young", "text": ""}
{"id": "954087", "revid": "6923", "url": "https://it.wikipedia.org/wiki?curid=954087", "title": "Nielsen Media Research", "text": "La Nielsen Media Research (NMR) \u00e8 un'azienda statunitense di New York operante soprattutto da Oldsmar, Florida, specializzata nella misurazione dell'audience di tv, radio e giornali. \u00c8 soprattutto conosciuta per il Rating Nielsen, nel campo della televisione.\nI Rating Nielsen per la televisione sono stati elaborati a partire dagli anni 50 e misurano quali programmi vengono visti da diversi segmenti della popolazione. La parte pi\u00f9 conosciuta di questa ricerca \u00e8 il \"Diario\". Nei mesi di febbraio, maggio, luglio e novembre, la Nielsen chiede alle famiglie di appuntare sul \"Diario\" quali programmi vengono visti nell'arco di una settimana.\nAlla stessa famiglia appartiene la Nielsen/NetRatings, che misura l'audience di Internet e di altri mezzi digitali attraverso sondaggi telefonici e via computer.\nLa Nielsen conduce ricerche anche per l'industria cinematografica attraverso il National Research Group (NRG). "}
{"id": "954114", "revid": "729019", "url": "https://it.wikipedia.org/wiki?curid=954114", "title": "Assedio di Costantinopoli (1422)", "text": "L'assedio di Costantinopoli del 1422 fu condotto dagli ottomani contro i bizantini. L'esito finale fu la vittoria degli assediati bizantini. Questo fu il secondo assedio che gli ottomani tesero alla capitale dell'Impero bizantino, ma anche questo tentativo di prendere la citt\u00e0 fall\u00ec come il precedente.\nLe cause.\nL'assedio su Costantinopoli e Tessalonica inizi\u00f2 perch\u00e9, nel 1421, l'erede al trono bizantino Giovanni VIII Paleologo, figlio dell'imperatore bizantino Manuele II Paleologo, aveva interferito nelle questioni dell'impero ottomano, nel campo della successione del trono del sultano; visto che Mehmet I, padre di Murad II, era morto in quell'anno, egli aveva appoggiato Mustafa che tent\u00f2 di impadronirsi del trono ottomano, ma senza riuscirci, ottenendo di essere strangolato da Murad II. Questa politica, che Giovanni VIII Paleologo aveva utilizzato, era comunemente usata nell'impero bizantino e serviva a mandare in confusione i propri nemici confinanti, in modo che l'impero potesse cos\u00ec rafforzarsi, visto poi che in quel momento era in piena agonia, si preavvisava la caduta dell'impero che poteva avvenire da un momento all'altro. Questa linea politica era solitamente usata da Manuele II, che aveva portato grandi frutti per l'impero. Manuele per\u00f2 non sostenne questa intromissione del figlio nell'impero ottomano, perch\u00e9 l'impero era in pace da un decennio con l'impero ottomano, ma non riusc\u00ec a impedirgli di farla, visto che era vecchio e stanco, lasci\u00f2 che il figlio facesse quello che meglio credeva, senza per\u00f2 mai dargli la sua approvazione. Giovanni VIII Paleologo, come tutti i giovani di Costantinopoli, voleva riportare alla grandezza di un tempo l'impero, ma con questa mossa roviner\u00e0 gli sforzi di trent'anni di regno del padre.\nI preparativi.\nQuando per\u00f2 Murad II riusc\u00ec a farsi ufficialmente riconoscere come il successore del padre Mehmet I, egli decise di invadere l'Impero bizantino. Il progetto dell'assedio fu elaborato da lui stesso, e consisteva in un doppio attacco all'Impero, dividendo il grande esercito ottomano in due armate: il grosso dell'esercito and\u00f2 ad assediare Costantinopoli, mentre il rimanente avrebbe assediato Tessalonica, che era la seconda citt\u00e0 pi\u00f9 grande dell'impero bizantino. Con la conquista di Tessalonica l'Impero ottomano avrebbe potuto dominare tranquillamente su tutta la Tracia, schiacciando cos\u00ec le ultime resistenze bizantine in quei luoghi. In pi\u00f9 Murad II poteva contare su una nuova arma molto efficace, che avrebbe migliorato l'artiglieria ottomana. Infatti nel 1422 gli ottomani acquistarono i loro primi cannoni d'assedio, usando i falconi, che erano armi di calibro ridotto (8\u201310\u00a0cm per i modelli pi\u00f9 grossi), ma di gittata comparabile a quella di una colubrina. Prima di iniziare l'assedio, Murad II fece costruire molti colpi da poter sparare con il suo cannone, che ovviamente sarebbe stata l'arma protagonista negli assedi di Costantinopoli e di Tessalonica.\nL'assedio.\nMa l'assedio di Costantinopoli si rivel\u00f2 una disfatta per gli ottomani, perch\u00e9 anche se i bizantini erano ormai in decadenza e controllavano un territorio ridotto, la loro capitale era stata una delle citt\u00e0 pi\u00f9 potenti del mondo per tutto il corso del Medioevo, ed era dotata di mura solidissime, che erano considerate all'epoca inespugnabili. Anche se l'artiglieria che usava Murad II era innovativa, non poteva certo intimorire le grandi mura di Costantinopoli. Inoltre i bizantini difesero le mura anche con dei piccoli cannoni, che erano una novit\u00e0 arrivata a Costantinopoli nella seconda met\u00e0 del XIV secolo, sotto il regno di Giovanni VI Cantacuzeno, e usarono anche il famoso fuoco greco, i cui metodi di produzione sono tuttora ignoti. Questa era un'arma terribile inventata nel VI secolo, una sostanza che se incendiata bruciava anche in acqua, e che i bizantini davano in dotazione alle proprie navi rendendole molto temibili dalle altre marine.\nIl comandante dell'esercito bizantino era Giovanni VIII Paleologo, primogenito dell'Imperatore Manuele II Paleologo e futuro erede al trono (difatti sar\u00e0 il penultimo Imperatore bizantino). Il padre gli affid\u00f2 questo compito perch\u00e9 sapeva che il figlio era molto euforico, e sognava di riportare l'Impero bizantino agli antichi splendori, e difatti incitava l'esercito a resistere, con gran grinta. Alla fine l'esercito di Murad II dovette ammettere la sconfitta e abbandonare l'assedio. Si pu\u00f2 dire che questa battaglia la vinsero le mura di Costantinopoli, che erano state fatte edificare da Teodosio II, nel V secolo, ed erano tra le mura pi\u00f9 possenti esistenti all'epoca.\nConseguenze.\nNonostante tutto, l'esito della campagna di Murad II non fu completamente negativo. Grazie al suo progetto dell'attacco a tenaglia contro l'Impero bizantino, gli ottomani riuscirono a mettere le mani nel 1430 su Tessalonica, che nel frattempo era passata sotto il controllo veneziano; infatti il Despota Andronico Paleologo, gravemente malato, si era reso conto di non poter resistere a lungo. Aveva perci\u00f2 ceduto la citt\u00e0 assediata ai veneziani, i quali, dopo un iniziale entusiasmo, si erano resi conto della drammaticit\u00e0 della situazione e avevano abbandonato la citt\u00e0 al suo destino.\nNonostante la vittoria bizantina, l'Impero stava affrontando dei grossi problemi economici, e Papa Pio II aveva promosso la donazione da parte dei monarchi europei dei cannoni, come mezzi di sussidio, contro la lotta contro gli ottomani. Tutti i nuovi cannoni arrivarono per\u00f2 solo dopo che vi era stato l'assedio del 1422. Questi nuovi cannoni furono accolti molto bene a Costantinopoli, e immediatamente furono montati sulle mura, perch\u00e9 gli ottomani, seppur sconfitti, rimanevano sempre una minaccia. Ma questo non serv\u00ec a salvare l'Impero bizantino: infatti Costantinopoli verr\u00e0 conquistata trent'anni pi\u00f9 tardi, nel 1453, dal sultano Mehmet II.\nTradizioni.\nI cronisti del tempo, parlando dell'assedio ottomano a Costantinopoli del 1422, attribuirono la fine dell'assedio ad un'apparizione dell'icona di Theot\u00f3kos (che rappresentava la madre di Dio con Ges\u00f9, ed era molto venerata tra i bizantini) sulle pareti della citt\u00e0, che impaur\u00ec il nemico, salvando la capitale bizantina. Giovanni Canano racconta:"}
{"id": "954117", "revid": "7707263", "url": "https://it.wikipedia.org/wiki?curid=954117", "title": "Tavola di Young", "text": ""}
{"id": "954156", "revid": "87909", "url": "https://it.wikipedia.org/wiki?curid=954156", "title": "Armata bianca", "text": ""}
{"id": "954162", "revid": "131962", "url": "https://it.wikipedia.org/wiki?curid=954162", "title": "Tableaux di Young", "text": ""}
{"id": "954193", "revid": "110157", "url": "https://it.wikipedia.org/wiki?curid=954193", "title": "A passo di gambero - Guerre calde e populismo mediatico", "text": "A passo di gambero. Guerre calde e populismo mediatico \u00e8 un libro di Umberto Eco pubblicato nel 2006 dalla casa editrice Bompiani.\nIn esso sono raccolti i testi di diverse conferenze e articoli dell'autore apparsi soprattutto su La Repubblica e L'Espresso nel periodo tra il 2000 ed il 2005.\nIl libro \u00e8 diviso in otto capitoli (La guerra, la pace ed altro; Cronache di un regime; Ritorno al grande gioco; Il ritorno alle crociate; La summa ed il resto; La difesa della razza; Cerchiamo almeno di divertirci; Il crepuscolo di inizio millennio).\nEssi trattano vari argomenti di attualit\u00e0 legati tutti da un pensiero dell'autore, che afferma che \u00e8 come se \"la Storia, affannata per i balzi fatti nei due millenni precedenti, si riavvoltoli su se stessa, marciando velocemente a passo di gambero\"."}
{"id": "954195", "revid": "112232495", "url": "https://it.wikipedia.org/wiki?curid=954195", "title": "Nicholas Hawksmoor", "text": "Biografia.\nNicholas Hawksmoor nacque nel Nottinghamshire (non si sa se a East Drayton o Ragnall) nel 1661 in una famiglia di piccoli proprietari terrieri. Della sua formazione non si conosce molto, anche se probabilmente giunse ad acquisire propriet\u00e0 alfabetiche di base; rivel\u00f2, inoltre, un'intensa vocazione per l'architettura che dovette impressionare Christopher Wren, uno dei maggiori architetti del periodo. Il Wren, impressionato dal \u00abprecoce talento e genio\u00bb di Hawksmoor, lo assunse come commesso quando egli non aveva che diciotto anni. Fu grazie al benefico influsso di Wren che Hawksmoor esegu\u00ec un cospicuo numero di appunti e abbozzi grafici su edifici vari a Nottingham, Coventry, Warwick, Bath, Bristol, Oxford e Northampton, proprio per perfezionare le sue doti architettoniche.\nDal 1684 in poi Hawksmoor, inizialmente semplice discepolo di Wren, ne divenne un fattivo collaboratore: entrambi infatti lavorarono unitamente in numerosi progetti di edifici, fra i quali citiamo il Chelsea Hospital, la cattedrale londinese di San Paolo, Hampton Court e il Greenwich Hospital. Dopo una breve eclissi subita con la nomina di William Benson a nuovo \"Surveyor\", Hawksmoor consolid\u00f2 la propria fama lavorando al fianco di John Vanbrugh nelle importanti imprese di Blenheim Palace e di Castle Howard.\nVerso il 1700 Hawksmoor si afferm\u00f2 come uno degli esponenti pi\u00f9 significativi del barocco inglese: tra i progetti maggiori che lo impegnarono nella maturit\u00e0 vi furono quelli relativi alle universit\u00e0 di Oxford e Cambridge. Per l'accademia oxoniense Hawksmoor progett\u00f2 il Clarendon Building, il prospetto del Queen's College sulla High Street, la Codrington Library e diversi fabbricati per l'All Souls College. Notevole fu il progetto per la Radcliffe Camera, una grandiosa biblioteca a pianta circolare da erigersi davanti alla chiesa di St Mary the Virgin: la sua morte, tuttavia, gli imped\u00ec di concretizzare il progetto, che pertanto rimase sulla carta. A Cambridge complet\u00f2 il King's College, mentre a Londra sovrintese la costruzione di ben cinquanta chiese, realizzandone per\u00f2 solo sei (St. Alfege, Greenwich; St. George in the East; St. Anne, Limehouse; Christ Church, Spitalfield; St. Mary Woolnoth; St. George, Bloomsbury). Nicholas Hawksmoor, infine, mor\u00ec il 25 marzo 1736 a Millbank, stroncato da una gotta allo stomaco.\nStile.\nDi seguito riportiamo il commento dell'Enciclopedia Treccani:"}
{"id": "954225", "revid": "266508", "url": "https://it.wikipedia.org/wiki?curid=954225", "title": "Polso", "text": "Nell'anatomia umana, il polso \u00e8 la regione stretta e flessibile dell'arto superiore che si trova tra la mano e l'avambraccio. Il polso \u00e8 essenzialmente una fila doppia di piccole ossa corte chiamate carpo inframezzate da una specie di cerniera malleabile.\nL'articolazione \u00e8 rinforzata dal legamento trasversale del carpo, il legamento dorsale del carpo, il \"ligamentum collaterale carpi ulnare\" e il \"ligamentum collaterale carpi radiale\".\nScheletro.\nIl carpo forma lo scheletro del polso, e congiunge le ossa dell'avambraccio con il metacarpo. \u00c8 composto da otto ossa disposte su due linee."}
{"id": "954228", "revid": "599013", "url": "https://it.wikipedia.org/wiki?curid=954228", "title": "Aaron Mokoena", "text": "Con 107 apparizioni \u00e8 il primatista di presenze della Nazionale sudafricana.\nCaratteristiche tecniche.\nDifensore centrale, pu\u00f2 giocare anche da terzino destro o da mediano.\nCarriera.\nClub.\nMokoena ha iniziato a giocare nelle squadre giovanili di Jomo Cosmos e . Successivamente, ha firmato per l', che lo ha ceduto in prestito ai belgi del Germinal Beerschot.\nDopo aver giocato anche per il , \u00e8 passato ai Blackburn Rovers, per cui ha debuttato l'8 gennaio 2005, nella partita di FA Cup contro il Cardiff City, in cui ha sostituito Barry Ferguson. Ha poi conquistato un posto da titolare per il resto della stagione, giocando un totale di ventidue partite. \u00c8 stato usato dall'allora tecnico del Blackburn, Mark Hughes, come centrocampista centrale nel suo 4-5-1, modulo con il quale la sua squadra ha concesso poche reti ed ha potuto conquistare diverse salvezze.\nHughes ha poi cambiato lo schema in un 4-4-2, in cui Mokoena ha trovato meno spazio. \u00c8 stato schierato, comunque, sempre da centrocampista e anche quando, per necessit\u00e0 o per un risultato favorevole, Hughes \u00e8 tornato al 4-5-1. Con Robbie Savage fuori per infortunio, il sudafricano ha giocato in quasi tutte le partite del 2007 ed ha potuto realizzare la sua prima rete, ai danni del Manchester City, in un incontro di FA Cup disputato l'11 marzo 2007. Nella stessa partita, \u00e8 stato poi espulso per doppia ammonizione. Il 16 maggio, ha manifestato la volont\u00e0 di non rinnovare il contratto che lo legava ai \"Rovers\", a causa del poco spazio in campo. Mokoena ha giocato l'ultima gara per il Blackburn il 24 maggio 2009: nello stesso giorno ha infatti annunciato il suo passaggio al Portsmouth, a parametro zero.\nNel luglio 2015 annuncia di essersi preso \"una pausa\" dal calcio, ma senza ritirarsi ufficialmente.\nNazionale.\n\u00c8 stato il calciatore pi\u00f9 giovane a giocare per il Sudafrica. \u00c8 stato infatti impiegato nelle qualificazioni per i Giochi della XXVII Olimpiade. \u00c8 diventato capitano della sua Nazionale, dopo il ritiro di Lucas Radebe. L'8 ottobre 2006 ha segnato la sua prima rete per il Sudafrica, nella vittoria per uno a zero sullo .\n\u00c8 stato anche capitano della Nazionale sudafricana.\nA gennaio 2008, ha guidato la sua selezione nella Coppa delle Nazioni Africane 2008, dimostrando un grande stato di forma, che gli \u00e8 valso l'interesse di Manchester City, Ajax e ."}
{"id": "954242", "revid": "2134764", "url": "https://it.wikipedia.org/wiki?curid=954242", "title": "Tugay Kerimo\u011flu", "text": "Caratteristiche tecniche.\nDi ruolo centrocampista, era un buon tiratore dalla distanza.\nCarriera.\nClub.\nHa giocato con gli inglesi del Blackburn Rovers dal 2001 al 2009 e in precedenza aveva vestito le maglie del Galatasaray (dal 1988 al gennaio 2000) e del Rangers. Col Galatasaray ha vinto sei campionati e quattro coppe nazionali, diventandone una bandiera negli anni novanta.\nNazionale.\nCon la Nazionale turca ha partecipato al , al e al (3\u00ba posto)."}
{"id": "954263", "revid": "1431409", "url": "https://it.wikipedia.org/wiki?curid=954263", "title": "Benni McCarthy", "text": "\u00c8 primatista di reti sia con il Celta Vigo (18) sia con il Blackburn (5) nelle competizioni calcistiche europee.\nCarriera.\nGiocatore.\nClub.\nAjax Cape Town e AFC Ajax.\nComincia la carriera nel suo paese, al Seven Stars, squadra che nel 1997 si fonde con il Cape Town Spurs, a formare l'Ajax Cape Town. Si mette in luce con i \"Bafana Bafana\" ai Mondiali under 20 del 1997, e viene portato nei Paesi Bassi, all', con cui marca 9 gol nella prima stagione di Eredivisie e 11 nella seconda.\nCelta Vigo e Porto.\nDopo due stagioni coi \"Lancieri\", nel 1999 si trasferisce in Spagna, al Celta Vigo, , all'epoca la cifra pi\u00f9 alta mai pagata per un giocatore sudafricano. Viene mandato in prestito al di Jos\u00e9 Mourinho nel 2001 causa di due annate sotto le aspettative. Dopo l'esperienza della Coppa d'Africa 2002, porta a suon di gol i \"Dragoes\" al terzo posto in campionato e alla qualificazione alla Coppa UEFA. Nell'inverno 2002 torna al Celta Vigo, dove non trova spazio e finisce in panchina (intanto il Porto vince la Coppa UEFA). Nel 2003 il Porto lo acquista e lo riporta in Portogallo. Nella stagione 2003-2004 vince la Champions League, competizione nella quale sigla 5 reti, e il campionato, dove McCarthy risulta il capocannoniere con 20 reti.\nBlackburn e West Ham.\nIl 25 luglio 2006 lo acquista il , con contratto di 4 anni, per una spesa complessiva di 2,5 milioni di sterline. Nella prima stagione segna 12 gol. Il 1\u00ba febbraio 2010 si trasferisce a titolo definitivo al West Ham United. Il 13 aprile 2011 rescinde il suo contratto con i londinesi.\nOrlando Pirates.\nSi svincola dal West Ham il 3 agosto 2011, prima di tornare nella sua nazione d'origine con gli Orlando Pirates (contratto biennale).\nA giugno 2013 comunica il suo ritiro dal calcio giocato.\nNazionale.\nMcCarthy \u00e8 stato capocannoniere della Coppa d'Africa 1998 con 7 gol (insieme ad Hossam Hassan dell'Egitto). Nello stesso anno il Sudafrica si qualifica per la prima volta ai Mondiali, ma viene eliminato al primo turno nel Gruppo C. La storia si ripete nel 2002, in Asia: eliminazione al primo turno. \u00c8 il miglior realizzatore di sempre della sua Nazionale.\nAllenatore.\nIl 13 giugno 2017 McCarthy \u00e8 stato nominato nuovo allenatore del Cape Town City in sostituzione di Eric Tinkler, a sua volta passato alla guida del SuperSport United; ha mantenuto l'incarico sino al 2019. Nel 2020 ha assunto la guida dell'."}
{"id": "954275", "revid": "834", "url": "https://it.wikipedia.org/wiki?curid=954275", "title": "Cud", "text": ""}
{"id": "954280", "revid": "599013", "url": "https://it.wikipedia.org/wiki?curid=954280", "title": "David Bentley", "text": "Carriera.\nClub.\nArsenal e Norwich City.\nHa cominciato la sua carriera come attaccante nell'Arsenal: debutta in prima squadra nel gennaio 2003, in FA Cup. Il primo gol arriva un anno dopo, in Coppa di Lega. Nello stesso anno va in prestito al Norwich City e un anno dopo ancora al , squadra che lo mette sotto contratto nel 2006 e lo fa giocare da titolare.\nTottenham.\nIl 31 luglio 2008 viene comprato dal Tottenham per 15 milioni di sterline.\nIl prestito al Birmingham City.\nIl 7 gennaio 2011 viene ceduto in prestito, con diritto di riscatto al Birmingham City. A fine stagione il Birmingham City decide di non riscattarlo, per cui fa ritorno agli \"Spurs\".\nIl prestito al West Ham.\nIl 31 agosto 2011 passa in prestito al West Ham. Nel gennaio 2012 ritorna al Tottenham.\nRostov.\nIl 6 settembre 2012 viene ceduto in prestito al Rostov, club militante in Prem'er-Liga in Russia.\nDi nuovo Blackburn.\nIl 19 febbraio 2013 viene ceduto in prestito al Blackburn, facendo cos\u00ec ritorno al club che lo ha lanciato.\nRitiro.\nIl 13 giugno 2014 annuncia il suo ritiro dal calcio giocato.\nNazionale.\nDavid conta diverse presenze nell'Under-21 inglese. Da citare la sua prestazione nel match amichevole con l'Italia Under-21 alla riapertura di Wembley (24 marzo 2007), quando ha messo a segno una rete su calcio di punizione.\nStatistiche.\nPresenze e reti nei club.\n\"Statistiche aggiornate all'11 maggio 2014.\""}
{"id": "954290", "revid": "716642", "url": "https://it.wikipedia.org/wiki?curid=954290", "title": "Steven Reid", "text": "Caratteristiche tecniche.\nNasce come esterno destro di centrocampo ma con il tempo si \u00e8 saputo adattare anche come centrocampista centrale e anche come terzino destro possedeva un potente tiro dalla distanza\nCarriera.\nClub.\nHa debuttato da professionista nel 1997 con il , squadra che nel 2001 ha guadagnato la promozione in First Division. Con la maglia dei \"Lions\" colleziona 158 presenze e 19 gol. Nel luglio del 2003 viene acquistato dal per 1,85 milioni di sterline. Debutta con la maglia del Blackburn il 23 agosto 2003, subentrando a Vratislav Gre\u0161ko al 76\u00ba. Nella stagione 2003-2004 colleziona 16 presenze. La stagione successiva, viene schierato come centrocampista esterno da Graeme Souness, ma quando Mark Hughes gli subentra, sposta Reid nella posizione di centrocampista centrale. Reid inizia bene, firmando l'assist vincente nella vittoria 1-0 sull'Everton il 6 marzo 2005.\nNella FA Premier League 2005-2006, Reid segna un gol da 30 metri con il Wigan Athletic al JJB Stadium. Il 2 maggio 2006 segna il gol che consente al Blackburn di qualificarsi in Coppa UEFA, segnando di testa il gol vittoria contro il . Ha saltato quasi completamente la stagione 2006-2007 per un infortunio, collezionando difatti solo 3 presenze. Nella stagione 2007-2008 colleziona 24 presenze. Il 5 marzo 2010 il West Bromwich Albion ha reso noto l'arrivo dai dell'esterno destro che vestir\u00e0 la maglia dei \"baggies\" per un mese. Il 10 dicembre 2011 torna a segnare in Premier League dopo quasi sei anni, nella partita persa per 1-2 contro il Wigan.\nNazionale.\nAnche se da giovane ha giocato per le Nazionale Under-16 inglese, ha optato per vestire la maglia verde. In Nazionale irlandese conta 2 gol in 22 presenze, di cui una con la fascia di capitano il 16 agosto 2006 in amichevole contro i ."}
{"id": "954370", "revid": "599013", "url": "https://it.wikipedia.org/wiki?curid=954370", "title": "Brett Emerton", "text": "Carriera.\nHa giocato in Australia, al , e al , nei Paesi Bassi dove vinse anche la Coppa UEFA 2001-2002, prima di andare al nel (2003), squadra inglese con cui nel 2006 ha rinnovato il contratto, fino al 2010. Nel 2002 \u00e8 stato nominato calciatore oceaniano dell'anno. Il 16 gennaio 2014 si ritira dal calcio giocato per problemi fisici.\nNazionale.\nViene convocato per l'Asian Cup 2011. Il 25 gennaio segna il suo diciottesimo gol con la maglia della nazionale durante la semifinale della Asian Cup 2011 contro l'Uzbekistan (6-0)."}
{"id": "954384", "revid": "116417987", "url": "https://it.wikipedia.org/wiki?curid=954384", "title": "St\u00e9phane Henchoz", "text": "Carriera.\nClub.\nNella sua lunga carriera ha giocato con Neuch\u00e2tel Xamax, Amburgo, Blackburn Rovers, Liverpool (squadra di cui \u00e8 stato una bandiera e con cui ha vinto, tra l'altro, la Coppa UEFA nel 2000-2001), Celtic, Wigan, prima di tornare al Blackburn.\nIl 12 ottobre 2008 ha annunciato il ritiro dal calcio giocato.\nNazionale.\nCon la maglia della sua nazionale ha partecipato al campionato europeo del 1996 e al campionato europeo del 2004 e ha messo a referto ben 72 presenze senza reti all'attivo, prima di ritirarsi dalla squadra rossocrociata nel 2005."}
{"id": "954426", "revid": "6923", "url": "https://it.wikipedia.org/wiki?curid=954426", "title": "Andr\u00e9 Ooijer", "text": "Tra il 1999 e il 2006 ha vinto cinque campionati con il e tra il 2010 e il 2012 altri due con l', squadra nella quale era cresciuto.\nCarriera.\nClub.\nCresciuto nelle giovanili dell', nel 1994 viene ceduto in prestito per un anno al Volendam; l'anno seguente viene messo sotto contratto dal Roda Kerkrade, squadra con cui conquista la KNVB beker 1996-1997. A met\u00e0 della stagione 1997-1998 si trasferisce quindi al , una delle tre \"grandi\" del calcio olandese: vi rimane per altre otto stagioni, collezionando in totale 276 presenze e 29 gol e conquistando cinque titoli nazionali e una Coppa d'Olanda. Nel luglio 2005 viene annunciato il suo trasferimento al Genoa, neopromosso in Serie A: il movimento di mercato tuttavia non si concretizza in seguito al cosiddetto \"Caso Genoa\", e Ooijer resta in patria. Un anno dopo, nell'agosto 2006, passa dal ai Blackburn Rovers, squadra della Premier League inglese.\nIl 21 maggio 2009 annuncia che a fine stagione 2008-2009 torner\u00e0 al per terminare la sua carriera di calciatore e dopo solo un anno, il 9 agosto 2010 passa all'Ajax dopo che il contratto con il club di Eindhoven era terminato. Il 15 maggio vince l'Eredivisie nello scontro diretto vinto per 3-1 contro il . Il 30 luglio perde, subentrando nella ripresa, la Supercoppa d`Olanda contro il per 2-1. Il 2 maggio 2012 vince la sua seconda Eredivisie consecutiva con l', segnando peraltro un gol all'ultima partita di campionato, il 6 maggio nel 3-1 esterno rifilato al VVV-Venlo. Grazie a questo gol Ooijer \u00e8 diventato il calciatore pi\u00f9 vecchio della storia dell' ad aver segnato un gol in campionato all'et\u00e0 di 37 anni e 200 giorni, battendo il record di Arnold M\u00fchren (37 anni e 125 giorni). Quella contro il VVV-Venlo \u00e8 stata anche la sua ultima partita da giocatore prima di concludere la carriera.\nNazionale.\nCon la nazionale olandese ha preso parte al , al , al e al ."}
{"id": "954429", "revid": "767487", "url": "https://it.wikipedia.org/wiki?curid=954429", "title": "Colen Campbell", "text": "Gli si attribuisce la fondazione dell'architettura georgiana e l'ispirazione del palladianesimo. \nBiografia.\nDiscendente della famiglia Campbell di Cawdor Castle, studi\u00f2 giurisprudenza prima di dedicarsi all'architettura.\nNei primi anni della sua carriera venne aiutato da Lord Burlington e dal duca di Argyle. Non \u00e8 un caso quindi se si impegn\u00f2 in lavori presso la Burlington House di Londra (sede attuale della Royal Academy of Arts) ispirandosi a strutture italiane risalenti al tardo Rinascimento. \nCampbell sub\u00ec agl inizi della carriera l'influenza di James Smith (ca 1645 - 1731), considerato una dei pionieri scozzesi nel settore dell'architettura. \nUno dei settori nel quale oper\u00f2 pi\u00f9 attivamente fu quello delle residenze private, riuscendo a realizzare edifici molto apprezzati, quali la Wanstead House (1720).\nTra le altre sue opere, spiccarono il Mereworth Castle, uniformato al nuovo gusto palladiano.\nPer quanto riguarda la sua attivit\u00e0 letteraria, il suo libro pi\u00f9 famoso \u00e8 un trattato, \"Vitruvius Britannicus, or the British Architect...\", pubblicato in tre volumi fra il 1715 e il 1725 (alcuni altri volumi furono raccolti successivamente da Woolfe e Gandon, e pubblicati fra il 1767 e il 1771). Il \"Vitruvius Britannicus\" fu il primo libro di architettura in inglese dopo \"First Groundes\" di John Shute. Testo di grande successo, fu pi\u00f9 che altro un catalogo di progetti di Andrea Palladio, Inigo Jones, Christopher Wren e altri noti architetti dell'epoca.\nNell'introduzione all'opera Campbell si occup\u00f2 sia degli eccessi formali del Barocco sia della esigenza di elaborare un gusto inglese indipendente dai movimenti stranieri.\nIl terzo volume comprese una vasta descrizione di giardini e parchi, appartenente a residenze comuni ma soprattutto aristocratiche."}
{"id": "954451", "revid": "599013", "url": "https://it.wikipedia.org/wiki?curid=954451", "title": "Sergej Barbarez", "text": "Con 330 presenze \u00e8 il calciatore straniero con il maggior numero di presenze in Bundesliga\nBiografia.\nSergej Barbarez ha origini in tutte le 3 etnie della Bosnia ed Erzegovina, ovvero Bosniaci, Serbi e Croati. Nel 2005 gli \u00e8 stata dedicata una strada a Mostar, sua citt\u00e0 natale.\nCarriera.\nClub.\nGioc\u00f2 fino al 1991 nella squadra professionistica bosniaca, al tempo ancora jugoslava, del Vele\u017e Mostar.\nA partire dal 1992 la sua carriera si svilupp\u00f2 in Germania; mentre si trovava per le vacanze natalizie tra il 1991 ed i 1992 presso suo zio Mujo nello Stato tedesco, scoppi\u00f2 la Guerra in Jugoslavia; per evitare che il nipote Sergej tornasse in patria, lo zio riusc\u00ec a fissargli un provino presso l', club di Zweite Liga che gli propose un contratto e con il quale, alla fine della stessa stagione, vinse la Coppa di Germania.\nNel 1993 segu\u00ec l'allenatore Frank Pagelsdorf all', squadra con la quale, nella prima stagione di militanza, vinse il campionato di \"Oberliga Nordost-Mitte\", terza divisione nazionale; non avendo ottenuto l'adeguata licenza, l'Union non pot\u00e9 per\u00f2 salire in Zweite Liga. Barbarez rimase altre due stagioni a Berlino, disputando due tornei di \"Regionalliga Nordost\", nel frattempo diventata la nuova terza divisione.\nNel 1996 ebbe l'occasione di giocare il suo primo campionato di Bundesliga, ingaggiato dall', il cui allenatore era Frank Pagelsdorf. Nella prima gara ufficiale, il 10 agosto 1996 in Coppa di Germania, mise a segno la rete del 4-1 contro il \"FC Schweinfurt\"; la gara fin\u00ec 5-2. Debutt\u00f2 in campionato da titolare, alla prima giornata contro il Karlsruhe e segn\u00f2 la prima rete in massima serie sempre contro il Karlsruhe nella gara di ritorno, alla diciottesima giornata. Chiuse la prima stagione, da centrocampista, con 2 reti all'attivo in Bundesliga. Spostato in linea offensiva nella stagione 1997-1998, divenne decisamente pi\u00f9 prolifico, chiudendo il campionato con 11 segnature. Venne ricercato da alcuni club di punta e nell'estate 1998 si accord\u00f2 con il . La sua esperienza nel club giallo-nero, durata due stagioni, non fu fortunata; l'allenatore Michael Skibbe, soprattutto nella seconda annata, non lo schier\u00f2 quasi mai; riprese a giocare con pi\u00f9 regolarit\u00e0 sotto la guida dell'allenatore Udo Lattek e segn\u00f2 gli unici gol di quell'anno solo all'ultima giornata.\nNell'estate 2000 venne ingaggiato dall'. Nella citt\u00e0 anseatica trascorse il suo pi\u00f9 lungo periodo in Germania, restando per sei anni, durante i quali si tolse alcune soddisfazioni: nel 2001 vinse la classifica marcatori, con 22 reti, ex aequo con il danese dello Ebbe Sand, contribuendo a salvare il club dalla retrocessione; nel 2003 conquist\u00f2 la Coppa di Lega tedesca. Nel 2006, anche grazie al suo apporto, l'Amburgo si classifica terzo.\nAlla fine della stagione 2005-2006, in scadenza di contratto, Barbarez tratt\u00f2 il prolungamento dello stesso con la societ\u00e0. L'allenatore Thomas Doll e buona parte dei giocatori espressero parere favorevole alla permanenza del calciatore bosniaco; ma a detta dello stesso Barbarez, \"la societ\u00e0 non voleva trattenermi\".\nNell'estate del 2006 si accord\u00f2 cos\u00ec per due anni con il Bayer Leverkusen; nella sua seconda esperienza nella Renania Settentrionale-Vestfalia ebbe pi\u00f9 fortuna, rispetto al biennio di Dortmund: di nuovo sotto la guida di Michael Skibbe disput\u00f2 61 incontri di campionato, realizzando 11 reti e servendo 12 assist. Al termine della stagione 2007-08, dopo aver brevemente ricercato una nuova sistemazione, decise di ritirarsi dalle competizioni.\nNazionale.\nBarbarez \u00e8 uno dei calciatori con il maggior numero di presenze nella Nazionale di calcio della Bosnia ed Erzegovina; tra il 1998 ed il 2006 collezion\u00f2 47 presenze, segnando 17 reti. Con questo rientra tra i migliori marcatori nella storia della Nazionale bosniaca."}
{"id": "954498", "revid": "834", "url": "https://it.wikipedia.org/wiki?curid=954498", "title": "Centro di Vita Associativa", "text": ""}
{"id": "954518", "revid": "110157", "url": "https://it.wikipedia.org/wiki?curid=954518", "title": ".ppt", "text": ".ppt \u00e8 l'estensione dei file delle presentazioni create con Microsoft Office PowerPoint.\nCaratteristiche.\nI file \".ppt\" contengono le presentazioni, ovvero gli slideshow, creati con il programma Microsoft PowerPoint. Prima che le specifiche del formato fossero rese disponibili pubblicamente, altri programmi come OpenOffice.org erano gi\u00e0 in grado di gestirlo grazie ad un'operazione di ingegneria inversa effettuata dagli sviluppatori di questi ultimi.\nCritiche.\nIl formato \u00e8 stato criticato in quanto chiuso e privo di specifiche pubbliche, pubblicate in seguito da Microsoft dopo la creazione dei nuovi formati liberi Office Open XML.\nTipo MIME.\nIl tipo MIME del file delle presentazioni di PowerPoint pu\u00f2 essere uno tra i seguenti, in base alla versione del programma con cui \u00e8 stato creato:"}
{"id": "954536", "revid": "599013", "url": "https://it.wikipedia.org/wiki?curid=954536", "title": "Paul Freier", "text": "Biografia.\nInfanzia.\nPaul Freier \u00e8 nato nel 1979 a Bytom, figlio dell'ex calciatore Eugen Freier. Nel 1990, la famiglia emigr\u00f2 dalla Polonia e si stabil\u00ec nel Sauerland, in Germania.\nCarriera.\nHa cominciato la propria carriera nel e vi ha giocato per diverse stagioni prima di trasferirsi a Leverkusen nel 2004. Nell'estate del 2008, \u00e8 tornato al Bochum.\nHa fatto parte della nazionale tedesca (ultima presenza nel 2005) e nel 2006 ha partecipato al ritiro della nazionale prima dei Mondiali."}
{"id": "954541", "revid": "599013", "url": "https://it.wikipedia.org/wiki?curid=954541", "title": "Carsten Ramelow", "text": "Carriera.\nDal 1991 al 1995 ha militato nel , in 2. Liga. Ha poi giocato sempre nel , in Bundesliga, dal 1995 al momento del ritiro, avvenuto al termine nel 2008.\nHa esordito con i colori della Nazionale tedesca nel 1998, prendendo in seguito parte al , concluso amaramente all'ultimo posto del girone, e al , dove la squadra tedesca raggiunse il secondo posto, sconfitta in finale dal Brasile. Si \u00e8 ritirato dalla Nazionale poco prima del , dopo aver totalizzato 46 presenze e 3 reti."}
{"id": "954545", "revid": "439868", "url": "https://it.wikipedia.org/wiki?curid=954545", "title": "Revell", "text": "Revell \u00e8 una azienda statunitense specializzata nella produzione di modellismo statico.\nStoria.\nL'azienda \u00e8 stata fondata nel 1943 a Venice in California come \"Precision Specialties\" da Lewis H. Glaser. Il nome Revell deriva dal francese \"reveille\" ovvero \"nuovo inizio\". Primi prodotti furono treni in scala H0, automobili e edifici.\nGowland e Highway Pioneers.\nNel 1950 Revell riproduce Maxwell e Ford Model T della \"Gowland Brothers\" inglese; azienda presente dal 1932. Come scrisse Cecil Gibson, le vendite in Inghilterra furono pessime, ma Revell negli USA ebbe maggior fortuna. La scatola Revell citava: \"By John Gowland \u2014 creator of Champ and Chu Chu\". La Maxwell del 1911 e la Model T del 1910 in scala 1:20 erano della serie \"action pull toys\", con filo di metallo e maniglia. La scatola pubblicizzava \"Made in Hollywood\" e Revell \"Play Planned\".\nUn paio di anni dopo tali veicoli vennero riscalati e immessi sul mercato come \"Highway Pioneers Quick Construction\" kit \u2014 in cartone e senza meccanismi. La Maxwell ebbe particolare successo con lo show radiofonico di Jack Benny del 1953. La prima serie consisteva in modelli di Packard, Ford Model A, Ford Model T, Stanley Steamer e Cadillac. La seconda serie Stutz Bearcat, Ford Model T del 1915 Sedan, Buick Rumble, Studebaker e Cadillac. La terza serie Oldsmobile, Rambler, Sears, Pierce Arrow e Rolls-Royce (Gowland &amp; Gowland 2007). Revell offr\u00ec un \"Collector's Kit\" con dieci modelli \"Highway Pioneer\".\nLa serie \"Highway Pioneers\" venne rivenduta da con altri marchi Premier, Lincoln International, J &amp; L Randall Ltd (\"Merit\"), Lodela (Mexico) e Minicraft. Le attrezzature originali \"Highway Pioneers\" vennero acquistate dalla britannica Dapol Ltd. Attualmente sono nel Galles, con attrezzature della Airfix, Kitmaster e Tri-ang Model Land.\nAnni '50.\nNel 1953 la replica della USS Missouri (BB-63) venne commercializzata. L'accuratezza della riproduzione fu tale che i sovietici ne acquisirono diversi esemplari per scopi di intelligence, come si scopr\u00ec nei tardi anni '60.\nAerei, navi e veicoli astronautici si susseguirono negli anni, inclusi i razzi Redstone, Vanguard, Jupiter e Atlas.. Altri come la nave Helios \"Nuclear\", \"Moon Ship\", \"Passenger Rocket\", \"Space Taxi\" e un primitivo \"Space Shuttle\" erano pi\u00f9 ispirati dalla fantascienza che riproduzioni di oggetti reali. Le istruzioni di alcuni erano fatte da Willy Ley, che rese popolare i viaggi nello spazio nel periodo (Ley, 1957). Un sito descrive la stazione spaziale commercializzata solo nel 1959 come il \"santo Graal\" dei kit della Rewel (Old Model, 2005-2014).\nLa Chrysler Slant-Six fu presentata a fine anni'50. Pi\u00f9 modelli rispetto a AMT o MPC furono presentati da Revell. Nel 1956 la Lincoln Futura concept car simile alla Batmobile di George Barris (Jefferis 2010).\nKustom - anni '60.\nSi svilupp\u00f2 ulteriormente il settore. Come la AMT commercializz\u00f2 le George Barris e le Darryl Starbird, Revell present\u00f2 Ed \"Big Daddy\" Roth nel 1962. Hawk Models us\u00f2 i modelli di Bill Campbell come il \"'Wierd-Ohs\" e \"Davey\" o il \"Digger\" dragster, e pi\u00f9 tardi la Monogram collabor\u00f2 con Tom Daniel. Roth crea\u00f2 la \"bubble-glassed\" \"Beatnik Bandit\" (prodotta pi\u00f9 tardi da Hot Wheels), la bimotore \"Mysterion\", la \"Orbitron\", la \"Outlaw\" e la \"Road Agent\". La pi\u00f9 famosa fu \"Rat Fink\", una anti-Mickey Mouse. Roth venne pagato nel 1963 da Revell 1 cent per ogni pezzo venduto; guadagn\u00f2 32.000$.\nNel 1965 Revell acquis\u00ec \"International Raceways\". ma le \"slot car\" erano gi\u00e0 in declino.\nDopo quasi quattro decadi di vita, in cui \u00e8 stata una dei maggiori produttori mondiali di modelli \u00e8 iniziata una lenta decadenza, che l'ha portata nel 1986 ad essere acquistata dalla \"Odyssey Partners\" di New York e unita alla \"Monogram Models Company\" di Morton Grove (compagnia fondata nel 1945 a Chicago), che la Odyssey aveva recentemente acquistato, divenendo la \"Revell-Monogram LLC\". Nel 1994 la Revell-Monogram \u00e8 stata poi acquisita dalla \"Hallmark Cards Inc\" per 85 milioni di dollari.\nLa nuova compagnia ha ora sede a Northbrook in Illinois e produce una vasta gamma di modelli in plastica e metallo di auto, aerei, veicoli militari e navi.\nGrazie alla fama mondiale acquisita dal marchio, il nome \"Revell\" \u00e8 stato impiegato come marchio primario in molte delle sue linee di prodotti.\nProblemi finanziari e fusione con Monogram.\nNel 1980 la crisi del settore fece s\u00ec che Revell fosse comprata dalla \"Generale du Jouet\" (CEJI), che poco dopo ebbe gli stessi problemi economici e vendette la Revell nel 1983.\nNel 1986 fu acquisita da \"Odyssey Partners\" di New York e unita a Monogram models di Morton Grove (Illinois). La sede di Venice fu trasferita a Des Plaines. Poi a Northbrook (Illinois). Infine, dopo anni di marchi uniti Revell-Monogram, avvenne la ri-separazione, e la sede fu a Elk Grove Village.\nStoria recente.\nNel 1994 Revell-Monogram fu acquisita da Hallmark Cards come parte della \"Binney &amp; Smith\" (Crayola crayons; Shope 1994). Cos\u00ec le cose per tredici anni. Il 2 maggio 2007 la Hobbico, Inc. annuncia l'acquisizione della \"American Revell-Monogram LLC\", con il marchio Revell (Dodson 2007). Revell ritorna ad essere un marchio solo, cos\u00ec come Monogram. Hobbico ha acquisito \"Revell Germany\" nel 2012.\nLa sede tedesca.\nNel 1956 \u00e8 stata fondata la sussidiaria tedesca, Revell Plastics GmbH, a B\u00fcnde, nella Germania Ovest. Durante gli anni settanta questa sede ha iniziato a sviluppare e produrre linee di modelli indipendentemente e fuori dal controllo della Revell statunitense. Questi modelli vennero importati anche all'interno degli Stati Uniti e acquisirono una fama di produzioni di alta qualit\u00e0, oltre a raggiungere negli anni seguenti record di vendita a livello mondiale (nel 1995 sono stati venduti per la prima volta pi\u00f9 di 5 milioni di kit di montaggio). La Revell tedesca cambi\u00f2 successivamente nome in \"Revell AG\" e poi in \"Revell GmbH &amp; Co. KG\" (la denominazione attuale). Si separa dalla \"Revell-Monogram LLC\" nel settembre 2006, mantiene una sua linea indipendente riguardo alle politiche di marketing, progettazione e produzione. Viene comprata dalla Hobbico nel 2012.\nProduce aerei e modelli militari, autoveicoli in scala 1:24 e 1:18 preassemblati \"die-cast\" come Porsche, Ferrari, BMW, Mercedes-Benz, Corvette e Mustang (Johnson 1998, p.\u00a0200). Dal 2000 la linea, semplificata, si chiama \"Revell Metal\"; esempi sono Lloyd Alexander, Messerschmitt Kabinroller KR 200, BMW Isetta e DKW Junior.\n\"Revell Germany\" incorpora anche la Matchbox inglese. Nel 1977 acquisiscono la \"Axis Powers\" che produce il marchio FROG (Tri-ang/Air Lines).\nKit e livelli di complessit\u00e0.\nRevell USA usa un \"skill level system\" per identificare la difficolt\u00e0 di realizzazione di una scatola di montaggio, da livello 1 a livello 3.\n\"Revell Germany\" usa una scala da 1 a 5. Eccetto il livello 1, tutte gli altri livelli richiedono colla e colori:"}
{"id": "954558", "revid": "599013", "url": "https://it.wikipedia.org/wiki?curid=954558", "title": "Roman Weidenfeller", "text": "Carriera.\nClub.\nKaiserslautern.\nFu scoperto nel 1997, quando fu votato miglior portiere del Mondiale Under-17. Nel 2000 si trasferisce dall'Esbaichtal al , per poi due anni dopo, nel 2002, passare a parametro zero al , per rimpiazzare Jens Lehmann, appena trasferitosi all'Arsenal.\nBorussia Dortmund.\nLe prime due presenze con la nuova maglia le trova in Coppa di Germania nelle sfide in casa del Conc. Ihrhove, finita 0-3, e del Friburgo persa invece 3-0. Il 16 novembre 2002 esordisce in Bundesliga con la maglia dei giallo-neri nella sfida casalinga contro il Monaco vinta 1-0. Conclude la prima stagione con i gialloneri con 13 presenze e 10 gol subiti tra campionato e coppa.\nIl 12 agosto 2003 esordisce con il Borussia nella massima competizione europea ovvero la Champions League, nella partita persa per 2-1 sul campo dei belgi del Club Bruges. Il 24 settembre 2003 esordisce invece in Coppa UEFA nella partita vinta 2-1 sul campo dell'Austria Vienna. Dalla 17\u00aa giornata in poi diventa una seconda scelta per il tecnico Matthias Sammer non riuscendo pi\u00f9 a giocare una partita.\nTorna titolare dalla 9\u00aa giornata del campionato 2004-2005. Conclude la sua terza stagione a Dortmund con 27 presenze e 31 gol subiti totali. Il 15 ottobre 2005 regala il primo assist in carriera, in Bundesliga e con la maglia del Borussia Dortmund, nella partita pareggiata con il risultato di 3-3 sul campo della sua ex squadra, il Kaiserslautern. Conclude la stagione con 25 presenze e 32 gol subiti in tutte le competizioni disputate.\nIl 24 ottobre 2006 riceve il suo primo cartellino rosso in carriera nella partita persa 1-0 in casa contro l'Hannover 96 in Coppa di Germania. Alla fine della stagione \u00e8 il giocatore con pi\u00f9 presenze all'interno della squadra: gioca infatti per la prima volta tutte le partite in Bundesliga e le due partite in DFB-Pokal, ottenendo 36 presenze in totale.\nAll'inizio della stagione 2007-2008 viene squalificato dal giudice sportivo facendogli saltare tre partite. Il 2 febbraio 2008 si procura un infortunio alla spalla che lo costringe a star fuori dai giochi per due mesi. Il 13 aprile 2008 potrebbe tornare a giocare dopo aver smaltito l'infortunio alla spalla ma si procura uno strappo ai legamenti interni del ginocchio che lo terr\u00e0 lontano dal campo fino a fine stagione.\nIl 18 settembre 2008 torna a giocare in Coppa UEFA nella sconfitta interna per 2-0 contro l'Udinese. Conclude la stagione con 37 presenze e 41 gol subiti in totale. Il 17 gennaio 2010 \u00e8 costretto a uscire dal campo per una lacerazione che gli far\u00e0 saltare 4 partite durante il match vinto per 3-2 sul campo del Colonia. A fine stagione la squadra si qualifica per l'Europa League. Il 25 maggio 2013 disputa la finale di Champions League contro il , perdendola per 2-1.\nInizia la stagione 2013-2014 vincendo la Supercoppa di Germania ai danni del Bayern Monaco per 4-2. All'inizio della stagione viene nominato primo capitano della squadra togliendo cos\u00ec la fascia di capitano a Sebastian Kehl, capitano della squadra fino alla stagione 2012-2013. Il 25 gennaio 2014, in occasione della gara casalinga contro l'Augsburg (2-2), raggiunge quota 300 presenze in Bundesliga con la maglia del Borussia Dortmund.\nLa stagione 2014-2015 si apre con la vittoria della Supercoppa di Germania, battendo il Bayern Monaco con il punteggio di 2-0, lasciando la fascia di capitano del Borussia al difensore Mats Hummels. Nonostante una partenza eccezionale in campionato la sua squadra entra in crisi scivolando a met\u00e0 classifica non riuscendo pi\u00f9 a risalire concludendo la stagione al settimo posto. In Champions League la squadra viene eliminata agli ottavi di finale per mano della Juventus, mentre in coppa di Germania arriva fino in finale perdendola contro il Wolfsburg con il risultato di 3-1.\nNella stagione successiva avvengono due importanti avvenimenti: il cambio in panchina, Thomas Tuchel prende il posto del dimissionario J\u00fcrgen Klopp, e viene relegato al ruolo di secondo portiere dopo l'acquisto del portiere svizzero Roman B\u00fcrki. Mentre in Bundesliga gioca solo una partita in tutta la stagione, Darmstadt-Borussia Dortmund 0-2, in Europa League gioca quasi tutte le partite a parte due per infortunio. La sua squadra viene eliminata ai quarti di finale dal Liverpool del loro ex tecnico J\u00fcrgen Klopp. In coppa di Germania anche quest'anno perde la finale questa volta contro il Bayern Monaco dopo i calci di rigore.\nNella stagione 2016-2017 gioca la prima partita nella coppa di Germania contro l'Eintracht Trier mentre in Bundesliga arriva il 22 ottobre nel pareggio per 3-3 in casa dell'Ingolstadt. Il 22 novembre gioca la pazza partita di Champions League vinta 8-4 dalla sua squadra in casa contro il Legia Varsavia. L'11 aprile 2017, alla vigilia della partita di Champions League contro il , un'esplosione investe il pullman su cui viaggiavano lui e la sua squadra.\nNazionale.\nIn Nazionale Under-21 ha collezionato 3 presenze tra 1999 e 2001.\nHa esordito con la maglia della Nazionale maggiore il 19 novembre 2013 in Inghilterra-Germania, conclusasi con la vittoria tedesca per 0-1. Convocato per il Mondiale 2014, il 13 luglio 2014 si laurea campione del mondo dopo la vittoria in finale sull'Argentina per 1-0, ottenuta grazie al goal decisivo di G\u00f6tze durante i tempi supplementari."}
{"id": "954583", "revid": "599013", "url": "https://it.wikipedia.org/wiki?curid=954583", "title": "Steven Pienaar", "text": "Caratteristiche tecniche.\nRicopriva il ruolo di esterno di centrocampo sia a destra sia a sinistra.\nCarriera.\nClub.\nHa giocato nell', squadra che lo aveva prelevato dal team satellite Ajax Cape Town. Qui ha mostrato le sue abilit\u00e0 ed \u00e8 diventato un giocatore mediamente conosciuto.\nHa poi giocato nel dove ha ricevuto la maglia con il numero 10, che prima era sulle spalle di Tom\u00e1\u0161 Rosick\u00fd. In Germania non segna alcun gol.\nViene ceduto in prestito all' per la stagione 2007/2008. In seguito viene acquistato a titolo definitivo dai \"Toffees\". Il 18 gennaio 2011 viene annunciato il suo definitivo passaggio al Tottenham Hotspur\nIl 18 gennaio 2011 viene acquistato dal Tottenham, essendo in scadenza di contratto con l'Everton. Con gli Spurs vestir\u00e0 il numero 40.\nNel mercato di riparazione 2012 ritorna all'Everton dopo un anno dalla sua ultima apparizione con i Toffees Esordisce il 4 febbraio 2012 nel pareggio esterno contro il Wigan e una settimana dopo, l'11 febbraio segna il suo primo gol stagionale nella partita vinta per 2-0 contro il Chelsea. Il 22 aprile realizza la rete del 4-4, dopo un'incredibile rimonta ai danni del Manchester United, firmando cos\u00ec il terzo gol stagionale.\nRitiro.\nIl 1\u00ba marzo 2018 annuncia il ritiro dal calcio giocato.\nNazionale.\nHa debuttato con la nazionale sudafricana nel 2002 in amichevole contro la Turchia. Ha partecipato al , alla Coppa d'Africa 2008 e al Campionato mondiale di calcio 2010.\nStatistiche.\nPresenze e reti nei club.\n\"Statistiche aggiornate al 27 settembre 2016.\""}
{"id": "954599", "revid": "599013", "url": "https://it.wikipedia.org/wiki?curid=954599", "title": "Lars Ricken", "text": "Carriera.\nHa giocato sempre nel Borussia Dortmund fin dall'esordio in Bundesliga, datato 1993. Vanta 301 presenze e 49 gol. Nel 1997 ha vinto la Champions League, battendo in finale a Monaco di Baviera la Juventus, con un suo gol a sancire il 3-1 finale. Nel 2002 ha vinto la Bundesliga e ha fatto parte della nazionale tedesca durante i Mondiali di Corea e Giappone, anche se non \u00e8 mai sceso in campo.\nDurante la finale di Champions League del 28 maggio 1997 -Juventus Ricken ha messo a segno al 71' il gol del 3-1, con un tiro da lontanissimo. Questo gol lo ha reso il pi\u00f9 veloce calciatore ad aver segnato in una finale della massima competizione europea: solo 11\" dopo l'ingresso in campo (avvenuto al 70' al posto di Chapuisat\n) e al suo primo tocco del pallone.\nNel 2008 ha annunciato il suo ritiro dal calcio a causa dei numerosi infortuni che lo hanno messo fuori squadra."}
{"id": "954608", "revid": "7708267", "url": "https://it.wikipedia.org/wiki?curid=954608", "title": "...", "text": ""}
{"id": "954631", "revid": "599013", "url": "https://it.wikipedia.org/wiki?curid=954631", "title": "Theo Lucius", "text": "Carriera.\nClub.\nEsordisce da professionista nel 1996, con il Den Bosch, militandovi nelle due stagioni seguenti. Nel 1998 si trasferisce al PSV Eindhoven, che nel 1999 lo cede in prestito all'. Tornato dal prestito, gioca con il per sei stagioni, vincendo quattro campionati olandesi.\nL'8 giugno 2006 firma un contratto triennale con opzione sul quarto anno e passa al Feyenoord, club allenato allora da Erwin Koeman. Riceve presto la fascia di capitano, che manterr\u00e0 per due anni, fino al ritorno di Giovanni van Bronckhorst. Al termine della stagione 2008-2009 rimane svincolato. Nel gennaio 2010 viene acquistato a parametro zero dal Groningen. Nell'estate del 2010 viene acquistato dal Den Bosch, in cui aveva gi\u00e0 militato dal 1996 al 1998. Nell'estate del 2011 viene acquistato dall'Eindhoven. Il 22 agosto 2012 passa a titolo definitivo al RKC Waalwijk, ma il 26 settembre 2012 rescinde il contratto e rimane svincolato. Nel gennaio 2013 torna all'Eindhoven. Nell'estate del 2013 viene acquistato dal Kozakken Boys. Nell'estate del 2014 passa al VV Sliedrecht.\nNazionale.\nHa esordito in nazionale il 4 giugno 2005, in Paesi Bassi-Romania. Ha collezionato in totale tre presenze in nazionale, senza realizzare alcuna rete.\nStatistiche.\nPresenze e reti nei club.\n\"Statistiche aggiornate al 1\u00ba giugno 2014.\""}
{"id": "954648", "revid": "767487", "url": "https://it.wikipedia.org/wiki?curid=954648", "title": "Nicky Hofs", "text": "Carriera.\nComincia a giocare nella squadra della propria citt\u00e0, il Vitesse, con la quale esordisce in Eredivisie nel 2001. Nel 2004 passa al Feyenoord prima di tornare in prestito nel Vitesse nel 2008. Nel 2010 va a Cipro, nell', prima di tornare nel Vitesse e chiudere infine nel .\nConta una presenza nella nazionale olandese. Partecipa invece agli Europei Under-21 del 2006 in Portogallo, durante i quali segna una doppietta nella semifinale contro la Francia (3-2) ed un gol nella finale di Porto, contro l'Ucraina, vinta per 3-0."}
{"id": "954658", "revid": "599013", "url": "https://it.wikipedia.org/wiki?curid=954658", "title": "Joonas Kolkka", "text": "Carriera.\nClub.\nHa cominciato nel , oggi , e successivamente ha giocato nel . Nel 1995 \u00e8 andato nei Paesi Bassi, al ; 3 anni dopo \u00e8 stato comprato dal , con cui ha potuto partecipare alla Champions League. Nel 2001 \u00e8 andato al . Dopo quell'esperienza ha girato l'Europa, cambiando team ogni anno: ha giocato con Borussia M\u00f6nchengladbach, , , e, infine, .\nDopo un breve ritorno al Willem II, ha chiuso la carriera negli Stati Uniti d'America con il .\nNazionale.\nKolkka ha debuttato in nazionale il 26 ottobre 1994, in un match contro l'.\nIn 16 anni in nazionale ha collezionato 99 presenze, segnando 12 reti."}
{"id": "954679", "revid": "834", "url": "https://it.wikipedia.org/wiki?curid=954679", "title": "Modelli (File)", "text": ""}
{"id": "954685", "revid": "1543377", "url": "https://it.wikipedia.org/wiki?curid=954685", "title": "Dwight Tiendalli", "text": "Caratteristiche tecniche.\nDi ruolo terzino destro, \u00e8 bravo in entrambe le fasi di gioco.\nCarriera.\nClub.\nNato in Suriname, si \u00e8 trasferito da piccolo, come molti suoi connazionali, in Olanda. Nel 2004 ha esordito in Eredivisie con l', mentre nell'estate 2006 \u00e8 stato acquistato dal Feyenoord. Dopo due stagioni e mezza (e 13 presenze), nel gennaio 2008 \u00e8 andato in prestito per sei mesi allo Sparta Rotterdam, ritornando al Feyenoord al termine stagione, dove per\u00f2 non gli viene rinnovato il contratto.\nIl 14 settembre 2009 viene acquistato a paramentro zero dal Twente con il quale vince la KNVB beker contro l'Ajax l'8 maggio 2011. Nell'estate 2012, dopo 71 presenze e 1 gol, rimane svincolato e firma un contratto annuale con lo Swansea City. Il 26 marzo 2015 passa in prestito al . A fine prestito fa ritorno allo Swansea, salvo rescindere il contratto che lo legava al club gallese il 1\u00ba settembre 2015.\nNazionale.\nHa fatto parte della nazionale olandese ai vittoriosi Europei 2006 Under-21 in Portogallo. Ha giocato come terzino destro ed \u00e8 stato inserito dagli addetti dei Uefa.com nel Best 11 della manifestazione."}
{"id": "954691", "revid": "198277", "url": "https://it.wikipedia.org/wiki?curid=954691", "title": "Amy Brenneman", "text": "\u00c8 famosa per aver recitato nelle serie televisive \"NYPD - New York Police Department\", \"Giudice Amy\" e \"Private Practice\".\nBiografia.\nCresciuta a Glastonbury, nel Connecticut, si \u00e8 laureata nel 1987 all'Universit\u00e0 di Harvard in religioni comparate. Amy Brenneman esordisce nel 1993 interpretando il personaggio della poliziotta Janice Licalsi nella serie televisiva \"NYPD - New York Police Department\", partecipando alla prima stagione e ai primi episodi della seconda stagione. Nel 1995 Brenneman ha sposato il regista Brad Silberling; la coppia ha due figli, nati rispettivamente nel 2001 e nel 2005. Silberling e Brenneman fanno parte della compagnia di teatro \"The Cornerstone Theater Company\" a Los Angeles.\nNel 1999 diviene l'ideatrice e il produttore esecutivo della serie TV \"Giudice Amy\", nella quale \u00e8 anche protagonista. Nella serie interpreta la figura di un giudice per la corte dei minori di Hartford, Connecticut, madre e single divorziata. La serie \u00e8 ispirata alle esperienze personali di sua madre, Frederica Brenneman, in qualit\u00e0 di giudice della corte suprema dello Stato del Connecticut. La madre \u00e8 stata una delle prime donne a laurearsi alla Harvard Law School, facolt\u00e0 di legge a Harvard, diventando un giudice del tribunale minorile nel Connecticut quando Amy aveva 3 anni. A tal proposito, Amy ha detto \u00abinterpreto il lavoro di mia madre, non mia madre\u00bb.\nBrenneman ha inoltre firmato una petizione dal titolo \"We Had Abortions\", apparsa nel numero dell'ottobre 2006 di \"Ms. Magazine\"; questa conteneva le firme di pi\u00f9 di cinquemila donne che dichiaravano di aver abortito e che \u00abnon si vergognavano della scelta che avevano fatto\u00bb. Il 13 marzo 2007 \u00e8 entrata nel cast della nuova serie \"Private Practice\" nel ruolo della psichiatra Violet Turner; prima per\u00f2 ha partecipato all'episodio pilota presente nella serie madre \"Grey's Anatomy\".\nDoppiatrici italiane.\nNelle versioni in italiano dei suoi lavori, Amy Brenneman \u00e8 stata doppiata da:"}
{"id": "954694", "revid": "599013", "url": "https://it.wikipedia.org/wiki?curid=954694", "title": "Ron Vlaar", "text": "Carriera.\nClub.\nAZ Alkmaar.\nHa cominciato a giocare nelle giovanili dell' ma a causa di diversi infortuni ha esordito in Eredivisie solo nell'aprile 2005, a 20 anni. Poco dopo ha esordito anche in Coppa UEFA, nella semifinale contro lo Sporting Lisbona. In poche partite si rivela un ottimo difensore, tanto da guadagnarsi la convocazione di Marco van Basten nella Nazionale maggiore, nel giugno del 2005. Quattro mesi dopo esordisce contro la .\nFeyenoord.\nIn quella stessa stagione diverse grandi squadre si interessano a lui: Tottenham, e . Quest'ultima squadra la spunta e mette sotto contratto Vlaar a partire dal gennaio 2006. Nel giugno del 2006, Ron ha fatto parte della nazionale olandese vittoriosa agli Europei Under-21. Passato al Feyenoord, vince di nuovo gli Europei Under-21 nel 2007. Il 7 giugno 2011, diventato capitano nel frattempo, rinnova il suo contratto fino al 30 giugno 2014. Il 13 agosto seguente in -Roda JC tocca quota 100 presenze in campionato con il .\nAston Villa.\nIl 1\u00ba agosto 2012 l'Aston Villa ufficializza il suo acquisto per 4 milioni di euro. Il giocatore firma un triennale e dopo poche giornate di campionato vede gi\u00e0 assegnarsi la fascia di capitano dal manager Paul Lambert. Il 29 aprile 2013 realizza il suo primo gol con la maglia dell'Aston Villa in Premier League.\nIl 1\u00ba luglio 2015 dopo aver rifiutato la proposta di rinnovo del contratto rimane svincolato.\nRitorno all'AZ Alkmaar e ritiro.\nIl 7 dicembre 2015 torna all' societ\u00e0 in cui era iniziata la sua carriera con cui firma un contratto di durata annuale.\nIl 9 maggio 2016 rinnova il suo contratto per altri due anni fino al 2018 con i \"The Cheese Farmers \". Per via dei troppi infortuni, il 10 febbraio 2021 annuncia il ritiro dal calcio giocato; l'ultima presenza risale al 15 settembre 2020.\nNazionale.\nL'8 ottobre 2005 debutta con la maglia dei Paesi Bassi in un match di qualificazione al Mondiale di Germania 2006 contro la nazionale di calcio della Repubblica Ceca. Il 2 giugno 2012 va a segno per la prima volta, in amichevole contro la nazionale di calcio dell'Irlanda del Nord.\nStatistiche.\nPresenze e reti nei club.\n\"Statistiche aggiornate all'8 maggio 2016\""}
{"id": "954695", "revid": "767487", "url": "https://it.wikipedia.org/wiki?curid=954695", "title": "Samuel Ball Platner", "text": "Biografia.\n\u00c8 famoso per essere stato l'autore di molti lavori topografici sull'antica Roma, e principalmente de \"A Topographical Dictionary of Ancient Rome\", completato da Thomas Ashby dopo la morte di Platner e pubblicato in edizione definitiva nel 1929."}
{"id": "954709", "revid": "122963658", "url": "https://it.wikipedia.org/wiki?curid=954709", "title": "Henk Timmer", "text": "Dal 2012 \u00e8 il direttore commerciale dell'AGOVV Apeldoorn.\n\u00c8 sposato con la pattinatrice di velocit\u00e0 su ghiaccio Marianne Timmer.\nCarriera.\nClub.\nSi \u00e8 trasferito al Feyenoord nel luglio 2006, lasciando l' di Louis van Gaal. Nella sua lunga carriera ha giocato con Zwolle (11 stagioni), AZ, Feyenoord (prestito dal 2001 al 2002) e (prestito).\nNazionale.\nIn nazionale \u00e8 stato convocato per la prima volta solo nel 2005, a 34 anni.\nViene convocato sia per il Mondiale 2006 sia per Euro 2008, ricoprendo in entrambi i casi il ruolo di terzo portiere.\nDopo il 2009 non \u00e8 pi\u00f9 stato convocato, l'ultima partita invece l'ha giocata nel 2008, e conta in totale 7 presenze con la nazionale maggiore con 9 reti subite."}
{"id": "954724", "revid": "63716", "url": "https://it.wikipedia.org/wiki?curid=954724", "title": "Cho Hakkai", "text": ""}
{"id": "954731", "revid": "1498232", "url": "https://it.wikipedia.org/wiki?curid=954731", "title": "Premio TV - Premio regia televisiva", "text": "Il Premio TV - Premio regia televisiva \u00e8 stata una manifestazione italiana ideata da Daniele Piombi nel 1961, che attribuiva i cosiddetti \"Oscar TV\", assegnati da una giuria composta da personaggi della cultura e dello spettacolo che fanno parte dell'Accademia degli Oscar TV.\nNel corso della manifestazione sono state spesso modificate la modalit\u00e0 di assegnazione, la quantit\u00e0 e le fattezze dei premi. Dal 1997 \u00e8 stato adottato il sistema della \"top ten\" (riguardante i dieci migliori programmi della stagione), unita a delle categorie speciali:\nGli \"Oscar TV\" potevano essere considerati l'equivalente televisivo del premio David di Donatello per il cinema, del Premio Ubu per il teatro, e del Festival di Sanremo per la musica, limitatamente all'Italia.\nStoria.\nIl Premio regia televisiva \u00e8 stato un premio ideato da Daniele Piombi nel 1960. In Italia \u00e8 stato il primo riconoscimento ufficiale dato ai programmi della televisione. Piombi ebbe la grande intuizione dell'importanza che la televisione stava acquisendo in quel periodo: cos\u00ec, tornando a Reggio Emilia e parlando con l'amico Sandro Gasparini, nacque l'idea di inviare un tagliando ai giornalisti che si occupavano di TV sui maggiori quotidiani e settimanali italiani.\nLa televisione era ormai un fenomeno di massa, al punto che ogni quotidiano ed ogni settimanale annoverava tra i suoi giornalisti un critico o un esperto di TV. Insieme a Gasparini, Piombi invi\u00f2 trenta tagliandi ad altrettanti giornalisti, attraverso i quali si chiedeva quale fosse - a loro parere - la miglior regia televisiva dell'anno. La prima cerimonia di premiazione si svolse nel 1961 all'hotel Astoria, con il patrocinio dell'Ente per il turismo di Reggio Emilia. Alla cerimonia presero parte critici e registi del calibro di Antonello Falqui, Sandro Bolchi, Enzo Trapani, Romolo Siena e Gianmaria Tabarelli.\nLa prima edizione ebbe grande successo cos\u00ec come quella successiva del 1962, anno in cui la manifestazione si trasfer\u00ec nella localit\u00e0 turistica termale di Salsomaggiore Terme. Dal 1962 al 1980 il Premio TV - Premio regia televisiva si allarg\u00f2 dai registi ai conduttori; la RAI riprese per la prima volta la manifestazione di Salsomaggiore, alla quale parteciparono Mike Bongiorno, Alighiero Noschese, Corrado, Walter Chiari, Sandra Mondaini, Raimondo Vianello, Raffaella Carr\u00e0 e i cantanti di \"Canzonissima\".\nUn ulteriore svolta si ebbe nel 1969: Gigi Vesigna, giornalista di \"TV Sorrisi e Canzoni\" (del quale sarebbe poco dopo diventato direttore), propose la collaborazione con il noto settimanale. Cos\u00ec al premio della critica si affianc\u00f2 quello dei lettori di TV Sorrisi e Canzoni, che, sponsorizzando anche la manifestazione, assicur\u00f2 al Premio anche la presenza di alcuni divi internazionali.\nQuindi, dal 1969, al fianco della manifestazione ufficiale di Salsomaggiore - mediante la quale con il voto di alcuni giornalisti ed addetti ai lavori si premiavano i migliori programmi televisivi - si affianc\u00f2 il responso della giuria popolare composta dai lettori di \"TV Sorrisi e Canzoni\", che potevano esprimere le loro preferenze inviando alla redazione un'apposita scheda pubblicata sullo stesso giornale. \"TV Sorrisi e Canzoni\" organizz\u00f2 a Salsomaggiore una serata di gala nel corso della quale i divi preferiti dai lettori furono premiati con una speciale targa d'oro. Alla prima serata di gala organizzata da \"Tv Sorrisi e Canzoni\" a Salsomaggiore furono premiati Pippo Baudo (per la trasmissione \"Settevoci\") e Serge Reggiani (come Personaggio Televisivo dell'Anno).\nNel 1980 il Premio regia televisiva - ormai comunemente chiamato \"Oscar Tv\" - giunto alla sua 20\u00aa edizione, ebbe una svolta: la manifestazione si trasfer\u00ec in Sicilia, precisamente a Giardini-Naxos. Nel 1984 avvenne il divorzio da \"TV Sorrisi e Canzoni\": il popolare settimanale era stato acquistato da Silvio Berlusconi, presidente della Fininvest, e concorrente della RAI. Gigi Vesigna organizz\u00f2 per il settimanale un proprio premio, oggi conosciuto come il Gran Premio Internazionale dello Spettacolo (i cosiddetti \"Telegatti\").\nNel 1991 l'Oscar TV, dopo dieci edizioni a Giardini-Naxos, si trasfer\u00ec a Milazzo, dove si tenne per due sole edizioni consecutive (1991, 1992). Nel 1993 la manifestazione torn\u00f2 nuovamente a Giardini-Naxos mentre nel 1994 si trasfer\u00ec ad Agrigento. Nel 1995 cambi\u00f2 nuovamente sede, dopo che venne dichiarata l'inagibilit\u00e0 della struttura del Palazzo dei Congressi di Agrigento: ad otto giorni dall'evento, il programma si trasfer\u00ec in fretta e furia a Trapani. A partire dal 1995 il presidente dell'Accademia del Premio regia televisiva \u00e8 Gigi Vesigna (che, lasciata la direzione di \"TV Sorrisi e Canzoni\", divenne editorialista di Famiglia Cristiana).\nNel 1996, su consiglio dell'allora direttore di Rai Uno Brando Giordani, il premio si trasfer\u00ec al teatro Ariston di Sanremo dove, grazie alla maestosit\u00e0 delle scenografie utilizzate poche settimane prima per il Festival di Sanremo, la manifestazione acquist\u00f2 maggiore prestigio. Dal 1996 la serata \u00e8 andata in onda rigorosamente in diretta su Rai 1, con la conduzione affidata ai pi\u00f9 importanti volti della Rai.\nA partire dal 2007, a causa di una lunga diatriba con l'Academy Award di Los Angeles, non \u00e8 stato pi\u00f9 possibile definire il Premio regia televisiva \"Oscar TV\". Dal 2006 i componenti dell'Accademia dell'Oscar TV hanno valutato oltre che i programmi delle reti in chiaro, anche quelli trasmessi via satellite e sul digitale terrestre, e da allora si sono iniziati a vedere alcuni premi assegnati a programmi o reti non legati al \"duopolio\". L'ultima edizione, quella del 2016, \u00e8 stata l'unica a non essere andata in onda in diretta televisiva, nonostante l'avvenuta assegnazione dei riconoscimenti. Questa \u00e8 stata l'ultima edizione, considerato che dall'anno successivo, dopo la scomparsa dell'ideatore Daniele Piombi, la manifestazione non ha avuto pi\u00f9 luogo.\nStatistiche.\nLa trasmissione pi\u00f9 premiata in assoluto nella storia degli Oscar della TV \u00e8 stata \"Striscia la notizia\" (Canale 5) che ha collezionato 28 premi e detiene quindi il record di programma pi\u00f9 celebrato. Segue poi il \"Festival di Sanremo\" (Rai Uno) che ha ricevuto 18 riconoscimenti, l'ultimo proprio nel 2016. Immediatamente dopo seguono Ballando con le stelle con 12 premi, Le Iene con 11 premi, e a pari merito \"Porta a Porta\" e \"L'eredit\u00e0\", che hanno ottenuto 8 premi ciascuno."}
{"id": "954736", "revid": "2138421", "url": "https://it.wikipedia.org/wiki?curid=954736", "title": "Ducato (circoscrizione)", "text": "Un ducato, detto anche ducea in alcuni territori dei regni di Napoli e Sicilia, era una circoscrizione amministrativa governata da un comandante militare () investito del potere politico da parte di un'autorit\u00e0 superiore. Tuttavia, fino ai secoli centrali del medioevo il titolo di duca faceva riferimento esclusivo al comando militare, infatti, le fonti riportano diversi casi di \"duchi\" al comando di marche o contee.\nNell'Europa occidentale, solitamente il titolo ducale era uno dei titoli pi\u00f9 alti all'interno della gerarchia nobiliare, quindi l'appannaggio di un ducato spesso veniva riservato a un parente stretto del sovrano, come un figlio cadetto, un nipote o un fratello del re. Proprio in virt\u00f9 di questo loro grande prestigio, in diversi casi, ad esempio nel caso dei ducati bizantini e longobardi e dei ducati originari del Sacro Romano Impero, i duchi e le duchesse vantarono una grande autonomia rispetto ai sovrani.\nDucati in Italia.\nAlto Medioevo.\nI Longobardi che conquistarono l'Italia erano guidati da una forte aristocrazia militare, i cui membri portavano il titolo di \"dux\". I duchi si spartirono il territorio, ponendosi a capo di circoscrizioni che presero da loro il nome di ducati. Il potere dei duchi longobardi era tale da aver il diritto di eleggere il proprio sovrano o, nel caso estremo del periodo dei Duchi, di decidere di farne a meno. Il fatto che i Longobardi non conquistarono la penisola italiana secondo una strategia ben definita, port\u00f2 a un'occupazione frammentata e disomogenea, che alla lunga frazion\u00f2 il regno in due met\u00e0: la \"Langobardia Maior\" e la \"Langobardia Minor\". In genere, l'autorit\u00e0 centrale che i sovrani longobardi esercitavano da Pavia riusciva a imporsi soltanto nei pi\u00f9 piccoli ducati della \"Langobardia Maior\", viceversa i due grandi ducati della \"Langobardia Minor\", il ducato di Benevento e il ducato di Spoleto, mantennero sempre una maggiore autonomia.\nA seguito della conquista longobarda, la frazione della prefettura del pretorio d'Italia rimasta in mano ai Romani venne riorganizzata. La prefettura del pretorio venne sostituita dall'esarcato, mentre le province vennero sostituite da ducati. Ad ogni modo, sia l'esarca che i duchi, come i loro omologhi longobardi, erano essenzialmente comandanti militari. Le successive conquiste longobarde e la \"Promissio Carisiaca\" fatta da Pipino a papa Stefano II portarono alla progressiva scomparsa dei ducati romei dall'Italia centro-settentrionale, confinandoli all'Italia meridionale. L'unica eccezione fu il Ducato di Venezia, che fin\u00ec per diventare la Repubblica di Venezia.\nLa conquista franca nel 774 consent\u00ec a Carlo Magno, riconosciuto come sovrano dai duchi, di governare sulla \"Langobardia Maior\" e il ducato di Spoleto, mentre il ducato di Benevento rimase sostanzialmente autonomo. Inizialmente, l'aristocrazia ducale longobarda mantenne il proprio potere, ma la rivolta di Rotgaudo del 776 spinse il re dei Franchi e dei Longobardi a sostituire i duchi con funzionari pubblici (), di fatto trasformandoli in contee, secondo l'uso carolingio.\nIl meridione d'Italia, diviso tra i ducati campani e i principati longobardi nati dal frazionamento del ducato di Benevento, oscill\u00f2 a lungo tra la sfera d'influenza dell'Impero carolingio (dalla seconda met\u00e0 del X secolo sostituito dal Sacro Romano Impero) e dell'Impero romano d'Oriente, fino a che tutta l'area non venne conquistata dai Normanni nell'XI secolo. Nel 1059 lo stato normanno degli Altavilla ricevette dal papa il titolo di Ducato di Puglia e Calabria. Dal 1130, quando il papa cre\u00f2 il Regno di Sicilia, il titolo di duca di Puglia fu spesso conferito all'erede al trono.\nDal Basso Medioevo all'Et\u00e0 moderna.\nLa situazione dei ducati italiani mut\u00f2 nel corso del basso medioevo, in quanto il ducato di Spoleto fu inglobato nello Stato della Chiesa nel 1198, mentre a partire dal 1395, alcune Signorie dell'Italia centrosettentrionale cominciarono ad ottenere il titolo ducale dall'imperatore o dal papa. Complessivamente i principali ducati eretti dopo il 1395 furono i seguenti:\nNello Stato Pontificio e nei regni di Napoli e Sicilia rispettivamente il papa ed il re concedevano il titolo di duca come titolo di nobilt\u00e0, inferiore a quello di principe. Questi ducati erano dei feudi ai quali generalmente non era garantita alcuna autonomia o sovranit\u00e0 politica. Fra i primi ducati pontifici ci furono il Ducato sovrano di Latera (1489), il Ducato di Sermoneta (1503), il Ducato di Paliano (1519), il Ducato di Bracciano (1560), Ducato di Salci (1568). Tra i ducati del Regno di Napoli si possono ricordare:\nDucati in Germania.\nSacro Romano Impero.\nNel X secolo, al tempo della Casa di Sassonia, il Regno di Germania era diviso in cinque ducati: il ducato di Lotaringia, proveniente dal regno di Lotario II, e da quattro \"ducati nazionali\", che rappresentavano ciascuno un popolo germanico:\nIl Ducato di Franconia era ereditario nella dinastia Salica e con l'estinzione della stessa nel 1125 cess\u00f2 di esistere. Fu ripristinato per un breve periodo da alcuni membri della casata Hohenstaufen.\nIl Ducato di Svevia divenne ereditario nella famiglia Hohenstaufen. All'estinzione della stessa, nel 1268, anche il Ducato cess\u00f2 di esistere. Venne anch'esso restaurato dagli Asburgo, e dopo poco nuovamente soppresso.\nNel 977, il ducato di Lotaringia fu diviso fra un ducato di Alta Lotaringia o dell'Alto Reno (che successivamente modificher\u00e0 il proprio nome in Ducato di Lorena) ed un ducato di Bassa Lotaringia o del Basso Reno.\nIl Ducato di Lorena rimase sempre indipendente e cess\u00f2 di esistere nel 1766, quando fu annesso alla Francia.\nNel 1101 il conte di Limburgo venne investito del ducato di Bassa Lotaringia. Tuttavia, cinque anni pi\u00f9 tardi quest'ultimo feudo gli viene tolto. In ogni modo, lui ed i suoi successori continuarono a chiamarsi duchi: cos\u00ec nacque il Ducato di Limburgo. Nel 1289 il ducato pass\u00f2 sotto la dominazione del Ducato di Brabante, di cui segu\u00ec le vicende storiche.\nIl Ducato di Boemia, costituito nell'835, si trovava nell'orbita del Sacro Romano Impero, come altri stati dell'Europa Orientale. A dir il vero, il titolo ceco (\"kn\u00ed\u017eectv\u00ed\") corrisponde alla parola slava di solito tradotta come \"principato\". Nel 1055 divenne ufficialmente parte dell'Impero e nel 1198 fu elevato a Regno.\nNel 976 la Carinzia fu separata dalla Baviera e nel 1012 fu eretta definitivamente in ducato. Nel 1335 fu assegnata agli Asburgo di cui segu\u00ec le sorti.\nNel 1156, durante la guerra tra i Guelfi e gli Hohenstaufen, anche l'Austria fu eretta in Ducato d'Austria. Nel 1278 pass\u00f2 agli Asburgo e successivamente, nel 1453, fu elevata ad arciducato.\nNel 1180 la caduta in disgrazia di Enrico il leone, sempre durante la lotta contro Federico Barbarossa, ebbe per conseguenza di far staccare dal suo Ducato di Sassonia il nuovo Ducato di Vestfalia, sotto la giurisdizione del principe vescovo di Colonia e di far elevare la Stiria a ducato. Quest'ultimo ducato nel 1192 fu unito all'Austria, di cui segu\u00ec successivamente le sorti.\nNel 1181 il Ducato di Pomerania, che gi\u00e0 esisteva come entit\u00e0 contesa fra sacro Romano Impero e Polonia, fu definitivamente accolto come territorio dell'Impero. Nel 1637 il ducato fu annesso alla Prussia.\nNel 1183 il Brabante fu elevato a ducato e i duchi nel 1190 ottennero anche il ducato di Bassa Lotaringia, ormai ridotto a poca cosa. Perci\u00f2 da allora in avanti si parler\u00e0 semplicemente di Ducato di Brabante, che dal 1433 fu unito ai possessi borgognoni, di cui segu\u00ec le sorti.\nFra il 1187 ed il 1439 esistette il piccolo ducato di Teck.\nNel 1235 furono restituiti ai Guelfi i possedimenti allodiali che erano stati tolti nel 1180 ad Enrico il leone. Poich\u00e9 per\u00f2 il Ducato di Sassonia era stato ormai concesso agli Ascani, questi territori furono costituiti in un nuovo ducato, chiamato di Brunswick-L\u00fcneburg. In seguito da esso furono staccati per motivi successori i ducati di Brunswick-Wolfenb\u00fcttel, Brunswick-Grubenhagen, Brunswick-Calenberg e Brunswick-Celle.\nNel 1260 il Ducato di Sassonia venne diviso in due per motivi successori fra Sassonia-Lauenburg e Sassonia-Wittenberg.\nNel 1339 la contea di Gheldria venne elevata a ducato. Nel 1473 pass\u00f2 alla Casa di Borgogna e ne segu\u00ec le vicende.\nNel 1348 il Meclemburgo fu eretto in ducato. Pi\u00f9 tardi questo feudo sar\u00e0 diviso in tre distinti ducati: Meclemburgo-Schwerin, Meclemburgo-Strelitz e Ducato di Meclemburgo-Meclemburgo-G\u00fcstrow. Quest'ultimo nel 1695 torn\u00f2 a Schwerin. Gli altri due ducati nel 1815 vennero elevati a granducati.\nNel 1354 la contea di Bar fu elevata a Ducato di Bar. Nel 1483 fu unita alla Lorena, di cui segu\u00ec le sorti.\nNel 1355 la contea di Lussemburgo fu elevata a ducato e nel 1437 pass\u00f2 alla casa di Borgogna di cui segu\u00ec le vicende. Nel 1815, infine, il Lussemburgo fu elevato a granducato.\nLa contea di J\u00fclich venne elevata a ducato nel 1356, nel 1380 lo fu anche quella di Berg e nel 1417 quella di Kleve. Nel 1423 i ducati di J\u00fclich e Berg furono riuniti sotto la stessa dinastia e nel 1521 si un\u00ec anche Kleve. Nel 1609, all'estinzione della dinastia, Kleve fu assegnato al Brandeburgo, J\u00fclich e Berg al Palatinato-Neuburg.\nNel frattempo, nel 1364 anche la contea di Carniola, che gi\u00e0 apparteneva agli Asburgo, fu elevata a ducato.\nNel 1410 furono creati tre ducati per i cadetti del Palatinato: Palatinato-Neumarkt (nel 1448 annesso al Palatinato-Mosbach), Palatinato-Mosbach (nel 1499 riunito al ramo principale) e Palatinato-Simmern (che nel 1559 eredit\u00f2 titolo e terre del ramo principale e nel 1569 si estinse, confluendo nel Palatinato-Neuburg). Nel 1444 fu creato anche il Palatinato-Zweibr\u00fccken che sopravvisse autonomo fino al 1799 e quindi divenne parte del Palatinato. Nel 1505 fu creato il ducato del Palatinato-Neuburg che nel 1685 si estinse, confluendo nel Palatinato-Sulzbach, che a sua volta era nato da una sua partizione ereditaria nel 1569.\nNel 1422 il Ducato di Sassonia-Wittenberg, il margraviato di Mei\u00dfen e il langraviato di Turingia vennero riuniti nel nuovo ducato di Sassonia. Da esso, a partire dal 1485 si separeranno seguendo complesse vicende successorie, i cosiddetti \"ducati ernestini\": Sassonia-Eisenach, Sassonia-Coburgo, Sassonia-Weimar, Sassonia-Gotha, Sassonia-Altenburg, ecc.\nFra il 1456 ed il 1794 esistette il piccolo ducato di Buglione.\nNel 1475 la contea di Holstein fu elevata a ducato, rimase un possedimento del re di Danimarca fino al 1864. Nel 1544 ne venne scorporato il ducato di Holstein-Gottorp per un ramo cadetto della stessa dinastia.\nLa contea del W\u00fcrttemberg fu elevata a ducato nel 1495. Questo stato divenne successivamente Regno, nel 1806.\nNel 1623 il duca di Baviera ottenne la dignit\u00e0 di Principe elettore; analogamente nel 1692 ricevette la dignit\u00e0 elettorale il duca di Brunswick-L\u00fcneburg, che aveva nel frattempo riassorbito Grubenhagen, Calenberg e Celle. Questi due principi iniziarono a utilizzare il titolo, rispettivamente, di \"Elettore di Baviera\" ed \"Elettore di Hannover\". Conseguentemente, anche il duca di Sassonia, che era principe elettore dal 1356, inizi\u00f2 a titolarsi \"Elettore di Sassonia\".\nNello stesso periodo, in seguito alla \"secolarizzazione\" dei principati ecclesiastici nell'area protestante, nel 1648 vengono eretti in ducato i territori che appartenevano a principi-arcivescovi: il Ducato di Brema, assegnato prima alla Svezia e poi all'Hannover, ed il Ducato di Magdeburgo, assegnato al Brandeburgo.\nNel 1644 anche il principato di Aremberg fu eretto in ducato.\nInfine nel 1774 la contea d'Oldenburgo fu elevata a ducato. Nel 1815 questo stato, ingrandito con l'annessione di vari feudi minori, fu elevato a Granducato.\nNel 1806 Napoleone cre\u00f2 nell'ambito della Confederazione del Reno i ducati di Nassau, Anhalt-Bernburg, Anhalt-Dessau e Anhalt-K\u00f6then.\nSi deve, infine, osservare che il Ducato di Savoia, creato nel 1416 e durato fino alla soppressione del Sacro Romano Impero, bench\u00e9 facesse parte di quest'ultimo, non apparteneva al Regno di Germania.\nDucati in Francia.\nIn Francia, un certo numero di ducati era presente durante il medioevo. Nell'XI secolo i ducati francesi erano solo cinque: il Ducato di Aquitania poi Ducato di Guienna e che dal 1063 era unito al Ducato di Guascogna; il Ducato di Borgogna; il Ducato di Bretagna; il Ducato di Francia ed il Ducato di Normandia.\nA partire dal XIV secolo, alcune contee furono elevate al rango di ducati per essere date in appannaggio a cadetti del Re di Francia, come il Ducato di Alen\u00e7on, il Ducato d'Angi\u00f2, il Ducato di Berry, il Ducato di Borbone, Ducato d'Orl\u00e9ans ed il Ducato di Valois.\nCon l'affermarsi dei titoli nobiliari nel XVI secolo signorie e contee furono elevate a ducati come riconoscimento a fedeli servitori del re di Francia.\nDopo l'abolizione della monarchia e dei titoli feudali, l'unico titolo ducale francese che ancora sussista \u00e8 quello di Duca di Normandia, che il Re d'Inghilterra mantiene per la propria casata. Le uniche terre che di questo ducato egli possiede, per\u00f2, sono le Isole del Canale della Manica, che non appartengono alla Francia ma alla Corona Britannica.\nBisogna infine ricordare che il Ducato di Lorena ed il Ducato di Savoia erano parti del Sacro Romano Impero, bench\u00e9 oggi i loro territori si trovino in Francia.\nDucati in Gran Bretagna.\nIn Gran Bretagna ci sono ancora due ducati, il cui titolare non gode di un mero titolo onorifico, come ad esempio accade per il Duca di York ed il Duca di Edimburgo, bens\u00ec gode di diritti su immobili che gli forniscono un'entrata per uso personale. Si tratta dei ducati di Lancaster e di Cornovaglia.\nIl Ducato di Lancaster venne creato nel 1351 ma venne riunito ai domini della corona nel 1399 quando il Duca, Enrico Bolingbroke, ascese al trono d'Inghilterra come Enrico IV. Ancor oggi il Ducato appartiene al Sovrano e le sue entrate rappresentano la disponibilit\u00e0 privata dello stesso.\nIl Ducato di Cornovaglia fu creato nel 1337 e venne successivamente retto dai duchi di Cornovaglia, titolo spettante all'erede al trono presuntivo (qualora non vi sia un erede presuntivo il titolo ritorna al Sovrano).\nQuesti due ducati hanno attualmente perduto il proprio ruolo politico ed hanno un significato puramente onorifico, oltre che generare reddito al loro titolare. Gli altri ducati di cui sono insigniti i membri della famiglia reale britannica, invece, sono del tutto onorifici e non comportano possedimenti terrieri. I titoli ducali portati dalle altre famiglie nobili inglesi e scozzesi, infine, sono associati a propriet\u00e0 private che non comportano pi\u00f9 privilegi feudali.\nDucati in Svezia.\nNel Medioevo i re di Svezia assegnavano a ciascuno dei loro figli in feudo una provincia del regno. Nel 1618 questa prassi fu abbandonata, in quanto ormai anacronistica. A partire dal 1772 i re di Svezia sono tornati a conferire ai membri della famiglia reale titoli ducali relativi alle provincie tradizionali, ma essi hanno valore puramente onorifico, come avviene in tutte le moderne monarchie europee.\nOggi.\nIn tempi recenti i ducati sono diventati estremamente rari; molti ducati conferiti negli ultimi due secoli avevano perlopi\u00f9 un carattere onorifico. Attualmente non esistono al mondo ducati indipendenti; il Lussemburgo \u00e8 indipendente come Granducato."}
{"id": "954748", "revid": "712828", "url": "https://it.wikipedia.org/wiki?curid=954748", "title": "Sha Gojo", "text": ""}
{"id": "954754", "revid": "123726420", "url": "https://it.wikipedia.org/wiki?curid=954754", "title": "Erwin Koeman", "text": "Anche suo padre Martin Koeman (1938-2013), suo fratello minore Ronald e suo figlio Len sono o sono stati calciatori.\nCarriera.\nGiocatore.\nClub.\nHa cominciato con il assieme a suo fratello Ronald, poi nel 1979 \u00e8 andato al . Dal 1982 al 1985 ha giocato di nuovo al Groningen. Nel 1985 si \u00e8 trasferito al Mechelen, squadra belga. Con i giallo-rossi ha vinto un campionato e la Coppa delle Coppe 1987-1988. Tornato al PSV nel 1990, ha vinto con i \"Boeren\" due campionati (1991 e 1992). Tornato infine al Groningen nel 1994, vi ha chiuso la carriera di calciatore nel 1998.\nNazionale.\nNel 1988 ha fatto parte della Nazionale olandese che ha vinto gli Europei in Germania Ovest. Inoltre ha partecipato ai Mondiali di Italia '90.\nAllenatore.\nTerminata la carriera di calciatore, ha intrapreso quella di allenatore, prendendo la guida delle giovanili del PSV. Nell'ottobre 2001 \u00e8 stato promosso a vice di Eric Gerets, allenatore della prima squadra del PSV. Il 1\u00ba luglio 2004 ha allenato l'RKC Waalwijk. Il 1\u00ba luglio 2005 si \u00e8 trasferito ad allenare il Feyenoord. Nel marzo 2006 ha prolungato il contratto con i \"Kameraden\" fino al 2009, poi la sua esperienza alla guida del Feyenoord si \u00e8 interrotta alla fine della stagione. Il 24 aprile 2008 diventa commissario tecnico dell'Ungheria. Il rapporto con la federazione magiara si interrompe il 23 luglio 2010.\nIl 30 maggio 2011 viene ingaggiato dall'Utrecht; come vice trova Jan Wouters, suo compagno di Nazionale ai tempi di Euro '88. Il 18 ottobre 2011 si dimette \nIl 19 marzo 2012 passa ad allendare l'Eindhoven nella Eerste Divisie. Il 1\u00ba luglio passa al RKC Waalwijk.\nIl 16 giugno 2014 \u00e8 stato nominato vice allenatore del Southampton, dove lavora al fianco di suo fratello, Ronald, per la prima volta. Lo seguir\u00e0 anche all\u2019Everton. Nell\u2019estate del 2018 diventa vice di Philip Cocu al Fenerbah\u00e7e sostituendolo a partire da novembre; a dicembre viene rimpiazzato da Ersun Yanal.\nIl 20 febbraio 2019 viene nominato commissario tecnico dell'Oman al posto del connazionale Pim Verbeek, tornando ad allenare una nazionale nove anni dopo l'esperienza con la nazionale ungherese. Supera la prima fase delle qualificazioni al Mondiale 2022 accedendo al terzo turno ma a novembre alla Coppa delle Nazioni del Golfo 2019 esce subito ai gironi venendo cos\u00ec esonerato il 16 dicembre.\nNell'estate del 2021 diventa allenatore del Beitar Gerusalemme in prima divisione israeliana."}
{"id": "954784", "revid": "253269", "url": "https://it.wikipedia.org/wiki?curid=954784", "title": "Mary Elizabeth Winstead", "text": "Biografia.\nNata da Betty Lou Knight e James Ronald Winstead, \u00e8 la pi\u00f9 giovane di cinque figli; suo nonno era un cugino dell'attrice Ava Gardner. Appassionatasi al ballo e alla recitazione, ha studiato alla Joffrey Ballet School di New York. Il suo primo ruolo lo ebbe nella serie \"Il tocco di un angelo\" dove appare come guest-star, ma il primo vero ruolo fu quello nel film commedia della Walt Disney Productions \"Sky High - Scuola di superpoteri\" del 2005, dopo aver fatto da comparsa in \"The Ring 2\". \u00c8 apparsa in diversi film horror, tra cui \"Final Destination 3\" (2006) e \"Black Christmas\" (2006). Nel 2007 ha partecipato al film \"Death Proof\", diretto da Quentin Tarantino, e nel medesimo anno ha interpretato Lucy McClane, figlia del protagonista Bruce Willis in \"Die Hard - Vivere o morire\".\nNel 2010 partecipa al film \"Scott Pilgrim vs. the World\", mentre l'anno successivo recita nell'horror-fantascientifico \"La cosa\" (2011), prequel dell'omonimo film del 1982. Nel 2012 recita accanto a Aaron Paul nel film indipendente \"Smashed\", che affronta il tema dell'alcolismo. Nel 2013 fonda il duo indie/trip hop Got a Girl con il produttore discografico Dan the Automator. Nel 2016 recita nel fanta-horror \"10 Cloverfield Lane\". Nel 2017 ha recitato nella terza stagione di \"Fargo\".\n\u00c8 stata sposata dal 2010 al 2017 con il regista Riley Stearns. Dal 2017 ha una relazione con l'attore Ewan McGregor.\nNel 2020 ha ottenuto il ruolo della Cacciatrice nel film del DC Extended Universe \"Birds of Prey e la fantasmagorica rinascita di Harley Quinn\", diretta da Cathy Yan.\nIl 26 giugno 2021 \u00e8 diventata madre per la prima volta dando alla luce il piccolo Laurie McGregor, avuto col compagno Ewan.\nDoppiatrici italiane.\nNelle versioni in italiano dei suoi film, Mary Elizabeth Winstead \u00e8 stata doppiata da:"}
{"id": "954792", "revid": "767487", "url": "https://it.wikipedia.org/wiki?curid=954792", "title": "Romeo Castelen", "text": "Biografia.\nNato in Suriname, si \u00e8 trasferito con la famiglia, come molti suoi connazionali, nei Paesi Bassi.\nCarriera.\nClub.\nInizi e carriera precoce.\nNel 2001, a 17 anni, ha esordito in Eerste Divisie con l'. Nel 2003, con la promozione dell'ADO, esordisce in Eredivisie. Nel 2004 viene messo sotto contratto dal Feyenoord, con cui totalizza 21 rei in 79 gare fra campionato e coppe.\nAmburgo.\nNel 2007 Castelen si trasferisce all'estero e firma per l'. Il 18 settembre 2007 Castelen ha segnato nella gara di andata del primo Turno di Coppa UEFA contro il Litex Lovech la vittoria per 1-0.\nSei mesi Russia e ritorno nei Paesi Bassi.\nNel febbraio 2013, dopo un lungo periodo di tempo trascorso senza squadra,si accorda con il club di prima divisione russa Volga Nizhniy Novgorod, Con il club russo disputa solo due partite. Nell'estate del 2013 da svincolato passa al RKC Waalwijk.\nAustralia, Corea del Sud e Cina.\nNell'estate 2014 firma un contratto biennale con il club australiano del Sydney Wanderers FC.\nNel luglio 2016 si trasferisce in Corea del Sud nelle file del Suwon Samsung Bluewings; il 12 gennaio 2017 viene ufficializzato il suo ingaggio dal club cinese del Zhejiang Yiteng.\nNazionale.\nIl 18 agosto 2004 \u00e8 sceso per la prima volta in campo con la maglia della Nazionale maggiore. Ha fatto parte della Nazionale olandese agli Europei Under-21 2006 in Portogallo, vinti proprio dagli \"oranje\": con Klaas-Jan Huntelaar e Dani\u00ebl de Ridder ha formato il tridente offensivo dei giovani tulipani."}
{"id": "954808", "revid": "247222", "url": "https://it.wikipedia.org/wiki?curid=954808", "title": "Andr\u00e9 Bahia", "text": "Carriera.\nClub.\nGioca nelle giovanili dell'Escolinha J\u00falio C\u00e9sar e in quelle del Flamengo. Dal 2001 viene integrato in prima squadra. Con il Flamengo disputa quattro stagioni, prima di trasferirsi in prestito al Palmeiras nel marzo 2004. Nel gennaio 2005 si \u00e8 trasferito nei Paesi Bassi: viene acquistato dal Feyenoord, con cui firma un contratto quadriennale. Con il Feyenoord disputa sette stagioni. Nel 2011 da svincolato passa al Samsunspor in Turchia. Rimasto svincolato a fine stagione, nel gennaio del 2013 torna in patria firmando un contratto con il Botafogo. Nel gennaio 2015 viene acquistato dai giapponesi del Bellmare."}
{"id": "954813", "revid": "124379328", "url": "https://it.wikipedia.org/wiki?curid=954813", "title": "Papersera", "text": "Il Papersera \u00e8 un quotidiano immaginario, dell'universo immaginario dei fumetti della Walt Disney, creato da Dick Kinney e Tony Strobl nel 1969. La Panini Comics ha pubblicato nel 2019 in Italia una miniserie omonima di quattro numeri, successivamente prolungata.\nDescrizione.\nCon sede in un edificio di Paperopoli, \u00e8 diretto da Paperon de' Paperoni, che ne \u00e8 anche il proprietario; nella redazione lavorano Paperino e Paperoga e a volte anche altri. La politica aziendale ed editoriale di Paperone, volta al risparmio estremo, \u00e8 fonte di frequenti dissidi fra lui e i suoi giornalisti. Altro personaggio che compare in queste storie \u00e8 Dinamite Bla, che gli inviati del \"Papersera\" cercano spesso di intervistare, sperimentando puntualmente le durezze del suo carattere. Il \"Papersera\" \u00e8 talvolta presentato in competizione con uno o pi\u00f9 quotidiani (come, ad esempio, \"Papervoce\", \"Papergiorno\" o \"la Tromba di Rockerduck\") di cui \u00e8 proprietario Rockerduck, il miliardario antagonista di Paperon de' Paperoni. Le storie che avevano come scenario il Papersera furono disegnate principalmente da Tony Strobl, ma poi a queste se ne aggiunsero diverse altre, opera di autori italiani e brasiliani."}
{"id": "954822", "revid": "1431409", "url": "https://it.wikipedia.org/wiki?curid=954822", "title": "Wilfred Bouma", "text": "Carriera.\nClub.\nNel 1994 firma un contratto con il , squadra che lo fa debuttare in Eredivisie nell'ottobre dello stesso anno. Due anni dopo va in prestito al MVV in Eerste Divisie, e aiuta la sua squadra a raggiungere la promozione. Poi va in prestito per una stagione al Fortuna Sittard, prima di tornare al PSV nel 1999. Con la squadra di Eindhoven debutta in Champions League, segnando per la prima volta durante l'edizione 2000-01, contro il Manchester United; partecipa alla Champions League in ogni stagione disputata ad Eindhoven, superando la fase a gironi nel 2004-05: gioca 30 gare consecutive nella competizione pi\u00f9 prestigiosa d'Europa, dal 2001 al 2005. Dopo 6 stagioni in maglia PSV (171 presenze e 19 gol), viene ceduto all'Aston Villa, il 30 agosto 2005, per 3,5 milioni di sterline. Ha concluso l'ultima stagione con 38 presenze ed un gol in Premier League. Il 25 luglio 2008 durante la partita di ritorno della Coppa Intertoto contro l'Odense, subisce un grave infortunio alla caviglia al 13' minuto del primo tempo, infortunio che non gli far\u00e0 pi\u00f9 giocare partite ufficiali con i \"Villans\". Il 30 giugno 2010 scade il suo contratto e si svincola dal club inglese. Il 30 agosto 2010, dopo cinque anni, torna a vestire la maglia del firmando un contratto biennale.\nL'8 aprile 2012 vince la Coppa d'Olanda giocando da titolare. In estate vince la Johan Cruijff Schaal e l\u2019anno seguente si ritira.\nNazionale.\nIn Nazionale ha esordito nel 2000, contro l', e ha rappresentato il proprio paese al in Portogallo. Un infortunio preclude a Bouma la partecipazione al , ma non perde la fiducia del tecnico van Basten: infatti, \u00e8 tra i 23 convocati della Nazionale olandese di Marco van Basten per Euro 2008, debuttando nel corso del secondo tempo della gara vinta contro la Francia, per poi giocare dall'inizio l'ininfluente, per l'Olanda, terza partita del girone C contro la , terminata 2-0 (Klaas-Jan Huntelaar e Robin van Persie).\nDopo il ritiro.\nDal 13 agosto 2019 \u00e8 vice allenatore allo ."}
{"id": "954828", "revid": "599013", "url": "https://it.wikipedia.org/wiki?curid=954828", "title": "Mauro Morri", "text": "\u00c8 cugino di Alessandro Angeli, anch'egli cestista.\nCarriera.\nPlaymaker di 190 centimetri, \u00e8 cresciuto nelle giovanili del Basket Rimini (a parte le stagioni 1992-93 e 1993-94 passate alla Polisportiva Stella, squadra riminese di quartiere): l'esordio in prima squadra avviene il 14 gennaio 1996, sotto la guida tecnica dell'allora coach Piero Bucchi nel match casalingo di serie A2 contro Cant\u00f9. Dopo aver conquistato la promozione in A1 coi suoi compagni, esordisce nella massima serie il 21 settembre 1997 in trasferta contro la Fortitudo Bologna. Rimane con il Basket Rimini fino alla stagione 2000-01, collezionando complessivamente 118 presenze, con un record personale di 23 punti realizzati contro Milano. Durante il campionato 2000-01 fu autore di 4 assist di media a gara: solo Gianmarco Pozzecco e Jerome Allen fecero meglio in quell'anno.\nA seguito della retrocessione riminese dalla serie A1 alla Legadue, passa ad Avellino nel 2001-02, rimanendo cos\u00ec in serie A: le sue medie ammontano a 5,1 punti segnati e 1,3 assist nei 15,8 minuti a sua disposizione.\nL'anno successivo ritorna a Rimini, in Legadue, restandovi solo per un anno: una stagione non positiva per la squadra, che si salv\u00f2 inaspettatamente solo alla penultima giornata: qui il suo contributo \u00e8 stato di 7 punti e 2,5 assist in 21,1 minuti medi.\nSuccessivamente \u00e8 al Fabriano Basket (2003-04), dove contribuisce al raggiungimento dei playoff: anche le sue medie crescono, arrivando a 13,8 punti e 5,5 assist a gara in 35,7 minuti.\nMorri passa poi a Pavia, sempre in Legadue, ma vi rimane solamente per met\u00e0 campionato; nel gennaio 2005 arriv\u00f2 infatti la separazione consensuale con la societ\u00e0 lombarda. Viene ingaggiato da Roseto fino al termine della stagione, ritornando cos\u00ec a calcare i parquet della massima serie.\nNella stagione 2005-06 la Scavolini Pesaro \u00e8 appena reduce dal fallimento ed \u00e8 costretta a disputare il campionato di serie B d'Eccellenza. Morri \u00e8 il nuovo playmaker della squadra capitanata da Carlton Myers, gi\u00e0 suo compagno ai tempi di Rimini, centrando subito l'obiettivo della promozione in Legadue. Rimane in maglia pesarese anche nell'annata 2006-07 e colleziona un'altra promozione, vincendo i play-off dopo il quinto posto ottenuto in regular season.\nResta poi in categoria accettando il contratto dell'ambiziosa Vanoli Soresina per la stagione 2007-08, classificatasi poi quinta.\nPer l'annata 2008-09 viene ingaggiato dalla TLC Palestrina, squadra in cui gioca insieme al cugino Alessandro Angeli e al concittadino Andrea Vitale nel campionato di serie A Dilettanti, la ex serie B d'Eccellenza.\nNella notte tra il 12 e il 13 giugno 2009 \u00e8 vittima di un grave incidente stradale mentre era a bordo di uno scooter a Rimini, riportando un trauma cranico, fratture ad alcune costole e vertebre, e la perforazione di un polmone: il rischio paralisi, possibile in un primo momento, fu successivamente scongiurato.\nTorna in campo nel febbraio 2011 firmando un contratto con la Virtus Molfetta, formazione militante in Serie A Dilettanti, con la quale disputa le 5 partite finali della regular season e i playout che si concludono con la retrocessione della squadra molfettese. Nel novembre 2011 scende in DNC (quinta serie) per giocare nell'AICS Barone Montalto Forl\u00ec, ma il rapporto si interrompe dopo poche partite."}
{"id": "954832", "revid": "306856", "url": "https://it.wikipedia.org/wiki?curid=954832", "title": "William Kent", "text": "Biografia.\nDopo essersi formato come pittore di carrozze e decoratore, nel 1709 Kent and\u00f2 in Italia, a Roma, per un periodo di studio dal 1709 al 1719. \nQui conobbe Thomas Coke, col quale torn\u00f2 nel Belpaese nel 1714: durante questo secondo viaggio, Kent ebbe l'occasione di apprezzare le ville di Andrea Palladio a Vicenza e conobbe Richard Boyle di Burlington, con il quale torn\u00f2 in Inghilterra nel 1719. \nL'amicizia con Richard Boyle fu decisiva per la sua carriera: con lui collabor\u00f2 a lungo, curando su sua commissione l'edizione dei \"Designs of Inigo Jones\" (\"Progetti di Inigo Jones\"), innovando l'architettura paesaggistica e aderendo al neopalladianesimo. Kent \u00e8 anche considerato uno dei primi architetti del 'Gothic revival'.\nKent decor\u00f2 alcune stanze di Kensington Palace e della Chiswick House e progett\u00f2 la Holkham Hall di Norfolk, realizzata nel 1734 su commissione dei conti di Leicester. La costruzione fu progettata come un blocco rettangolare con quattro padiglioni staccati, ma collegati ad angoli. Kent disegn\u00f2 anche la decorazione e il mobilio inserendo elementi classicheggianti.\nIl suo edificio pi\u00f9 famoso, per\u00f2, fu realizzato dopo la sua morte: si tratta della Horse Guards, a Whitehall, caratterizzato da finestre di tipo veneto.\nKent risult\u00f2 uno dei pi\u00f9 importanti esponenti del giardino all'inglese naturalistico, grazie all'introduzione del disegno informale romantico, e al superamento dei vecchi schemi geometrici. \nSi distinse anche come disegnatore di mobili, caratterizzandosi per l'unione fra lo stile classico e quello barocco, anticipando cos\u00ec gli ornatisti del secondo Settecento.\nKent ottenne numerosi titoli e riconoscimenti, come quello di pittore ritrattista del re nel 1739 e decoratore ufficiale del re."}
{"id": "954855", "revid": "110157", "url": "https://it.wikipedia.org/wiki?curid=954855", "title": "Chiesa di San Vincenzo (Genova)", "text": "La chiesa di San Vincenzo \u00e8 una delle pi\u00f9 antiche chiese cristiane di Genova. Situata nel quartiere omonimo (San Vincenzo), venne intitolata a san Vincenzo di Saragozza che pat\u00ec il martirio nel 304, sotto Diocleziano e Massimiano.\nLa chiesa di San Vincenzo venne edificata nel 1059, nel territorio allora della Domoculta di Santo Stefano. Il suo territorio parrocchiale comprendeva, prima del 1835 204 case, abitate in prevalenza da ceti artigiani.\nAll'inizio del XVIII secolo la piccola chiesa romanica fu ricostruita, essendo l'edificio medioevale ormai troppo piccolo per il quartiere, incluso nelle Mura Nuove.\nIn questo periodo infatti - a quanto si sa - per ascoltare la messa i fedeli erano costretti a sostare sul sagrato, all'aperto, mancando spazio all'interno. Ma neppure con il rifacimento dell'edificio le dimensioni erano sufficienti rispetto al numero di abitanti del quartiere, per cui parte dei suoi parrocchiani passarono alla allora costituenda parrocchia del borgo Incrociati.\nSoprattutto per questo motivo all'inizio dell'Ottocento il cardinale arcivescovo Giuseppe Maria Spina, che fu anche segretario di Stato di papa Pio VI, trasfer\u00ec il titolo parrocchiale alla vicina chiesa di N.S. Della Consolazione, la chiesa degli Agostiniani trasferiti da Artoria, di dimensioni grandiose sia pure non del tutto ultimata costruzione. Questa nuova chiesa assunse nel corso del secolo il titolo e l'eredit\u00e0 della vecchia chiesa di San Vincenzo.\nCostituita da un edificio a navata unica, la chiesa alla fine dalla sua esistenza aveva solo cinque altari, bench\u00e9 in passato dovessero essere di pi\u00f9. Dovevano essere sicuramente di troppo se nel 1582, all'epoca delle visite inviate nel clima della Controriforma, volte a funzionalizzare e ad uniformare il culto ai dettami stabiliti dalla Chiesa, quando venne a Genova come visitatore apostolico monsignor Francesco Bossi (vescovo di Novara), che ordin\u00f2 di demolire tutti gli altari escluso quello principale e i due intitolati a san Nicol\u00f2 ed ai santi Pietro e Paolo.\nLe opere d'arte esposte nella chiesa erano di vari autori, tra i quali spiccavano Pasquale Bocciardo, Agostino Ratti, Giovan Battista Santacroce, Francesco Schiaffino e Lazzaro Tavarone.\nIl Ratti, oltre ad essere tra gli artisti che avevano ornato la chiesa, nel 1775 vi veniva sepolto.\nTra gli altri sepolcri vi era quello di Bartoloni Maroni di Reggio, l'arcivescovo che aveva consacrato la chiesa nel 1233.\nFurono qui battezzati Francesco Giscardi, memorialista che apparteneva alla congregazione dell'oratorio di San Filippo, la beata Virginia Centurione Bracelli, fondatrice del vicino istituto delle Brignoline, e il doge Lorenzo De Mari, in carica dal 1744 al 1746.\nDurante l'epidemia di peste del 1656-1657, assistendo i malati, vi morirono contagiati il reverendo Strato e il curato Bartolomeo Binasco.\nNel 1751 rettore della chiesa era il reverendo Giulio Ravenna che, dopo essere stato consultore del Sant'Ufficio e rettore dell'Universit\u00e0 divenne vescovo di Aleria in Corsica.\nTra le reliquie vi era conservato un dito e la testa di san Vincenzo. Quest'ultima era stata posseduta dal cardinale Adriano Fieschi; nel 1858 era passata ai padri crociferi di san Camillo che, nel 1873, l'avevano donata alla chiesa vincenziana.\nLa chiesa, perduto il titolo parrocchiale, venne infine ceduta al demanio che vi insedi\u00f2 guarnigioni militari. Fu allora profondamente modificata dall'architetto Giovanni Battista Resasco, succeduto nel ruolo di architetto civico a Carlo Barabino, dei cui progetti fu prosecutore.\nResasco rimodell\u00f2 l'edificio in termini tardo-neoclassici. Lasci\u00f2 le murature dei prospetti laterali (tanto che nel vicoletto accanto alla ex chiesa, poi palazzina degli Ufficiali, si nota una inconsueta scansione della linea di tetto, dovuta al fronte delle precedenti cappelle con tetto a pendenza); la pi\u00f9 modificata fu la facciata, ed in essa venne impostato un basamento in bugnato nella parte inferiore ed un ordine colonnato gigante di incorniciatura per i pieni superiori, chiusi alla linea di colmo con un cornicione orizzontale. L'interno venne soppalcato per ricavare gli ambienti consoni alla nuova funzione.\nNella vecchia chiesa trasformata in palazzina di rappresentanza, ebbe la prima sede il Genio civile e, successivamente, il Tribunale militare. L'ultima destinazione, ancora attuale, \u00e8 quella di sede del Circolo ufficiali del presidio."}
{"id": "954869", "revid": "15756", "url": "https://it.wikipedia.org/wiki?curid=954869", "title": "Black Christmas - Un Natale rosso sangue", "text": "Black Christmas - Un Natale rosso sangue (\"Black Christmas\") \u00e8 un film del 2006 diretto da Glen Morgan. \u00c8 il \"remake\" del classico di Bob Clark del 1974. Il regista Glen Morgan aveva gi\u00e0 diretto la saga di \"Final Destination\".\nTrama.\n\u00c8 la vigilia di natale e le ragazze di una casa famiglia si apprestano a festeggiare tutte insieme. Il gruppo di sole donne \u00e8 costituito dalla signora Mac, direttrice della casa, e dalle coinquiline Kelly, Melissa, Dana, Heather, Lauren, Clair, Megan ed Eve, mentre il resto delle altre ragazze ha deciso di trascorrere il Natale in famiglia. Tuttavia mentre \u00e8 in camera sua a scrivere una lettera per la sorella, Clair viene uccisa da qualcuno che le infila un sacchetto e le pianta una penna nell\u2019occhio.\nNel frattempo in un centro di detenzione per malati mentali, un inserviente porta del cibo ai rinchiusi, mentre un uomo travestito da Babbo Natale, persosi all\u2019interno della struttura, nota su una delle gabbie il nome di Willy Edward Lenz, detto Billy, un pericoloso psicopatico che ogni anno, a Natale, tenta di fuggire. Intanto, fuori dalla casa, Kelly e il suo ragazzo Kyle si baciano, ma quando la ragazza scende dal mezzo, Kyle riceve una chiamata da una persona molto preoccupata.\nBilly riesce a fuggire dalla propria cella dopo avere ucciso la sua guardia, per poi evadere dall\u2019intera struttura, non prima di aver ucciso il tipo mascherato da Babbo Natale e aver utilizzato il costume per fuggire. Nel frattempo, nella casa Kelly corre a chiamare le amiche rimaste al piano di sopra: Lauren, che esce immediatamente, Clair, che non d\u00e0 risposte (essendo gi\u00e0 stata uccisa) e Megan, che si scopre essere la ragazza che parlava con Kyle nervosamente al telefono e che si rifiuta di uscire.\nMegan sta visionando un filmino porno che ritrae lei e Kyle durante un rapporto sessuale ma viene interrotta da dei rumori provenienti dalla soffitta; trovato il cadavere di Clair, non fa in tempo a rendersi conto dell'accaduto da venire brutalmente uccisa, e i suoi occhi strappati.\nLa signorina Mac, la tutrice delle giovani, racconta alle ragazze la storia di Billy Lenz, lo psicolpatico che viveva proprio in quella casa: Billy era nato con una rara malattia del fegato che gli aveva reso gialla la pelle; per questo era odiato dalla madre che non sopportava di avere un bambino diverso dagli altri. Provando il desiderio di formare una nuova famiglia, uccise il marito senza accorgersi che Billy aveva assistito al delitto, ma invece di essere ucciso fu segregato in soffitta.\nRitornando al presente, in casa delle ragazze squilla il telefono; risponde Kelly e dall'altra parte, una serie di frasi sconnesse. Heather si spaventa, soprattutto quando si scopre che gli strani rumori provengono dal cellulare di Clair, e decide di andarsene ma di fronte a lei compare Eve, un'altra inquilina, sicuramente meno bella e appariscente delle altre, che consegna un regalo a Heather.\nSi ritorna nel passato: la madre di Billy e il suo amante cercano di concepire un bambino ma data la pigrizia del compagno, la donna sale in soffitta e, al contrario di quello che ci si aspetta, si spoglia di fronte a Billy: nove mesi dopo, nasce Agnes, \u201cla nuova famiglia\u201d della madre di Billy. Ci si sposta nuovamente al presente: Eve gira per casa e poi scompare Improvvisamente; quindi arriva un'altra telefonata, questa volta dal cellulare di Megan, e nuove frasi paurose. Kelly va in camera dell'amica ma vi trova Kyle, il quale racconta alle ragazze la fine della storia di Billy: divenuto ormai adulto, Billy decide di vendicarsi finalmente della madre. Prima strapp\u00f2 un occhio ad Agnes e poi uccise il patrigno e la madre. Venne quindi imprigionato nell\u2019istituto psichiatrico cos\u00ec come Agnes. Dopo la storia Kelly scopre il tradimento di Kyle con Megan e lo caccia.\nIntanto in casa arriva la sorella di Clair, Leigh, che si rende subito poco simpatica a tutte. Heather, in camera di Eve, trova ritagli di giornale d'epoca e due occhi di un bambolotto, recapitato prima in casa. Nel frattempo, Lauren vomita dopo essersi ubriacata, e viene messa a letto da Melissa ma non prima di aver fatto una doccia e venire spiata da Billy, riuscito ad entrare nella casa. Intanto, un black-out costringe le ragazze a girare con le torce, e Dana viene mandata a controllare il generatore; attirata l\u00ec da strani rumori, viene trascinata via e uccisa con un piccolo rastrello da qualcuno con dei lunghi capelli biondi.\nMorendo, Dana scopre il teschio del padre di Billy. Leigh sta perlustrando la casa ma in quel momento le ragazze ricevono una telefonata dal cellulare di Dana. Si sente un urlo e le ragazze, meno la signorina Mac e Lauren, escono per controllare: Kelly e Melissa vanno verso il generatore, mentre Heather e Leigh si dirigono alla macchina di Eve, che credevano andata via; aperta la portiera, la testa della ragazza rotola ai loro piedi. Tornate di corsa in casa, Kelli chiama la polizia, denunciando la morte di Eve e la scomparsa di Clair, Megan e Dana; a causa della bufera, le autorit\u00e0 non arriveranno in meno di due ore.\nHeather e la signorina Mac vogliono andar via, le altre invece preferiscono restare; le due donne si precipitano in auto, ma non riescono a partire: Heather viene uccisa da Billy nell'auto, mentre la Mac muore trafitta dalla caduta di una stalattite di ghiaccio. Preoccupate dal ritardo delle due, Kelly e Leigh vanno a controllare, lasciando Melissa in compagnia di Lauren, addormentata. Leigh, vicino al garage, scivola su una macchia di sangue, lanciando un urlo che attira l'attenzione di Melissa, che esce in corridoio; qui, viene aggredita dalla misteriosa figura con i capelli biondi che la scaraventa a terra e le strappa gli occhi, trascinandola poi via. Kelly e Leigh si barricano in camera di Lauren. Kelly, non trovando Melissa, la chiama sul cellulare, ma sente che la suoneria proviene dal soffitto. Irrompe nella stanza Kyle, che viene aggredito da Leigh, la quale scopre che Lauren non dormiva, ma anche lei ha subito la stessa sorte delle altre.\nConvintesi che Kyle non sia l'assassino, i tre decidono di affrontare il killer; Kyle apre la botola della soffitta, ma viene catturato e ucciso. A Kyle vengono estirpati gli occhi e il killer dai capelli biondi mostra il suo volto spiritato. Dopo aver constatato la morte di Clair, Leigh sta per precipitare a causa della rottura del pavimento; mentre Kelly va ad aiutarla l'assassino accende delle candele sotto un albero di Natale ai piedi del quale ci sono i corpi di Megan e Melissa. Quindi l'assassino si rivolge alle due superstiti dicendo che adesso sono loro la sua famiglia; Leigh urla e precipita di sotto, mentre Kelly inizia a lottare, riuscendo a colpire con un forchettone un occhio del killer, che per\u00f2 come se nulla fosse si tira fuori l'arnese insieme all'occhio, che si rivela finto.\nA questo punto Kelly capisce di avere di fronte Agnes, la sorella/figlia di Billy, divenuta una psicopatica criminale dopo gli avvenimenti degli anni precedenti; spunta fuori anche Billy, ma l'intervento di Leigh, che non \u00e8 morta nella caduta, salva la ragazza e riesce a far scappare Kelly, mentre gli assassini rimangono intrappolati nell'incendio che si sviluppa per le candele. In ospedale un poliziotto chiede a Leigh d'identificare il cadavere di Agnes; ma nella sacca c'\u00e8 il corpo di Clair. Leigh va subito nella camera di Kelly, ma qui viene aggredita da Agnes, che le spezza il collo; contemporaneamente, Billy muore a causa delle gravi ustioni dovute all'incendio.\nPoco dopo Kelly torna nella sua stanza, e sotto il cuscino trova la medaglietta insanguinata dell'orologio di Leigh, regalatole dalla sorella, quindi una macchia di sangue si propaga nel soffitto, e una botola si apre. La ragazza inizia ad urlare, ma nessuno sente a causa di un gruppo di cantori natalizi. Kelly decide di azionare il defibrilatore, e in quel momento alle sue spalle compare Agnes, che l'afferra, ma la ragazza riesce a sfuggirgli e punta dritta al volto dell'assassina con il macchinario, friggendole il volto. Il terrore \u00e8 finito e tutti possono passare finalmente un buon natale.\nDistribuzione.\nIl film usc\u00ec negli Stati Uniti proprio il 25 dicembre del 2006. In Italia venne distribuito il 19 settembre dalla \"Mediafilm\". Nel Regno Unito invece usc\u00ec dieci giorni prima della distribuzione americana.\nControversie.\nMolti gruppi cristiani in America non gradirono affatto la scelta di distribuire proprio nel giorno di Natale. \u00c8 stato definito da alcuni di questi come \"offensivo\" e \"malato\". La casa di produzione, la Dimension Films si \u00e8 giustificata a queste controversie dicendo che molti altri horror sono stati fatti uscire nel periodo natalizio e non hanno ricevuto tutte quelle critiche.\nVersioni differenti del film.\nIl film esiste in tre versioni differenti: la versione americana cinematografica, la versione americana integrale con scene non presenti nella versione cinematografica e la versione britannica. In Italia \u00e8 stata distribuita l'ultima di queste tre versioni, differente e pi\u00f9 breve delle prime due.\nMateriale pubblicitario.\nNei trailer e negli spot televisivi americani sono presenti delle scene che vennero girate solamente per scopo pubblicitario e che non vennero aggiunte nel film in nessun modo:\nHome Video.\nNegli Stati Uniti furono distribuite in DVD e HD-DVD sia la versione cinematografica che la versione integrale il 3 aprile del 2007.\nIn Italia il film venne distribuito in DVD dalla \"Mediafilm\" il 2 gennaio 2008. Non venne distribuito in Blu-Ray e oltretutto la \"Mediafilm\" fall\u00ec prima che una versione ad alta definizione potesse essere distribuita. La versione in DVD italiana, dunque quella con il master dell'Inghilterra, contiene come lingue l'Italiano in Dolby Digital 5.1, in Dolby Digital 2.0 e in DTS 5.1, mentre l'Inglese semplicemente in un Dolby Digital 2.0. Tra i sottotitoli, l'Italiano per i non udenti. \u00c8 composto da diversi contenuti speciali come \"May all your Christmases be Black - Speciale\", una photogallery, il trailer italiano, il trailer originale e degli spot pubblicitari. Dato il fallimento gi\u00e0 citato della \"Mediafilm\", il film \u00e8 fuori catalogo e raro da trovare nei negozi."}
{"id": "954911", "revid": "1982", "url": "https://it.wikipedia.org/wiki?curid=954911", "title": "Tomba di Virgilio", "text": ""}
{"id": "954957", "revid": "2127271", "url": "https://it.wikipedia.org/wiki?curid=954957", "title": "Foot-Ball Club Internazionale-Naples", "text": "Il Foot-Ball Club Internazionale-Naples, meglio noto come F.B.C. Internaples, \u00e8 stata una societ\u00e0 calcistica di Napoli.\nLa squadra \u00e8 nata dalla fusione tra Naples ed Internazionale Napoli nel 1922. Il suo pi\u00f9 importante risultato ottenuto \u00e8 il raggiungimento della Finale della Lega Sud, poi persa contro l'Alba di Roma, nella stagione 1925-1926, che le valse l'ammissione in Divisione Nazionale. Nell'agosto 1926 l'Internaples cambi\u00f2 denominazione in A.C. Napoli modificando radicalmente il proprio statuto e trasformandosi nel odierno.\nNel 1944 alcuni vecchi soci ricostituirono il club con la denominazione di U.S. Internaples. Vincenzo Milano ne fu il presidente fino al 1950. La nuova societ\u00e0 tuttavia non ottenne risultati di rilievo in ambito calcistico, concentrandosi soprattutto sul ciclismo. \u00c8 considerata la pi\u00f9 antica societ\u00e0 ciclistica campana. In seguito alla fusione con il G.S. Milano Sport ha assunto la denominazione di U.S. Internaples Milano Sport.\nStoria.\nLa nascita nel 1922.\nNell'ottobre 1922 i \"bleu-celesti\" del Naples e i \"bleu\" dell'US Internazionale di Napoli (che l'anno precedente avevano gi\u00e0 assorbito il Pro Napoli) attuarono una nuova fusione, resa necessaria da esigenze di carattere finanziario, e diedero cos\u00ec vita al \"Foot-Ball Club Internazionale-Naples\", spesso abbreviato in \"Internaples\". Il quotidiano partenopeo \"Il Mezzogiorno\" dell'1-2 ottobre 1922 annunci\u00f2 che, poich\u00e9 la fusione di Naples e Internazionale in un nuovo club dal nome di \"Internazionale-Naples\" era ormai certa, l'Internazionale avrebbe schierato nell'amichevole contro la Puteolana alcuni giocatori del Naples. Nei giorni immediatamente successivi alla fusione l'Internazionale-Naples era spesso abbreviato anche in \"Internazionale\" dalla stampa, e il quotidiano romano \"Il Messaggero\" del 10 novembre 1922 pubblic\u00f2 la notizia che la Lazio avrebbe affrontato in amichevole \"l'Internazionale di Napoli, recentemente fusosi con il Naples\", come se l'Internaples proseguisse pi\u00f9 la storia dell'Internazionale che non quella del Naples.\nIn effetti alcuni soci del club bleu-celeste contrari alla fusione rifondarono il Naples che ripart\u00ec dalle serie minori, festeggiando nel febbraio 1926 il ventennale. Inoltre nei primi tempi, prima di trasferirsi progressivamente all'Arenaccia, l'Internaples disputava le proprie partite interne ad Agnano, nello stesso campo dell'Internazionale, e non al campo del Poligono di Bagnoli, dove giocava il Naples. Anche i colori dell'Internaples coincidevano grossomodo con quelli dell'Internazionale (entrambi erano soprannominati i \"bleu\", mentre il Naples era soprannominato i \"bleu-celesti\"). Inoltre il primo presidente dell'Internaples fu proprio Emilio Reale, presidente dell'Internazionale al momento della fusione. Una lettera del 1931 che Serracapriola, presidente del Napoli, invi\u00f2 all'ex calciatore Minter, accenna \"alla vecchia, modesta Internazionale che \u00e8 diventata oggi il possente Napoli\".\nI campionati nella massima serie nazionale.\nLa squadra venne subito iscritta al campionato di Prima Divisione Lega Sud (allora la Massima Divisione), in quanto categoria di merito sia di Naples che di Internazionale. Nel frattempo, la , finalista della Lega Sud nella stagione precedente, non si iscrisse al Campionato di Prima Divisione 1922-23, ma ci\u00f2 non bast\u00f2 all'Internaples per riconquistare il dominio regionale, venendo in quegli anni il Campionato Campano e quello centro-meridionale dominato dal di Torre Annunziata (che nel 1924 raggiunse addirittura la Finalissima contro il Genoa venendo sconfitta con onore per 3-1 e 1-1).\nNella sua prima stagione l'Internaples, nonostante alcune difficolt\u00e0 iniziali (come la sconfitta in trasferta con lo Stabia, poi ribaltata a tavolino, e la sconfitta casalinga con la Cavese), si classific\u00f2 al secondo posto nel campionato campano dietro al Savoia e davanti allo Stabia qualificandosi cos\u00ec alle semifinali interregionali Lega Sud dove arriv\u00f2 ultima nel girone B senza racimolare nemmeno un punto.\nNella stagione successiva l'Internaples arriv\u00f2 di nuovo secondo nel campionato campano, avendo la meglio su Cavese e Bagnolese anche a causa di alcuni risultati cambiati a tavolino dal Comitato Regionale Campano, qualificandosi di nuovo alle semifinali Lega Sud dove si classific\u00f2 al terzo posto dietro Alba di Roma e Pro Italia di Taranto. All'assemblea dei soci di luglio 1924 Emilio Reale fu riconfermato presidente dell'Internaples.\nNella stagione successiva la squadra, allenata da Bino Shasa, non riusc\u00ec neppure a superare la fase regionale, chiudendo terza nel girone campano dietro al solito Savoia e alla sorpresa Cavese e mancando per un solo punto la qualificazione alle Semifinali di Lega. Gli scontri diretti con la Cavese ebbero come esito due pareggi, ma due fattori determinarono l'eliminazione prematura dell'Internaples: il pareggio casalingo con il Savoia (contro il quale invece la Cavese aveva vinto), partita in cui peraltro l'Internaples recrimin\u00f2 per un gol dubbiosamente annullato a Pino Ghisi, e la decisione della Presidenza Federale, presa a campionato regionale ultimato, di annullare per irregolarit\u00e0 la partita Salernitanaudax-Cavese 2-0 e di farla ripetere il 29 marzo 1925: i salernitani tuttavia diedero forfait permettendo alla Cavese di sorpassare in extremis l'Internaples sottraendole la qualificazione inizialmente conseguita.\nNell'estate del 1925, tuttavia, il Savoia e la Cavese non riuscirono ad iscriversi alla Prima Divisione, e l'Internaples, rinforzato dagli arrivi, voluti dal nuovo presidente Giorgio Ascarelli, dell'allenatore Carlo Carcano (che nella prima parte della stagione scese anche in campo giocando le sue ultime partite da calciatore) e di un giovane Giovanni Ferrari, ex giocatori dell'Alessandria e da un diciasettenne Attila Sallustro promosso dalle giovanili riusc\u00ec a riconquistare il primato regionale laureandosi Campione di Campania lasciandosi alle spalle la Bagnolese e accedendo cos\u00ec alle Semifinali di Lega Sud. Vinto anche il Girone A delle Semifinali di Lega Sud avendo la meglio sulla Fortitudo di Roma, affront\u00f2 nella Finale di Lega Sud l'Alba di Roma, vincitrice dell'altro girone di semifinale dopo un acceso testa a testa con la Bagnolese. Nella gara di andata, disputata a Roma, l'Internaples venne travolto 6-1, compromettendo la qualificazione alla Finalissima per lo scudetto, in quanto, proprio in quella stagione, fu introdotto il quoziente reti per discriminare i pari merito in classifica. Al ritorno l'Internaples riusc\u00ec a portarsi in vantaggio, ma necessitando di vincere con uno scarto di almeno cinque reti per pareggiare non solo i punti in classifica ma anche il quoziente reti (o addirittura a portarlo a proprio favore in caso di vittoria con almeno sei gol di scarto), si espose ai contropiedi, ragion per cui l'Alba riusc\u00ec a pareggiare, chiudendo il discorso qualificazione e laureandosi campione del Sud con 3 punti contro il solo punto dell'Internaples. All'intervallo e dopo la fine dell'incontro si verificarono dei gravi incidenti: la frangia pi\u00f9 violenta del tifo partenopeo, volendo vendicarsi dell'aggressione subita all'andata da una parte dei sostenitori albini, aggred\u00ec tifosi e giocatori albini, costringendo le forze pubbliche a intervenire. Questi gravi incidenti portarono a pesanti sanzioni: l'Internaples fu multato di 2000 lire e i suoi due campi (l'Arenaccia e quello di Agnano) furono squalificati fino al 30 settembre, per cui il Napoli dovette trasferirsi sul campo della Bagnolese, e inoltre alla societ\u00e0 fu intimato di denunciare ed eventualmente radiare, nel caso si trattasse di propri soci, i facinorosi responsabili degli incidenti, pena sanzioni ancora pi\u00f9 pesanti (che potevano arrivare fino all'esclusione dal campionato). L'allenatore Carcano e l'attaccante Ferrari, constatato il clima agitato, decisero di lasciare la squadra tornando all'Alessandria.\nVerso la nascita dell'Associazione Calcio Napoli.\nNel frattempo, con l'approvazione della Carta di Viareggio, il 2 agosto 1926 l'Internaples ottenne l'ammissione al nuovo campionato di massima serie unificato tra Nord e Sud, la Divisione Nazionale, ufficialmente in virt\u00f9 del primo posto conseguito nel Campionato Campano, ma anche per il raggiungimento della Finale di Lega Sud. Insieme all'Internaples, ottennero l'ammissione alla Divisione Nazionale gestita dal Direttorio Divisioni Superiori, l'antesignano dell'odierna Lega Calcio, anche i sodalizi capitolini Alba Roma e Fortitudo Pro Roma (prima e seconda classificata nel Campionato laziale). Stante il divario tra Nord e Sud, delle 20 squadre partecipanti alla Divisione Nazionale 1926-1927, solo 3 provenivano dal Sud contro le 17 del Nord. \nIl 25 agosto 1926, in seguito all'ammissione in Divisione Nazionale, l'assemblea dei soci dell'Internaples decise di cambiare il nome della societ\u00e0 in \"Associazione Calcio Napoli\". A spingere il presidente Giorgio Ascarelli a cambiare denominazione alla societ\u00e0 fu probabilmente il fatto che il nome \"Internaples\" era sgradito al regime fascista in quanto costituito da \"Inter\" (abbreviazione di \"Internazionale\", che a sua volta ricordava l'Internazionale comunista, nemica politica del regime) e da \"Naples\" (osteggiato in quanto termine straniero), per cui Ascarelli ritenne opportuno rimuovere \"Inter\" dalla denominazione e sostituire l'anglofono \"Naples\" con il vero nome della citt\u00e0 (Napoli). Ad alcuni giornali ci volle del tempo per abituarsi alla nuova denominazione: nel settembre 1926 alcuni quotidiani romani (tra cui \"L'Impero\") riportarono la notizia che i biancocelesti capitolini si erano recati a Napoli per affrontare in amichevole l'\"Internaples\" (chiamata correttamente \"A.C. Napoli\", invece, da altri periodici), mentre il quotidiano livornese \"Il Telegrafo\" il 4 ottobre 1926 scrisse che alla prima giornata di Divisione Nazionale 1926-1927 l'\"Internaples\" era stata sconfitta dall'Inter per 3-0 e che inoltre la partita tra Fiorentina e Pisa era stata arbitrata da Reichlin dell'\"Internaples\". A partire dalla seconda giornata \"Il Telegrafo\" cominci\u00f2 a usare \"Napoli\" in luogo dell'erroneo \"Internaples\".\nLa rifondazione dell'Internaples durante la seconda guerra mondiale.\nNel 1944 l'Internaples venne rifondato da alcuni vecchi soci per partecipare dapprima alla Coppa della Liberazione 1944 e poi al Campionato Campano di guerra 1945, nel quale non and\u00f2 oltre il settimo posto. Vincenzo Milano ne fu il presidente fino al 1950. Nella stagione 1945-46 disput\u00f2 il campionato campano di Prima Divisione, riuscendo a qualificarsi addirittura alla Finalissima per il titolo di campione campano, disputata ad Avellino il 4 agosto 1946 contro l'Angri: alla fine fu proprio l'Internaples a vincere l'incontro (3-2), laureandosi \"campione campano di Prima Divisione\". Tuttavia, malgrado la vittoria del campionato, l'U.S. Internaples rinunci\u00f2 alla promozione alla Serie C.\nNella stagione 1946-47 disput\u00f2 di nuovo il campionato di Prima Divisione Campana venendo inserita nel Girone A. Nella stagione successiva, il 26 febbraio 1948, affront\u00f2 in una gara di campionato la squadra riserve del , perdendo per 7-0 e schierando Perroni, Feliciati e Rizzo; Canonico, Capuano e Di Giovanni; Caromante, Ragan\u00e0, Di Lorenzo I, Vitolo e Di Lorenzo II.\nFino almeno al 1953 l'U.S. Internaples gioc\u00f2 nella Prima Divisione campana, per poi far perdere le proprie tracce almeno in ambito calcistico. Ben pi\u00f9 rilevante \u00e8 stato il contributo in ambito ciclistico, essendo considerata la pi\u00f9 antica societ\u00e0 ciclistica campana. Dopo la fusione con il G.S. Milano Sport ha cambiato denominazione in U.S. Internaples Milano Sport.\nColori.\nI colori della maglia dell'Internazionale-Naples erano il bianco e l'azzurro.\nStrutture.\nStadio.\nL'Internazionale-Naples giocava le partite casalinghe allo Stadio Militare dell'Arenaccia."}
{"id": "954990", "revid": "767487", "url": "https://it.wikipedia.org/wiki?curid=954990", "title": "Il figlio", "text": "Il figlio (\"Le Fils\") \u00e8 un film del 2002 scritto e diretto da Jean-Pierre e Luc Dardenne.\nPresentato in concorso al 55\u00ba Festival di Cannes, ha ricevuto una menzione speciale della giuria ecumenica, mentre il protagonista Olivier Gourmet ha ricevuto il premio per la migliore interpretazione maschile.\nTrama.\nOlivier insegna falegnameria in un centro che si occupa del reinserimento di ragazzi disadattati e usciti dal riformatorio.\nUn giorno un assistente sociale gli propone di accogliere come apprendista il sedicenne Francis, reduce da 5 anni di riformatorio per aver ucciso un bambino.\nOlivier in un primo momento rifiuta, ma poi accetta. Il giorno dopo riceve la visita della sua ex-moglie, Magali, che lo informa di essere incinta e dell'intenzione di risposarsi a breve. Lui le comunica quanto accaduto al centro e la sua volont\u00e0 di prendere in tutela Francis, chiarendo cos\u00ec allo spettatore come l'adolescente sia stato responsabile della morte del loro figlio cinque anni prima. Sconvolta, chiedendogli il motivo di una tale scelta, Olivier risponde di non saperlo. Probabilmente, insegnandogli un mestiere, vuole dare al ragazzo una possibilit\u00e0, augurandosi di non rivederlo n\u00e9 sentir parlare di lui in futuro.\nOliver inizia ad osservare scrupolosamente, a volte anche a spiare, Francis e le sue poco raccomandabili frequentazioni, scettico su un suo recupero. L'uomo lo tratta freddamente ma con professionalit\u00e0. L'adolescente si dimostra un allievo modello, avendo per l'altro un rispetto ed un'ammirazione assoluti. La verit\u00e0 diverr\u00e0 evidente. Francis teme una vendetta ma poi si convince delle intenzioni benevole di Olivier.\nRiconoscimenti.\nL'autorevole rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "954996", "revid": "88740", "url": "https://it.wikipedia.org/wiki?curid=954996", "title": "Abbazia di Saint-Germain-des-Pr\u00e9s", "text": "L'abbazia di Saint-Germain-des-Pr\u00e9s \u00e8 uno dei pi\u00f9 antichi luoghi di culto cattolici di Parigi. Del complesso, attualmente rimane soltanto la chiesa, uno dei primi edifici in stile gotico della citt\u00e0, costruita in luogo di una pi\u00f9 antica tra il 1014 e il 1163; essa \u00e8 attualmente sede dell'omonima parrocchia, appartenente all'arcidiocesi di Parigi.\nLa chiesa si affaccia su \"place Saint Germain des Pr\u00e9s\", all'angolo tra \"Boulevard Saint-Germain\" e \"rue Bonaparte\" e si trova nei pressi della stazione della metropolitana di Parigi \"Saint-Germain-des-Pr\u00e9s\" (linea ).\nDal 26 ottobre 1953 \u00e8 monumento storico di Francia.\nStoria.\nLe sue origini risalgono al 542 quando re Childeberto I la fece costruire per custodirvi delle reliquie di San Vincenzo che egli aveva ricevuto in Spagna durante l'assedio di Saragozza: Childeberto stava infatti assediando la citt\u00e0 quando ud\u00ec che la popolazione si era posta sotto la protezione di San Vincenzo. Questo lo port\u00f2 a scegliere di interrompere l'assedio per non contrastare la protezione divina invocata e come tale lasci\u00f2 la citt\u00e0. In segno di gratitudine per aver interrotto le ostilit\u00e0, il vescovo di Saragozza gli offr\u00ec in dono la stola di San Vincenzo che in quella citt\u00e0 era conservata.\nPosta quindi sotto patronato reale, l'abbazia divenne una delle pi\u00f9 ricche di Francia; essa accolse un importante \"scriptorium\" gi\u00e0 a partire dall'XI secolo e rimase un centro della vita intellettuale cattolica francese sino alla Rivoluzione francese.\nNel 558 la chiesa venne ufficialmente dedicata a San Vincenzo ad opera di Germano, vescovo di Parigi, il 23 dicembre; quello stesso giorno Childeberto mor\u00ec. Per commemorare questi eventi, presso la chiesa venne eretto anche un monastero, i cui abati avevano giurisdizione temporale e spirituale sull'area del quartiere di Saint-Germain, che si era formato attorno alla chiesa (questo privilegio ebbe valore sino al 1670). Nel VII secolo venne introdotta la regola mista di san Colombano e san Benedetto, fino alla riforma generale benedettina di Benedetto d'Aniane.\nLa chiesa venne quindi saccheggiata pi\u00f9 volte ed incendiata dai Normanni nel IX secolo sino a venire ricostruita nel 1014 e completata nel 1163, quando venne dedicata da papa Alessandro III in persona. Il santo patrono scelto fu San Germano di Parigi (in francese, appunto, \"Saint Germain de Paris\"), quello stesso vescovo che aveva consacrato l'antica chiesa e che era stato successivamente canonizzato. Le grandi mura di Parigi, erette sotto il regno di Filippo II di Francia, non comprendevano la chiesa, il che consent\u00ec al complesso di espandersi ulteriormente. Venne costruito un nuovo refettorio per il monastero ad opera di Pierre de Montereau attorno al 1239 (questi fu pi\u00f9 tardi l'architetto della Sainte-Chapelle).\nIl portale venne realizzato nel XII secolo e, dopo che questo croll\u00f2 rovinosamente nel 1604, venne rimpiazzato da un nuovo portale classicheggiante nel 1606, eseguito da Marcel Le Roy. Nel Seicento l'abbazia era divenuta una potentissima sede benedettina e nel 1618 vi sorse la congregazione di San Mauro, che la rese un fondamentale centro culturale.\nVenne soppressa durante la Rivoluzione, dopo che gran parte dell'edificio era andata distrutta in un incendio nel 1794. Nelle vicinanze del monastero ebbe luogo uno degli episodi pi\u00f9 feroci della Rivoluzione Francese: il massacro di 318 preti da parte della folla, il 3 settembre 1792. La chiesa, chiusa al culto, venne riaperta nel 1803.\nTra il 1821 e il 1854, al chiesa fu oggetto di una lunga serie di restauri conservativi, dapprima sotto la direzione di \u00c9tienne-Hippolyte Godde, poi, dal 1840, di Victor Baltard. Nel 2012, \u00e8 stato realizzato il nuovo presbiterio sotto la crociera.\nDescrizione.\nLa chiesa.\nEsterno.\nLa chiesa attuale \u00e8 priva di facciata: si accede all'edificio, infatti, tramite portale marmoreo del XII secolo, preceduto da un protiro seicentesco, il quale \u00e8 posto alla base di una delle tre torri originarie, l'unica sopravvissuta, che contiene nella cella campanaria una delle pi\u00f9 antiche campane di Francia. Un secondo ingresso \u00e8 sul lato destro della chiesa e, anch'esso in stile barocco, \u00e8 opera di Marcel Le Roy che lo realizz\u00f2 nel 1606.\nAll'incrocio del transetto, ai due lati del coro, si trova ci\u00f2 che resta di antichi campanili, ora ridotti a due tozze torri alte fino al cleristorio della navata centrale. L'area absidale presenta, esternamente, una serie di archi rampanti che sostengono la struttura, decorati alla base con delle colonnine. Secondo alcune ipotesi, sarebbero il primo esempio di tale sostegno nella storia dell'architettura.\nInterno.\nInternamente, la chiesa presenta una pianta a croce latina. L'aula \u00e8 divisa in tre navate coperte con volte a crociera da arcate a tutto sesto poggianti su pilastri con semicolonne; la navata maggiore \u00e8 decorata con affreschi policromi e presenta, nella parte superiore delle pareti, un cleristorio formato da ampie monofore, senza triforio o matroneo. Oltre il transetto, essa continua con il profondo coro, circondato da un deambulatorio con cappelle radiali e terminante con abside semicircolare, le cui pareti presentano dei mosaici e, al di sotto del cleristorio, un basso triforio.\nFra le vetrate conservate all'interno della chiesa, le pi\u00f9 antiche sono nella cappella di Santa Genoveffa e risalgono al XIII secolo. Tra le sepolture famose si ricordano quelle del filosofo Cartesio, del poeta Nicolas Boileau, di Jean Mabillon, fondatore della paleografia e della diplomatica, e del re Giovanni II Casimiro di Polonia, divenuto abate di Saint Germain des Pr\u00e9s nel 1669. Nel transetto, inoltre, si trovano due altari laterali barocchi del XVII secolo: quello di sinistra \u00e8 dedicato a san Francesco Saverio, mentre quello di destra a santa Margherita. Il presbiterio \u00e8 situato nella crociera ed \u00e8 costituito da moderni arredi in marmo (altare a ambone) e legno (sede e crocifisso); al centro dell'abside, si trova ancora l'altare maggiore neogotico, sul quale \u00e8 posto il tabernacolo installato nel 2014.\nOrgano a canne.\nSulla cantoria in controfacciata si trova l'organo a canne della chiesa, ricostruito nel 1973 dalla ditta organaria Haerpfer-Erman. Prima dell'organo ottocentesco ve ne erano stati altri due: il primo risalente al XV secolo, il secondo costruito nel 1661 da Pierre e Alexandre Thierry e nel 1798 trasferito nella chiesa di Saint-Eustache. Lo strumento attuale venne acquistato nel 1805 e proveniva dalla abbazia di San Vittore, per la quale era stato costruito nel 1691 da Alexandre Thierry e successivamente pi\u00f9 volte modificato da vari organari; una volta trasferito nella sua nuova collocazione, \u00e8 stato ricostruito da Jean-Baptiste Stoltz nel 1862 prima dell'intervento di Haerpfer-Erman.\nL'organo a canne \u00e8 a trasmissione integralmente meccanica e conta 56 registri. Il materiale fonico \u00e8 integralmente alloggiato all'interno della cassa lignea ottocentesca, con positivo tergale e mostra composta da canne di principale con bocche \"a scudo\", sormontata da alcune sculture di angeli. La consolle si trova anch'essa in cantoria ed \u00e8 a finestra; essa dispone di quattro tastiere di 56 note ciascuna e pedaliera concava di 30 note; i registri sono azionati da pomelli ad estrazione posti su pi\u00f9 file verticali alla destra e alla sinistra dei manuali.\nIl palazzo abbaziale.\nIl palazzo abbaziale in pietra e mattoni fu costruito nel 1586 per Carlo di Borbone, cardinale ed abate di Saint-Germain e, per brevissimo tempo, pretendente al trono di Francia. Pi\u00f9 di dieci abati si susseguirono sino alla Rivoluzione, quando il palazzo fu venduto. James Pradier, scultore del XIX secolo, famoso per le sue sculture femminili, install\u00f2 qui il suo studio. Il palazzo \u00e8 rinomato soprattutto per l'abbinamento di vari materiali e per le belle finestre verticali.\nCronotassi degli abati.\nAbati commendatari:"}
{"id": "955088", "revid": "31886", "url": "https://it.wikipedia.org/wiki?curid=955088", "title": "Contea di Lawrence (Pennsylvania)", "text": "La contea di Lawrence (in inglese Lawrence County) \u00e8 una contea dell'area occidentale dello Stato della Pennsylvania negli Stati Uniti.\nGeografia fisica.\nLa contea confina a nord con la contea di Mercer, a est con la contea di Butler, a sud con la contea di Beaver ed a ovest con le contee di Columbiana e di Mahoning dell'Ohio.\nIl territorio \u00e8 prevalentemente collinoso. Il fiume \"Shenango\" scorre verso sud e bagna New Castle dove riceve da nord il fiume \"Neshannock\". A sud di New Casle lo Shenango confluisce con il \"Mahoning\" per formare il fiume \"Beaver\". Il Beaver riceve da destra lo \"Slippery Rock Creek\", che drena l'area sud-orientale, e prosegue verso la valle dell'Ohio a sud. Parte del corso dello Slippery Rock rientra nel parco statale di \"McConnells Mill\".\nStoria.\nI primi abitanti del territorio furono indiani irochesi e Delaware. \nLa contea fu istituita nel 1849 su un territorio che fino a quel momento aveva fatto parte delle contee di Beaver e Mercer. Il nome deriva dalla \"USS Lawrence\", la nave ammiraglia della flotta americana comandata da Oliver Perry che prese parte alla battaglia del lago Erie nel 1812.\nLa citt\u00e0 di New Castle fu fondata nel 1798 ed ebbe un notevole sviluppo industriale nel corso dell'Ottocento e nei primi decenni del Novecento. Gli immigrati italiani di fine Ottocento vi hanno fondato importanti aziende produttrici di fuochi d'artificio attive ancora oggi."}
{"id": "955171", "revid": "110157", "url": "https://it.wikipedia.org/wiki?curid=955171", "title": "Barry Ferguson", "text": "Dal 17 giugno 2006 \u00e8 membro dell'Ordine dell'Impero britannico.\nCaratteristiche tecniche.\nCalciatore dotato di una buona tecnica individuale, ma soprattutto di resistenza e controllo di palla, poteva essere impiegato sia nel ruolo di regista sia in quello di mezzala destra.\nCarriera.\nClub.\nRangers.\nNativo di Glasgow, ha sempre militato come centrocampista nei Rangers fin dalle giovanili, fatta eccezione per un biennio trascorso nella Premier League inglese con la maglia del .\n\u00c8 il pi\u00f9 giovane capitano della storia dei Rangers. Analogo ruolo riveste nella Nazionale scozzese, nella quale esord\u00ec nel 1999.\nDa sempre tifoso dei Rangers, Ferguson esord\u00ec in prima squadra a 19 anni, nell'ultima giornata del campionato 1996/97 contro gli Hearts: la sua prestazione gli valse il riconoscimento di \"Man of the Match\". Il nuovo tecnico Dick Advocaat, che arriv\u00f2 nell'estate del 1998 al club, fece di Ferguson uno dei punti fermi della squadra, della quale a 23 anni divenne capitano e, con la fascia al braccio, condusse al \"double\" Coppa di Lega / Coppa di Scozia e, l'anno seguente, con McLeish in panchina, addirittura al \"treble\".\nBlackburn Rovers.\nNel 2003 Barry Ferguson fu di fatto costretto a trasferirsi, a causa della crisi finanziaria cui la gestione economica di Advocaat aveva condotto i Rangers. Il capitano firm\u00f2 un contratto biennale con gli inglesi del , che pagarono al club scozzese una buonuscita di 7,5 milioni di sterline (circa 11 milioni di euro). L'inizio a Blackburn fu difficile, ma dopo una vittoria a Birmingham contro il City nel dicembre 2003, conseguita anche con un suo goal, sembr\u00f2 che le cose potessero migliorare sia per il giocatore che per la squadra. Invece, poche settimane dopo, nel corso di un incontro vinto al St. James's Park di Newcastle contro lo United, Ferguson si procur\u00f2 una gravissima lesione al ginocchio che gli fece saltare l'intero prosieguo di stagione.\nLo scozzese Graeme Souness, allenatore del Blackburn, assegn\u00f2 nell'estate del 2004 la fascia da capitano al suo connazionale Ferguson. Questi si adatt\u00f2 bene al calcio della Premier League nonostante i limiti tecnici della squadra e il cambio di tecnico in corsa (Souness venne rimpiazzato da Mark Hughes).\nRitorno ai Rangers.\nNel gennaio del 2005 Ferguson chiese alla societ\u00e0 del Blackburn di essere ceduto e di poter tornare a giocare in Scozia. Poco dopo i \"Rovers\" trovarono un accordo con i Rangers sulla base di sette milioni di euro ed il calciatore torn\u00f2 quindi nel suo club di origine. Tra i motivi del ritorno in Scozia, Ferguson addusse anche quello per cui \u00abnessun derby del Lancashire avr\u00e0 mai il fascino dell'Old Firm\u00bb.\nFerguson torn\u00f2 in campo in tempo per vincere il \"double\" del 2005, anche se per quella stagione non vest\u00ec la fascia da capitano, che non gli fu riassegnata fino alla stagione successiva. Nel frattempo Berti Vogts, all'epoca commissario tecnico, lo fece capitano della nazionale scozzese.\nI problemi non terminarono per Ferguson dopo il suo ritorno ai Rangers. A parte un infortunio alla caviglia che si stava trascinando gi\u00e0 dai tempi del Blackburn, e per il quale aveva dichiarato nel maggio 2006 che avrebbe dovuto operarsi gi\u00e0 da tempo, il nuovo tecnico Le Guen, in carica per soli sei mesi dal luglio 2006 al gennaio 2007, mal sopportando la \"leadership\" del giocatore, gli tolse il 1\u00ba gennaio 2007 la fascia di capitano e lo mise fuori squadra con l'accusa di minare la sua autorit\u00e0 in seno alla squadra e di boicottare il suo progetto tecnico. Ferguson, che nel frattempo era stato insignito dell'onorificenza di Membro dell'Impero Britannico, ricevette la solidariet\u00e0 del compagno di squadra Kris Boyd al termine dell'incontro vinto contro il per 1-0. Questi mostr\u00f2 il segno 6 con le dita, il numero di gara di Ferguson. Dopo le dimissioni - avvenute il 4 gennaio - di Le Guen, il nuovo tecnico Walter Smith ridiede subito a Ferguson la fascia di capitano. Il 14 maggio 2008, nella finale di Coppa UEFA perse contro lo , Ferguson ha collezionato la sua 400\u00aa presenza con la maglia dei Rangers.\nIl 3 aprile 2009, la societ\u00e0 gli ha tolto la fascia di capitano e lo ha sospeso per 2 settimane, senza stipendio, in seguito ai comportamenti scorretti tenuti da Ferguson dopo la partita persa 3-0 dalla Nazionale scozzese contro i Paesi Bassi.\nBirmingham City.\nIl 17 luglio 2009 venne acquistato per circa due milioni di euro dal Birmingham City, club militante in Premier League. Fece il suo esordio con la nuova maglia il 16 agosto seguente, nella partita persa 0-1 sul campo del Manchester United.\nNazionale.\nConta 45 presenze di cui 28 indossando la fascia di capitano e 3 gol con la selezione del suo Paese. Non ha ancora preso parte alla fase finale del campionato del mondo o d'Europa.\nIn Nazionale Ferguson fece il suo esordio il 28 settembre 1998 contro la Lituania all'et\u00e0 di 20 anni.\nUn infortunio gli imped\u00ec di giocare altre partite con la nazionale per quasi un anno. Torn\u00f2 il 4 settembre 1999 in una partita contro la Bosnia ed Erzegovina.\n\u00c8 sempre stato considerato bandiera ed elemento fondamentale di questa squadra, nel 2004 venne eletto capitano e mantenne l'incarico fino al 3 aprile 2009 quando \u00e8 stato bandito per sempre dalla nazionale scozzese in seguito a molteplici comportamenti antisportivi."}
{"id": "955184", "revid": "590", "url": "https://it.wikipedia.org/wiki?curid=955184", "title": "Stieltjes", "text": ""}
{"id": "955227", "revid": "1543377", "url": "https://it.wikipedia.org/wiki?curid=955227", "title": "FMeXtra", "text": "FMeXtra \u00e8 uno standard proprietario di trasmissione digitale radio creato dall'azienda americana Digital Radio Express.\nUna emittente radio che usa FmExtra pu\u00f2 trasmettere un segnale FM (ricevibile da tutti coloro che hanno una normale radio FM) e 2 segnali stereo digitali o, a scelta, 4 segnali mono digitali (ricevibili da coloro che hanno una radio FMeXtra).\nIl 15 marzo 2007 la radio di Varese Otto FM (seconda in Europa) ha iniziato a trasmettere in via sperimentale in FMeXtra, trasmettendo Otto FM in analogico e Otto FM e Chic FM in digitale."}
{"id": "955324", "revid": "827882", "url": "https://it.wikipedia.org/wiki?curid=955324", "title": "Stourhead", "text": "Stourhead \u00e8 una tenuta di 1100 ettari sita presso la sorgente del fiume Stour, vicino a Mere, nel Wiltshire in Inghilterra. Monumento nazionale dal 1946, la tenuta ospita una villa neopalladiana, il villaggio di Stourton, giardini e boschi. La tenuta \u00e8 stata di propriet\u00e0 della famiglia Stourton per 700 anni, fino al 1717, quando fu venduta a Henry Hoare I, figlio del banchiere Richard Hoare.\nDopo la cessione la villa originale fu abbattuta per fare posto ad una nuova abitazione, la Stourhead House, la prima del suo genere, progettata da Colen Campbell e costruita da Colen Campbell fra il 1720 e il 1724. Nei successivi due secoli la famiglia Hoare vi raccolse numerosi lasciti, fra i quali una grande biblioteca e una collezione di oggetti d'arte. Nel 1901 la villa fu danneggiata dal fuoco, ma molti dei lasciti si salvarono e la villa fu ricostruita in uno stile identico. Henry Hugh Arthur Hoare, che perse il figlio nella Seconda guerra mondiale, la cedette al National Trust, l'istituto britannico che gestisce i monumenti.\nI giardini furono disegnati da Henry Hoare II e realizzati fra il 1741 e il 1780. Ospitano un gran numero di templi, un obelisco, la King Alfred's Tower, progettata da Henry Flitcroft nel 1772, un tempio di Apollo e due fortificazioni dell'et\u00e0 del ferro, Whitesheet Hill e Park Hill Camp.\nKing Alfred's Tower.\nLa King Alfred's Tower \u00e8 una costruzione stravagante sulla frontiera tra la contea di Somerset e Wiltshire. Fu costruita nel 1772 con ogni angolo nell'un'altra contea, ma pi\u00f9 tardi la frontiera della contea di Dorset era cambiato."}
{"id": "955328", "revid": "228587", "url": "https://it.wikipedia.org/wiki?curid=955328", "title": "Castello di Chantilly", "text": "Il castello di Chantilly si trova nell'omonima localit\u00e0 del Nord della Francia. Di propriet\u00e0 della potente famiglia dei Montmorency, il castello divenne particolarmente famoso all'epoca del regno di Luigi XIV di Francia per essere stato la residenza ufficiale dei principi di Cond\u00e9, capeggiati da Luigi, il \"Grand Cond\u00e9\", uno dei personaggi chiave del periodo della Fronda. Con l'eccezione del \"Petit Ch\u00e2teau\" costruito nel XVI secolo da Jean Bullant, il castello attuale \u00e8 una ricostruzione del XIX secolo su progetto dell'architetto Honor\u00e9 Daumet per l'ultimo dei figli del re Luigi Filippo, Enrico d'Orl\u00e9ans, duca d'Aumale (1822-1897), il quale aveva ereditato il castello semidistrutto dopo la Rivoluzione francese e l'aveva riportato all'antico splendore per accogliervi il \"Mus\u00e9e Cond\u00e9\", un museo pubblico con importanti collezioni di pittura e manoscritti ancora oggi presente.\nAl suo interno sono ospitate numerose opere di vari pittori, tra cui Raffaello, Botticelli, Filippino Lippi, Fra Angelico, Hans Memling, Van Dyck, Poussin, Veronese, Watteau ma anche Delacroix o Th\u00e9odore G\u00e9ricault; si pu\u00f2 affermare con relativa certezza che in Francia il museo sia secondo soltanto al celeberrimo Museo del Louvre di Parigi. Contiene anche una ricca biblioteca con circa 30.000 libri, di cui 12.000 originali del passato, e 1.500 manoscritti tra cui le famose \"Tr\u00e8s riches heures du Duc de Berry\" e il \"Libro d'Ore di \u00c9tienne Chevalier\".\nIl castello ospita, dal 1982, il museo vivente del cavallo.\nIntorno al castello si gode della visuale di un immenso giardino alla francese, in parte di stile francese e in parte all'inglese. Non manca un fossato pieno d'acqua frequentato da numerosi volatili.\nStoria.\nOrigini.\nChantilly era originariamente una fortezza medievale con sette torri e circondata da fossati, costruito su terreno paludoso della valle del fiume Nonette, in posizione dominante sulla strada che da Parigi conduceva a Senlis. Il castello originariamente apparteneva a Guy de Senlis, \"maggiordomo\" di re Luigi VI alla fine dell'XI secolo, al punto che la sua famiglia aggiunse tale professione al proprio cognome (Bouteiller de Senlis), e mantenne tale propriet\u00e0 sino al XIV secolo.\nSaccheggiata nel 1358 durante la \"Jacquerie\", la rocca venne venduta nel 1386 da Guy de Laval, erede dei Bouteiller, a Pierre d'Orgemont, ex cancelliere di Carlo V. Questi inizi\u00f2 la costruzione del castello vero e proprio in quello stesso anno coi lavori terminati nel 1394, dopo la sua morte, dal figlio Amaury. Tale famiglia rimase proprietaria della costruzione per tre generazioni tra XIV e XV secolo. Nel 1484, Pierre III d'Orgemont, rimasto senza eredi, lasci\u00f2 il castello di Chantilly al nipote Guillaume de Montmorency (\u2020 1531).\nCastello sotto i Montmorency.\nLa potente famiglia di Montmorency fior\u00ec tra il XV ed il XVII secolo ed effettu\u00f2 sostanziali cambiamenti al castello, modernizzandolo. Il membro pi\u00f9 famoso questa famiglia, il conestabile Anne de Montmorency (1492-1567), fece rinnovare la fortezza dall'architetto francese Pierre Chambiges tra il 1528 ed il 1551, e fece quindi realizzare anche un piccolo porto ai piedi della fortezza dall'architetto Jean Bullant, che aveva lavorato anche nel suo castello di \u00c9couen. Nel 1538 fece realizzare in loco la terrazza dove attualmente campeggia la sua statua equestre e fece costruire sette cappelle di cui due sono state mantenute intatte all'interno del parco. Fece inoltre realizzare i primi giardini del castello col chiaro intento di farne non pi\u00f9 un fortilizio medievale, ma una vera e propria residenza nobiliare.\nEnrico I di Montmorency fece costruire nella parte alta del parco \"La Chaumi\u00e8re\" (Casa nel bosco) che rimane tutt'oggi, bench\u00e9 modificata nel corso dei secoli. Realizzata per il ricevimento di Enrico IV, questa piccola casa divenne il rifugio del poeta Th\u00e9ophile de Viau quando venne condannato al rogo. Questi ricevette in asilo anche Maria Felicia Orsini che scrisse sotto lo pseudonimo di Silvia (Sylvie) da cui appunto il nome della casa. Il poeta qui trascorse gli ultimi mesi della sua vita (morendovi nel 1626), sotto il patrocinio del maresciallo Enrico II di Montmorency. In rivolta contro l'autorit\u00e0 reale, Enrico II di Montmorency venne giustiziato a Tolosa nel 1632; la sua vedova, Maria Orsini, entr\u00f2 in convento e le sue propriet\u00e0 vennero confiscate da Luigi XIII che le ripristin\u00f2 in gran parte alle sorelle del defunto duca, ma conserv\u00f2 per s\u00e9 Chantilly. Nel 1643, Anna d'Austria decise di restituire il castello, con apposite lettere patenti, all'ultima sorella di Enrico II, Charlotte de Montmorency, la quale era divenuta nel frattempo moglie di Enrico II di Borbone-Cond\u00e9, il cui figlio Luigi, il \"Grand Cond\u00e9\" aveva appena vinto la Battaglia di Rocroi contro i protestanti francesi. Chantilly pass\u00f2 quindi alla casata dei Cond\u00e9, ramo minore della Casa di Borbone.\nCastello sotto i Cond\u00e9.\nChantilly al tempo del \"Grand Cond\u00e9\".\nLuigi, il \"Grand Cond\u00e9\" (1621 - 1686), \u00e8 noto al grande pubblico per essersi schierato apertamente contro il cardinale Mazzarino durante la Fronda e tra le prime azioni che dovette subire vi fu la confisca della sua residenza di Chantilly nel 1652, sequestro che perdur\u00f2 sino al 1659 con la firma della Pace dei Pirenei e l'ottenimento del perdono reale, data dopo la quale prese probabilmente residenza stabile presso il castello. Lontano da Versailles, Luigi dedic\u00f2 tutta la sua attenzione ai suoi domini; fece progettare il parco da Andr\u00e9 Le N\u00f4tre che gi\u00e0 aveva lavorato ai giardini di Versailles, facendo derivare l'acqua necessaria dal fiume Nonette per la creazione di un \"Grand Canal\" (1671 - 1673) oltre a disegnare i parterres nord del castello.\nQui il \"Grand Cond\u00e9\" ricevette scrittori come La Fontaine, La Bruy\u00e8re, Bossuet, Madame de La Fayette, Madame de S\u00e9vign\u00e9 e proprio in loro onore, i viali che circondano le aiuole realizzate da Le N\u00f4tre prendendo il nome da filosofi e personaggi noti che visitarono il castello. Madeleine de Scud\u00e9ry, autrice di \"Cl\u00e9lie\", ebbe a dedicare dei versi in francese al castello di Chantilly ed ai suoi rinomati garofani, fiori prediletti del principe di Cond\u00e9:\nLa Bruy\u00e8re prese a modello i visitatori di Chantilly per i personaggi ideali per il proprio saggio, \"I caratteri\", e qui il filosofo Nicolas Malebranche si incontr\u00f2 con Bossuet per pronunciare l'orazione funebre del suo ospite. Durante due soggiorni a Chantilly, Moli\u00e8re avr\u00e0 modo di comporre e far rappresentare \"Le preziose ridicole\" nel 1659 e poi \"Il Tartuffo\". Il \"Grand Cond\u00e9\" aveva alle proprie dipendenze il famoso maggiordomo e pasticcere Fran\u00e7ois Vatel il quale, in occasione della visita di Luigi XIV al castello nel 1671, realizz\u00f2 quella che oggi \u00e8 nota come crema Chantilly, cos\u00ec chiamata proprio in onore al castello ed al suo padrone. Fu qui che nell'aprile del 1671, durante la medesima visita, il \"Gran Cond\u00e9\" suggell\u00f2 la sua riconciliazione con Luigi XIV ricevendolo nella sua \"piccola corte\" e proprio secondo Madame de S\u00e9vign\u00e9 fu in questa occasione che Vatel si suicid\u00f2 vedendo che per il venerd\u00ec non era giunta come prevista la consegna attesa di pesce (l'autenticit\u00e0 dell'aneddoto \u00e8 generalmente ritenuta molto dubbia).\nCond\u00e9 inoltre si dedic\u00f2 particolarmente ad investire la propria grande fortuna nell'acquisto di dipinti, oggetti d'arte e mobili per arricchire il castello assieme a collezioni di manoscritti e libri rari, andando ad ampliare il gi\u00e0 ricco fondo istituito dal conestabile di Montmorency.\nAbbellimenti del XVIII secolo.\nVerso la fine della sua vita, il \"Gran Cond\u00e9\" incaric\u00f2 l'architetto Jules Hardouin-Mansart di rinnovare il castello e suo figlio, Enrico III Giulio di Borbone-Cond\u00e9 (1643 - 1709) lo fece ulteriormente modernizzare spendendo somme considerevoli per rimuovere qualsiasi carattere medievale del vecchio edificio. Nel 1721 l'opera venne portata a compimento dall'architetto Jean Aubert. Dal 1723 a 1726, egli lavor\u00f2 nuovamente per Luigi Enrico di Borbone-Cond\u00e9 (1692 - 1740) per la realizzazione delle Grandi Scuderie del castello. Ministro di Luigi XV dal 1723 al 1725, Luigi Enrico am\u00f2 particolarmente Chantilly (dove decise di esiliarsi definitivamente dal 1726) e per questo avvi\u00f2 anch'egli una serie di lavori in questo senso per restaurare il castello: fece ridecorare gli appartamenti del \"Petit Chateau\" da pittori del calibro di Oudry, Desportes, Huet e Nattier, con paesaggi naturali, e cre\u00f2 inoltre la manifattura di porcellana di Chantilly.\nDal 1720 il duca fece inoltre realizzare nella zona boschiva ad est del castello il cosiddetto \"Petit Parc\" o \"Parc Cabouti\u00e8re\" in onore di un edificio qui edificato all'epoca di Luigi XIII per far acclimatare i tulipani olandesi importati in Francia dall'avvocato francese Antoine Caboud. Il giardino venne dotato anche di un grande gioco da tavolo al naturale con diverse stazioni (un ponte, un pozzo, una prigione, ecc.) che fu una delle maggiori attrazioni del castello.\nNel 1774 venne disegnato un giardino \"anglo-cinese\" che venne inaugurato ufficialmente il giorno di Pasqua del 1775 con la costruzione anche di un villaggio popolare ispirato a quello del \"Petit Trianon\" di Maria Antonietta a Versailles.\nDistruzione al tempo della Rivoluzione.\nCon l'inizio della Rivoluzione francese, Louis V Giuseppe di Borbone-Cond\u00e9 decise di emigrare all'estero dopo la \nPresa della Bastiglia del 17 luglio 1789. Il castello di Chantilly gli venne sequestrato il 13 giugno 1792 sulla base della \"Legge dei migranti\" emessa quell'anno che appunto poneva sotto sequestro come bene della nazione ogni propriet\u00e0 in Francia di quanti avessero abbandonato il suolo, scegliendo l'esilio anzich\u00e9 sottostare alle regole della repubblica francese. Il castello venne invaso da un gruppo di guardie nazionali, svuotato dei suoi arredi ed il \"Petit Chateau\" venne trasformato in una prigione durante il periodo del Terrore, mentre i giardini di Le N\u00f4tre vennero danneggiati a causa della scarsa manutenzione. La prima parte del terreno del castello venne venduto in lotti tra il 1793 ed il 1795, mentre il restante venne venduto in vasti appezzamenti nel 1798.\nNel 1799, coloro che avevano acquistato l'edificio del castello, si impegnarono a demolirlo completamente di modo da ricavarne dei materiali da costruzione. Del complesso vennero risparmiati solo il \"Petit Chateau\" e le \"Grandes \u00c9curies\", ritirare dal mercato prima di poter essere distrutte.\nDurante il periodo napoleonico, Chantilly divenne appannaggio di Hortense de Beauharnais che possedeva anche il vicino Castello di Saint-Leu. Col crollo del dominio di Napoleone e la Restaurazione borbonica in Francia nel 1814, Luigi Giuseppe rientr\u00f2 in possesso della propria tenuta e pot\u00e9 fare ritorno dal proprio esilio, ma ormai anziano di 78 anni, non pot\u00e9 fare altro che riprendere possesso del castello che fece sommariamente riparare, non riuscendo comunque a ripristinare il parco che ora appariva tagliato in due dal passaggio della strada che collegava Chantilly con Vineuil-Saint-Firmin, creata all'epoca della Rivoluzione. Per nascondere la presenza di questa strada e meglio amalgamarla al resto del parco che venne ricostruito attorno ad essa, il figlio Luigi Enrico, principe di Cond\u00e9, vi fece realizzare un parco all'inglese creato tra il 1817 e il 1820 dall'architetto Victor Dubois.\nTenuta del duca di Aumale.\nNell'agosto del 1830, con la morte del IX e ultimo principe di Cond\u00e9, Luigi VI Enrico di Borbone-Cond\u00e9, uno dei principali proprietari terrieri in Francia, nomin\u00f2 suo erede Enrico d'Orl\u00e9ans, duca d'Aumale, penultimo figlio di re Luigi Filippo, dal momento che il suo stesso figlio, il duca di Enghien, era stato fucilato a suo tempo nel fossato di Vincennes per ordine di Napoleone Bonaparte.\nQuello che il duca d'Aumale eredit\u00f2, per\u00f2, era un castello quasi completamente livellato al livello del piano terra e pertanto da subito egli si impegn\u00f2 per ricostruirlo integralmente, progetto che per\u00f2 non riusc\u00ec a portae a compimento in quanto, dopo la caduta della Monarchia di luglio, venne costretto all'esilio dal 1848 sino al 1870 a Twickenham, nei pressi di Londra, dove si dedic\u00f2 al collezionismo di libri antichi e rari (800 volumi \"aux armes\", 760 manoscritti, 670 incunaboli, 1.460 stampati dal 1501 al 1550 e 9150 tra volumi del XVII e del XIX secolo), oltre a dipinti, disegni e oggetti d'arte, oggi conservati nel castello di Chantilly. Torn\u00f2 in Francia nel 1871, rimasto nel frattempo vedovo e perduti entrambi i suoi figli in giovane et\u00e0, e qui port\u00f2 con s\u00e9 anche altre collezioni di sua propriet\u00e0 come i 3504 volumi della biblioteca di suo padre del castello di Bizy (Eure), che a sua volta comprendeva quella del bibliofilo italiano Melzi. Dal 1876 al 1882 il duca, che ancora poteva comunque contare su una copiosa ricchezza personale, avvi\u00f2 dunque il progetto di ricostruzione del castello partendo dalle sue vecchie fondamenta, su progetto dell'architetto Honor\u00e9 Daumet, come luogo ove porre le sue collezioni. L'ultimo grande evento di famiglia che ebbe luogo presso il castello si svolse nell'aprile del 1896, ovvero il matrimonio tra Margherita d'Orleans, figlia del duca di Chartres, e Patrice de Mac Mahon, II duca di Magenta, figlio del maresciallo Mac Mahon.\nIl 7 maggio 1897 il duca mor\u00ec e lasci\u00f2 l'intero castello e la sua propriet\u00e0 in legato all'Institut de France con l'obbligo di aprirvi il Museo Cond\u00e9, stabilendo nel testamento che nessuna opera potesse mai essere prestata. Tale clausola, tuttora rispettata, fa s\u00ec che i capolavori conservati a Chantilly siano sempre visibili in loco (tranne che in caso di restauri), senza che siano mai entrati nel circuito delle mostre d'arte.\nRestauri moderni.\nIl World Monuments Fund ha incluso il sito del castello di Chantilly nel 1998 nei propri elenchi per attirare l'attenzione internazionale sulle infiltrazioni d'acqua e l'alta umidit\u00e0 nella \"Galleria delle azioni del signor principe\" e nuovamente nel 2002 per le precarie condizioni dell'intera residenza. I fondi per il restauro giunsero subito da diverse fonti, tra cui American Express e Assicurazioni Generali. Successivamente, in risposta all'appello per il restauro del castello, l'Aga Khan ha donato 40.000.000 di euro, pi\u00f9 della met\u00e0 dei 70.000.000 richiesti dall'Institut de France per completare il progetto. Nel 2008 il World Monuments Fund ha completato i restauri e l struttura ha potuto essere nuovamente riaperta al pubblico.\nArchitettura.\n\"Petit Ch\u00e2teau\" e \"Ch\u00e2teau Neuf\".\nDella fortezza medievale degli Orgemont ad oggi rimangono solo le basi delle torri su quello che oggi \u00e8 noto come \"Petit Chateau\" eretto dal conestabile Anne de Montmorency nel 1551, che oggi \u00e8 la parte pi\u00f9 antica del castello.\nIl \"Petit Ch\u00e2teau\" comprende, al primo piano, dei grandi appartamenti di rappresentanza. Questi includono due camere arredate nel XIX secolo (l'\"Anticamera\" e la \"Sala della Guardia\"), realizzate sull'antico braccio d'acqua che separava il \"Petit Chateau\" dal \"Grand Chateau\" di Chantilly, oltre agli appartamenti dei principi di Cond\u00e9 decorati attorno al 1720 da Jean Aubert che comprendono anche la camera del duca, un gabinetto d'angolo, la \"Galleria delle azioni del signor principe\" ed il salone della musica. Al piano terra del \"Petit Ch\u00e2teau\" si trovano gli appartamenti privati del duca e della duchessa di Aumale, decorati dal pittore romantico Eug\u00e8ne Lami tra il 1844 ed il 1846 poco dopo il matrimonio della coppia. Questo \u00e8 uno dei pochi appartamenti principeschi risalenti al monarchia di luglio, che \u00e8 rimasto intatto.\nCastello di Enghien.\nQuesto edificio \u00e8 realizzato nei pressi della foresta del castello, proprio davanti al castello. Costruito nel 1769 dall'architetto Jean-Fran\u00e7ois Leroy, la sua funzione originale era quella di accogliere degnamente gli ospiti del principe di Cond\u00e9 che avessero soggiornato. Esso prese il nome a Luigi Antonio di Borbone-Cond\u00e9, duca d'Enghien, figlio dell'ultimo principe di Cond\u00e9, che prese residenza stabile in questo edificio con la sua nutrice dalla sua nascita nel 1772.\nComposto da una successione di quattro appartamenti il cui ingresso in facciata \u00e8 evidenziato tramite l'uso di frontoni triangolari, \u00e8 coronato da una balaustra ed oggi ospita la residenza del curatore del Mus\u00e9e Cond\u00e9, e di tre membri dell'accademia del collegio dei conservatori (attualmente Pierre-Jean R\u00e9my de l'Acad\u00e9mie fran\u00e7aise, che \u00e8 stato rimpiazzato da Alain Decaux, Yves Boiret de l'Acad\u00e9mie des beaux-arts, Jean-Fran\u00e7ois Jarrige de l'Acad\u00e9mie des Inscriptions et Belles-Lettres).\nCampo da tennis.\nIl campo da tennis \u00e8 stato costruito dal 1756 all'interno di un edificio coperto con decorazioni scolpite in facciata per mano di Henri-Nicolas Cousinet. Questo \u00e8 stato uno dei primi edifici costruiti appositamente per il gioco e venne inaugurato ufficialmente il 26 ottobre 1757. Esso comprende la sala gioco effettivo e un'ulteriore sala dove i giocatori avevano modo di cambiarsi e prepararsi. Nel corso del XIX secolo, la sala divenne un salone d'esposizione ed ancora oggi accoglie un modello in scala del castello e del suo parco come dovevano apparire nel XVII secolo, prima dei rifacimenti settecenteschi ed ottocenteschi.\nCasa di Sylvie.\nQuesta casa venne costruita all'interno del parco nel 1604 da Enrico I di Montmorency. L'edificio ospit\u00f2 dal 1623 il poeta Th\u00e9ophile de Viau, protetto di Enrico II di Montmorency. La moglie del duca, Maria Felicia Orsini, venne qui regolarmente a visitarlo e da allora la casa prese il nome di Sylvie.\n\"Grandes \u00c9curies\".\nLe \"Grandes \u00c9curies\" (grandi scuderie) vennero costruite dall'architetto Jean Aubert tra il 1719 ed il 1740. Lunghe 186 metri in facciata, ancora oggi stupiscono per le eccezionali dimensioni e per la loro magnificenza. Il principe di Cond\u00e9 ne andava cos\u00ec fiero da non esitare a ricevervi per una cena di gala sotto la grande cupola di 28 metri Luigi XV, il futuro zar Paolo I di Russia e Federico II di Prussia. Le scuderie potevano dare alloggio a 240 cavalli e 500 cani, utilizzati quotidianamente per le cacce nella foresta di Chantilly.\nNel 1982, venne qui aperto il Museo del cavallo per opera di Yves Bienaim\u00e9 che qui organizz\u00f2 la prima dimostrazione equestre. Dal 2006 le scuderie sono state riunite al castello per merito di Karim Aga Khan IV nell'intento di creare la Fondazione per la Salvaguardia del dominio di Chantilly. Il museo \u00e8 stato completamente ristrutturato nel 2013.\nParco.\nIl parco di Chantilly copre un'estensione di 115 ettari, di cui 25 ettari sono composti da fontane e 60 ettari costituiscono il parco di Sylvie. La foresta di Chantilly, che si estende per 6310 ettari, \u00e8 parte integrante del dominio del castello.\nGiardino di Le N\u00f4tre.\nChantilly fu la creazione preferita di Le N\u00f4tre. Come da sua abitudine, egli struttur\u00f2 il parco su due assi perpendicolari: il primo, Nord-Sud, dalla terrazza edificata dal conestabile di Montmorency sino alla fine del parco, la seconda, Est-Ovest, occupata dal Grand Canal.\nTra la terrazza ed il Grand Canal, a Nord del castello, Le N\u00f4tre cre\u00f2 dei parterres \"alla francese\". Questi parterres sono decorati con fontane, vasi e statue in pietra, la maggior parte datati al XIX secolo e rappresentanti personaggi illustri che visitarono il castello. I parterres avevano originariamente forma trapezoidale che aveva lo scopo di rendere pi\u00f9 vasta la prospettiva del castello. Questo effetto, ad ogni modo, \u00e8 andato completamente perduto con le ricostruzioni del XIX secolo che ha dato loro la forma di rettangoli perfetti.\nSull'altra sponda del Grand Canal trova posto l'anfiteatro di Vertugadin, luogo ove venne ritrovata una copia della Venere d'Arles.\nPetit Parc.\nIl \"Petit Parc\" o \"parc de La Caboti\u00e8re\", \u00e8 situato su un terrapieno calcareo. Spazio di transizione tra l'ambiente della foresta e quello del parco, venne predisposto da Le N\u00f4tre che tracci\u00f2 personalmente i sentieri locali ed i boschetti per rendere meno netto il passaggio tra i due ambienti. Qui nel 1679 venne realizzato anche un labirinto che venne distrutto verso il 1770.\nNel XVIII secolo questa parte del giardino divenne luogo di divertimenti per la corte del principe di Cond\u00e9. Nel 1738-39 qui venne realizzato un Gioco dell'oca gigantesco dove i giocatori stessi svolgevano la parte delle pedine. e si muovevano su un sentiero a spirale di 2\u00a0km di lunghezza di cui ancora oggi sono visibili alcuni elementi come un pozzo, un ponte e altri elementi che rappresentavano le diverse caselle. Il gioco, una delle principali attrattive del parco e particolarmente in voga nel XVII secolo, venne raso al suolo dal principe di Cond\u00e9 nel 1770 quando questa moda poteva ormai dirsi sorpassata. Attualmente la direzione del museo del castello sta pensando di ricostruire questo gioco dell'oca nell'area ormai ridotta a semplice prato.\nGiardino anglo-cinese.\nAd est dei parterres di Le N\u00f4tre, nel 1772 l'architetto Jean-Fran\u00e7ois Leroy realizz\u00f2 un giardino anglo-cinese. Costellato da una serie di piccoli edifici e piccoli canali percorribili a bordo di apposite piroghe, ancora oggi possono essere osservate alcune di queste strutture come ad esempio una piccola torre, piccoli ponti in pietra.\nNel 1774 vi venne costruito l'hameau de Chantilly, un villaggio di case rustiche composto da sette edifici di cui cinque sono rimasti in piedi sino ai nostri giorni: un salone, una sala da biliardo, una sala da pranzo, una cucina e un mulino; gli ambienti erano usati come sale per le feste e i piaceri estivi del principe.\nGiardino all'inglese.\nAddossato alla strada che corre da Chantilly a Vineuil-Saint-Firmin e Creil, si trova il giardino all'inglese, disegnato dall'architetto Victor Dubois nel 1817, incorporando alcune vestigia facenti parte della precedente sezione del parco progettata da Le N\u00f4tre (l'Isola dell'Amore, le fontane di Beauvais). Tra i luoghi pi\u00f9 noti di questa parte si trova il \"Tempio di Venere\".\nProgrammazione culturale.\nA partire dal 1991, il castello di Chantilly accoglie uno spettacolo di fuochi d'artificio. Col nome di \u00ab les Nuits de feu \u00bb, \u00e8 organizzato dal comitato dipartimentale del Turismo dell'Oise e si tiene ogni due anni. Rinominata \u00ab les Feux de Chantilly \u00bb, la nuova festa si \u00e8 tenuta per l'ultima volta la notte tra il 17 ed il 18 giugno 2011.\nNel 2011, la fondazione del castello ha iniziato la sua partecipazione al festival \u00ab Jardins en sc\u00e8ne \u00bb, organizzata dal Consiglio regionale della Piccardia, tra la fine di giugno e l'inizio di luglio, con degli spettacoli che si svolgono annualmente nei suoi giardini. Un'opera (\"Madame Butterfly\") \u00e8 stata programmata nel settembre 2011. Il complesso del castello partecipa anche alle Giornate europee del patrimonio dove l'accesso al parco \u00e8 completamente gratuito a tutti i visitatori, mentre il castello rimane visitabile a pagamento.\nCastello nei media.\nFilmografia.\nIl castello \u00e8 usato come ambientazione nella mappa Ballroom Blitz nel videogioco Battlefield 1"}
{"id": "955329", "revid": "22356", "url": "https://it.wikipedia.org/wiki?curid=955329", "title": "Peloneustes philarchus", "text": "Il peloneuste (Peloneustes philarchus) \u00e8 un rettile marino estinto, appartenente ai plesiosauri. Visse nel Giurassico medio (Calloviano, circa 162 milioni di anni fa) e i suoi resti fossili sono stati ritrovati in Europa (Inghilterra).\nDescrizione.\nQuesto animale \u00e8 noto per numerosi esemplari quasi completi, con tanto di crani, che hanno permesso di ricostruire l'aspetto. \"Peloneustes\" era un plesiosauro piuttosto piccolo, lungo circa 3 - 4 metri, dotato di un collo corto comprendente 21-22 vertebre e di un cranio lungo quasi 60 centimetri. Come nella maggior parte dei plesiosauri, il corpo era compatto e relativamente appiattito, ed erano presenti quattro arti trasformati in strutture simili a pinne.\nL'aspetto di \"Peloneustes\" doveva essere molto simile a quello di animali simili come il grande \"Pliosaurus\", ma alcune caratteristiche separavano i due generi; la sinfisi mandibolare, ad esempio, era molto pi\u00f9 lunga in \"Peloneustes\" (la pi\u00f9 lunga di ogni altro pliosauride). Questa struttura conteneva 13-14 paia di denti, di cui le prime 6-7 paia erano a forma di lunghi canini. Vi erano circa 40 denti in ogni ramo di mascella e mandibola; i denti erano a sezione circolare, con particolari striature verticali che si interrompevano a met\u00e0 del dente. Anche le vertebre cervicali erano particolari: possedevano una sorta di carena nella superficie ventrale.\nClassificazione.\nI primi fossili di \"Peloneustes\" vennero ritrovati nell'area di Peterborough (Inghilterra), e vennero descritti per la prima volta nel 1869 da Harry Govier Seeley, che li attribu\u00ec a una nuova specie del genere \"Plesiosaurus\" (\"P. philarchus\"). Successivamente, nel 1889, Richard B. Lydekker scelse di istituire un nuovo genere per accogliere questi fossili, \"Peloneustes\" appunto. L'olotipo \u00e8 conservato nel Sedgwick Museum a Cambridge.\nUn'altra specie attribuita al genere \"Peloneustes\" \u00e8 \"P. irgisensis\", vissuta in Russia nel Giurassico superiore; questa specie, per\u00f2, \u00e8 stata in seguito variamente attribuita al genere \"Strongylokrotaphus\" o a \"Pliosaurus\". Altri resti attribuiti al genere \"Peloneustes\" sono stati ritrovati in Germania (Sachs, 1997).\n\"Peloneustes\" \u00e8 considerato un tipico rappresentante dei pliosauridi, un gruppo di plesiosauri dalla testa allungata e dal collo corto, sviluppatisi nel corso del Giurassico. \"Peloneustes\" \u00e8 strettamente imparentato con i pliosauri pi\u00f9 grandi del genere \"Simolestes\" (Ketchum e Benson, 2011).\nSignificato del nome.\nIl nome generico \"Peloneustes\" deriva dal greco e significa \"nuotatore dell'argilla\", con riferimento alla formazione Oxford Clay (\"clay\" in inglese significa \"argilla\") in cui sono stati ritrovati i fossili. L'epiteto specifico, \"philarchus\", deriva anch'esso dal greco e significa \"amante del potere\", e probabilmente allude alle potenti mascelle dotate di denti aguzzi.\nPaleoecologia.\nLa testa del peloneuste era lunga e le mascelle erano robuste e armate di denti aguzzi, perfette per afferrare e trattenere i pesci di cui questo animale si nutriva. Le quattro zampe trasformate in \u201cpagaie\u201d erano notevolmente efficaci per direzionarsi durante il nuoto. Il peloneuste doveva essere un forte nuotatore, che vagava per i mari del Giurassico alla ricerca di pesci e cefalopodi. \u00c8 possibile che questo animale venisse predato da altri pliosauri dalle dimensioni ben pi\u00f9 grandi, come \"Liopleurodon\"."}
{"id": "955335", "revid": "110157", "url": "https://it.wikipedia.org/wiki?curid=955335", "title": "Museo Marconi", "text": "Il Museo Marconi, dedicato alla nascita e agli sviluppi delle radiocomunicazioni, ha sede presso Villa Griffone a Pontecchio Marconi, residenza di campagna della famiglia di Guglielmo Marconi.\nProprio in questi ambienti - che si conservano intatti nella struttura - il giovane inventore realizz\u00f2 nel biennio 1894-1895 i suoi primi decisivi esperimenti di radiotelegrafia.\nIl Museo ospita accurate riproduzioni funzionanti di alcuni apparati scientifici di fine Ottocento, un certo numero di moderni apparati interattivi nonch\u00e9 una serie di strumenti didattici che introducono alla storia dell'elettricit\u00e0 e a quella della radio.\nAlcuni anni dopo la morte dell'inventore, ai piedi della Villa fu eretto il Mausoleo, che ospita le salme di Guglielmo Marconi e della seconda moglie, Maria Cristina Bezzi Scali."}
{"id": "955336", "revid": "7709646", "url": "https://it.wikipedia.org/wiki?curid=955336", "title": "Stourhead House", "text": ""}
{"id": "955451", "revid": "110157", "url": "https://it.wikipedia.org/wiki?curid=955451", "title": "On a Storyteller's Night", "text": "On A Storyteller's Night \u00e8 il quinto album del gruppo AOR/hard rock britannico Magnum. Il disco \u00e8 uscito nel 1985 per l'etichetta discografica FM Records.\nL'album ha raggiunto la posizione numero 24 delle classifiche inglesi, diventando disco d'oro con 400.000 copie vendute. Vennero estratti 2 singoli: \"Just Like An Arrow\" e \"On A Storyteller's Night\".\nLa copertina in stile fantasy venne disegnata da Rodney Matthews su soggetto ideato da Tony Clarkin. Nel 2005 fu pubblicata un'edizione speciale per il 20\u00ba anniversario.\nTracce.\nTutte le tracce sono state scritte da Tony Clarkin."}
{"id": "955514", "revid": "767487", "url": "https://it.wikipedia.org/wiki?curid=955514", "title": "Perch\u00e9 te lo dice mamma", "text": "Perch\u00e9 te lo dice mamma (\"Because I Said So\") \u00e8 un film del 2007 diretto da Michael Lehmann.\nTrama.\nDaphne Wilder \u00e8 una madre single che ha tre splendide figlie, ovvero la dolce Milly, la psicologa Maggie e la sensuale Mae.\nDaphne, che gestisce un'azienda di catering, \u00e8 divorziata da un infelice matrimonio e teme che anche Milly, dopo le precedenti disavventure amorose, passi il resto della sua vita senza un uomo; cerca quindi di organizzare diversi incontri amorosi per la figlia, a partire da alcuni matrimoni cui partecipano.\nLa ricerca culmina addirittura in un annuncio, pubblicato per cercare un fidanzato per Milly. Daphne si ritrova cos\u00ec in un ristorante a vagliare i pi\u00f9 improbabili candidati, finch\u00e9 le si siede davanti il chitarrista della band del ristorante, Johnny, il quale chiede di poter incontrare Milly; Daphne rifiuta, in quanto pensa che un musicista non potr\u00e0 far altro che spezzare il cuore di sua figlia. Johnny, quindi, si allontana ma prendendo di nascosto un biglietto da visita di Daphne.\nDaphne, subito dopo l'incontro con Johnny, conosce Jason, un architetto di successo, e decide che questo \u00e8 il ragazzo giusto per la figlia; suggerisce quindi a Jason di ingaggiare la sua azienda per fornire un catering e fare in modo che lui e Milly possano casualmente incontrarsi.\nMentre Milly e Jason iniziano a frequentarsi. Johnny chiama Milly e la invita ad uscire; lei accetta ed inizia cos\u00ec a frequentare due uomini contemporaneamente.\nLa doppia frequentazione continua fino al compleanno di Daphne, occasione in cui Jason annuncia che intende presentare Milly ai propri genitori e vuol quindi diventare parte della famiglia.\nNel frattempo Daphne prende la laringite e le tre sorelle, tirando a sorte, decidono che andr\u00e0 a stare proprio con Milly. Il rapporto tra le due migliora e si confidano guardando vecchi film. Una sera, mentre Milly \u00e8 fuori con Johnny, il padre di lui, Joe, va da Daphne perch\u00e9 rimane chiuso fuori casa; l'attrazione fra i due \u00e8 alta e scatta il bacio. Quando Milly ritorna con Jason, Johnny \u00e8 l\u00ec ad aspettarla e, capendo che loro due stanno insieme, litigano, lui va via e rompe con lei.\nIl litigio serve a far capire a Milly chi ama veramente: Johnny. Lei si rende infatti conto che quando sta con Jason non \u00e8 se stessa. Mentre Daphne continua a frequentare Joe, Johnny e Milly tornano insieme.\nDistribuzione.\nIncassi.\nLa pellicola ha incassato 69.485.490 di dollari a livello internazionale, di cui 42.674.040 negli Stati Uniti.\nCritica.\nIl film ha ricevuto durante l'edizione dei Razzie Awards 2007 una nomination come Peggior attrice per Diane Keaton."}
{"id": "955517", "revid": "468892", "url": "https://it.wikipedia.org/wiki?curid=955517", "title": "Fratelli Lafranchini", "text": "I fratelli Lafranchini sono stati due stuccatori svizzeri noti per gli stucchi rococ\u00f2 realizzati principalmente nelle ville neopalladiane in Irlanda.\n Nel 1736 and\u00f2 in Irlanda, dove lavor\u00f2 per Richard Cassels. Nel 1739 fu raggiunto in Irlanda dal fratello Insieme lavorarono al loro capolavoro, il salone di Carton House, nella contea di Kildare, progettata da Cassels.\nCon Cassels lavorarono a molti altri progetti, fra i quali vanno segnalati la Russborough House e la Tyrone House di Dublino."}
{"id": "955525", "revid": "7710018", "url": "https://it.wikipedia.org/wiki?curid=955525", "title": "Paul Lafranchini", "text": ""}
{"id": "955531", "revid": "7710032", "url": "https://it.wikipedia.org/wiki?curid=955531", "title": "Philip Lafranchini", "text": ""}
{"id": "955550", "revid": "767487", "url": "https://it.wikipedia.org/wiki?curid=955550", "title": "Aaron North", "text": "\u00c8 stato il chitarrista dei Nine Inch Nails dal 2005 al 2007.\nInfluenze.\n\u00c8 il punk-rock che gli fa venire voglia di dedicarsi alla musica. Prima di scoprirlo, la musica gli sembra troppo difficile e tecnica.\nCarriera musicale.\nAaron North comincia a suonare la chitarra a 14 anni. Durante l'adolescenza \u00e8 membro di gruppi punk-hardcore poco importanti, fino ad approdare ai The Icarus Line nel 1996.\nThe Icarus Line: 1996-2004.\nNel 2002, Aaron, dopo un concerto dei The Icarus Line all'Hardrock Cafe di Austin, ha \"liberato\" una chitarra che apparteneva a Stevie Ray Vaughan, spaccando con l'asta del suo microfono la vetrina che la proteggeva, afferrandola e cercando di collegarla all'amplificatore, prima che i servizi di sicurezza lo bloccassero rapidamente."}
{"id": "955675", "revid": "1610933", "url": "https://it.wikipedia.org/wiki?curid=955675", "title": "Fanaloca", "text": ""}
{"id": "955704", "revid": "35707", "url": "https://it.wikipedia.org/wiki?curid=955704", "title": "Fuori orario (programma televisivo)", "text": ""}
{"id": "955773", "revid": "1610933", "url": "https://it.wikipedia.org/wiki?curid=955773", "title": "Lemure topo di Peters", "text": ""}
{"id": "955828", "revid": "106456", "url": "https://it.wikipedia.org/wiki?curid=955828", "title": "Geografia della Spagna", "text": "La Spagna () \u00e8 situata nell'Europa occidentale l'85% un'unit\u00e0 etnico-politica, distinta dal Portogallo, fin dall'antichit\u00e0. Ha un'estensione di ; la sua popolazione, di 43.145.177 ab. nel 2016, costituisce il 75% della popolazione dell'intera penisola. Il territorio metropolitano, che comprende anche i due arcipelaghi delle Baleari e delle Canarie, raggiunge una superficie totale di e una popolazione di 46.354.321 milioni di abitanti.\nI punti estremi della Spagna continentale sono: a sud con lo stretto di Gibilterra, a 36\u00b0 lat. nord sullo stretto di Gibilterra; a nord con la Francia e mar Cantabrico, a 43\u00b0 47' lat. nord, nella Galizia (distanza sud-nord ); a est il capo di Creus, nel golfo del Leone, a 3\u00b0 20' long. est, e a ovest il capo Finisterre, nella Galizia, a 9\u00b0 17' long. ovest (distanza est-ovest ca. ). Confina a nord-est-sud con il mar Mediterraneo, a ovest con il Portogallo, ed \u00e8 bagnata a nord e a sud-ovest dal mar cantabrico e a sud con l'oceano Atlantico e a est dal mare Mediterraneo. Si trova, inoltre, nella penisola iberica.\nMorfologia.\nLa massa continentale della penisola si presenta con una struttura molto complessa e caratteri morfologici particolari. Si tratta, innanzi tutto, dal punto di vista geologico, di terre molto antiche, appena mascherate da sedimenti argillosi e marnosi che ricoprono la parte centrale dell'altopiano, ma che compaiono, compatte, cristalline e granitiche, nei sistemi montuosi che fanno da zoccolo rialzato al tavolato centrale. Sono terre che devono molto delle loro caratteristiche al periodo dell'orogenesi erciniana, durante la quale le falde rocciose ripiegarono attorno a una massa centrale cristallina. Nel periodo mesozoico poi, gli agenti atmosferici ebbero modo di appianare e levigare il grande bastione montano; si ebbero fratture nelle masse rocciose e vari sedimenti di grande spessore si mutarono lentamente in calcari, arenarie e marne. Nel Cenozoico una forte spinta tangenziale del mare verso il nord cre\u00f2 scompensi nel primitivo blocco iberico e si formarono le due catene periferiche a nord e a sud.\nPertanto la Spagna si presenta con un altopiano centrale, la grande Meseta, l'antico nucleo di dure rocce paleozoiche, che gli agenti esterni hanno ridotto a penepiano, ricoperto su larghi spazi di depositi fluvio-lacustri continentali del Terziario e del Quaternario, e corrugato alla periferia in catene montuose, chiamate \"sierre\", perch\u00e9 viste da lontano, proprio per l'antichit\u00e0 delle rocce, appaiono come seghettate (\"sierra\", sega). Queste catene montuose sono: a nord l'altopiano della Galizia e i monti Cantabrici, che hanno il loro naturale proseguimento (a mano a mano che si procede verso est) nei Pirenei, con i quali formano un orlo montuoso continuo; a est il sistema Iberico, diviso dai Pirenei dalla valle dell'Ebro, segu\u00ecto da una serie di catene mediterranee che, a nord dell'Ebro, costituiscono il Sistema Prelittorale Catalano; a sud la Sierra Morena e, oltre la valle del Guadalquivir, la Cordigliera Betica, una serie di brevi catene, le pi\u00f9 importanti delle quali sono la Sierra Nevada, la Sierra de los Filabres e la Sierra de Segura.\nLa Meseta \u00e8 un altopiano uniforme, con deboli dossi e intagli fluviali, che copre circa la met\u00e0 della superficie della Spagna. Al centro una serie di brevi sierre (Sierra de Gata, Sierra de Gredos, Sierra de Guadarrama, Sierra de Alberrac\u00edn, Serran\u00eda de Cuenca), vecchie anticlinali nuovamente incurvate ed emerse per contraccolpo del pi\u00f9 recente movimento orogenetico alpino, disposte a quinte in un baluardo continuo dal Portogallo ai monti Iberici, dividono l'altopiano in due zone ben separate: la Submeseta settentrionale e la Submeseta meridionale, corrispondenti approssimativamente alla Vecchia e Nuova Castiglia. La prima, alta in media 700 m, ricoperta di argille e di sabbie lacustri, \u00e8 di una monotonia esasperante, specie nel centro (Tierra de Campos, attorno a Valladolid); si appoggia a est ai monti Iberici, mentre a nord e a nord-ovest, attraverso i \"p\u00e1ramos\" e le \"monta\u00f1as\" del Le\u00f3n, si solleva verso i pendii dei monti Cantabrici e i pianalti della Galizia. La Submeseta meridionale, che ha un'altezza media un po' minore (600 m), \u00e8, anch'essa, un altopiano di aspetto sterile e desolato, ma pi\u00f9 movimentato per la presenza di spuntoni e di blocchi granitici e per i profondi solchi, scavati a guisa di \"ca\u00f1ones\", del Tago e della Guadiana. Essa \u00e8 suddivisa in due parti dai monti di Toledo e dalla Sierra de Guadalupe, ed \u00e8 limitata a est dai monti Universali (Serran\u00eda de Cuenca, 1839 m, e Muela de S. Juan), da cui nascono i fiumi Tago, J\u00facar, Guadalaviar, e a sud dalla Sierra Morena.\nL'altopiano della Galizia \u00e8 il pi\u00f9 antico dei tre gruppi montuosi del nord, come attestano le sue rocce formate da graniti e da scismi cristallini. L'aspetto \u00e8 quello di un desolato altopiano, sui 600-800 m, pur con qualche cima che tocca i 1700 m (Cabeza de Manzaneda, 1778 m). A ovest della valle del Mi\u00f1o la costa \u00e8 incisa da profonde vallate che, per effetto di un abbassamento recente del litorale atlantico, sono state invase dal mare alle loro estremit\u00e0, formando cos\u00ec le tipiche r\u00edas.\nI monti Cantabrici (Cordillera Cant\u00e1brica) si estendono dai contrafforti del Le\u00f3n (a ovest) sino alla depressione basca (a est), anello di raccordo con i Pirenei. Hanno rocce antiche legate all'orogenesi ercinica, vasti altopiani con magri pascoli (p\u00e1ramos), dominati da cime nevose (i Picos de Europa, culminanti nella Pe\u00f1a de Cerredo, 2648 m). Impedendo il passaggio dell'aria umida, proveniente dall'Atlantico, verso le aree pi\u00f9 interne, presentano un caratteristico contrasto tra il versante sud-est, aspro e secco, e i fianchi settentrionali, umidi e verdi, dove sono installate grandi centrali per la produzione dell'energia elettrica.\nI Pirenei (Montes Pirineos) si estendono dal capo Creus (a sud-est) fino alla foce del Bidasoa a nord-ovest, occupando l'intera parte nord-est del Paese. Non sono completamente in territorio spagnolo: infatti, su un'area montuosa di 55.000 km\u00b2, quasi 20.000 km\u00b2 sono possesso della Francia. Hanno una lunghezza di ca. 430 km e un'ampiezza che varia fra i 100 e i 140 km, notevolmente inferiore a quella delle Alpi. Pochi sono i ghiacciai e solo attorno ai pi\u00f9 alti massicci, quali il Pic de Aneto (3404 m), il monte Perdido (3355 m) e il Pic des Posets (3375 m). Impervi, privi di comodi passi e valichi, costituiscono un vero bastione fra la Spagna e il resto dell'Europa.\nFra i Pirenei e i monti Iberici s'infossa la valle dell'Ebro, o pianura aragonese, la quale per\u00f2 non si allarga fino al mare (in quanto \u00e8 sbarrata dai monti Catalani che orlano la costa) ma comunica con il mare Mediterraneo soltanto attraverso la stretta apertura scavata dall'Ebro nel rilievo litoraneo. Continua il bordo della Meseta settentrionale il sistema dei monti Iberici, disposto da nord-ovest a sud-est. \u00c8 composto di diverse sierre (Sierra de la Demanda e Sierra del Moncayo a nord, Sierra de Alberrac\u00edn e monti Universales a sud) e ha alcune cime elevate (monte Moncayo, 2315 m; Pico de Urbi\u00f3n, 2255 m; monte S. Lorenzo, 2305 m).\nL'orlo meridionale della Meseta \u00e8 rappresentato dalla Sierra Morena e dalla Cordigliera Betica. La Sierra Morena \u00e8 una complessa serie di alture, ricche di minerali di ferro, di mercurio, di rame e di piombo, che scende con successivi gradini alla pianura dell'Andalusia, mentre verso sud-est si allaccia alle catene prebetiche della provincia di Ja\u00e9n (Sierra de Segura). Tra la Sierra Morena e la Cordigliera Betica si allarga la valle del Guadalquivir, bassa pianura in parte coperta di sabbie alluvionali e di paludi (\"marismas\") e sui lati della quale si trovano delle alte pianure, dette \"vegas\", assai fertili perch\u00e9 irrigate dai corsi d'acqua che scendono dalle montagne.\nLa Cordigliera Betica fa parte dei corrugamenti alpini e dell'arco che continua, al di l\u00e0 dello stretto di Gibilterra, nelle catene del Rif, mentre dal capo de la Nao si prolunga nelle Baleari. \u00c8 caratterizzata dalla variet\u00e0 della costituzione geologica: una spaccatura longitudinale (faglia), occupata in parte dal corso superiore del fiume Genil, separa le rocce pi\u00f9 antiche e cristalline, a sud, dagli strati sedimentari pi\u00f9 recenti, a nord. \u00c8 formato di diverse catene: Sierra de los Filabres, de Segura, de Baza, de Mar\u00eda, Nevada, ecc. Quest'ultima \u00e8 la pi\u00f9 alta catena del sistema, si mantiene quasi sempre sui 3000 m e lancia pi\u00f9 in alto varie cime che culminano a 3481 m nel Cerro de Mulhac\u00e9n, la massima vetta di tutta la Spagna. La Cordigliera Betica costituisce una barriera contro i venti freddi del nord e fa s\u00ec che la costa meridionale abbia uno dei climi pi\u00f9 miti del Paese; essa impedisce pure all'aria umida di entrare nella parte pi\u00f9 interna ed estremamente arida della penisola.\nIn stretta dipendenza con la costituzione geologica e con la morfologia del terreno si presentano le coste, in generale poco articolate e non facilmente accessibili dall'interno, tranne che in Andalusia.\nLa costa settentrionale, lungo il golfo di Biscaglia \u00e8 alta e pressoch\u00e9 rettilinea verso est, mentre \u00e8 molto frastagliata e incisa da numerose \"r\u00edas\" (tronchi terminali di valli a V sommerse, che ricordano i fiordi norvegesi) verso ovest. La cimosa costiera fra il mare e i monti Cantabrici \u00e8 molto stretta.\nLe rimanenti coste atlantiche, a ovest, nell'ampio golfo di Cadice, sono basse, paludose, con una serie di dune sabbiose (\"arenas gordas\") allo sbocco della pianura andalusa. Ben poco si prestano alla costruzione di porti; il Guadalquivir, navigabile, ha trasformato in porto Siviglia, bench\u00e9 questa si trovi abbastanza all'interno; Cadice fa eccezione.\nLa costa mediterranea si pu\u00f2 dividere in tre sezioni. La prima, la Costa del Sol, che si estende da Gibilterra al capo di Gata, corre a ridosso della Cordigliera Betica; \u00e8 alta, interrotta da brevi pianure costiere e non presenta che le due piccole baie di M\u00e1laga e Almer\u00eda. La seconda sezione va da capo di Gata sino alla sporgenza deltizia dell'Ebro e si presenta con larghe falcature e con una pianura costiera pi\u00f9 ampia; nel golfo di Valencia la costa \u00e8 bassa, con stagni costieri e cordoni di dune litoranee. La terza sezione inizia a nord della sporgenza deltizia dell'Ebro e comprende la costiera catalana alta e frastagliatissima, specialmente nella parte settentrionale chiamata Costa Brava, molto pittoresca e valorizzata dal turismo. L'arcipelago delle Baleari continua l'allineamento della Cordigliera Betica a un centinaio di chilometri al largo del capo de la Nao.\nClima.\nRiguardo al clima possiamo riscontrare in Spagna cinque zone a carattere diverso.\nIdrografia.\nLa Spagna manda le sue acque a tre distinti versanti: al golfo di Biscaglia, all'oceano Atlantico e al mare Mediterraneo. I fiumi che scendono al golfo di Biscaglia, come il Bidasoa e il Nervi\u00f3n delle Province Basche, il Nal\u00f3n e il Navia delle Asturie, hanno regime torrentizio: le abbondanti precipitazioni e gli accentuati dislivelli favoriscono la formazione di corsi d'acqua brevi e di considerevole portata. Anche il Tambre e il Mi\u00f1o della Galizia possono considerarsi simili ai precedenti, sia per la brevit\u00e0 del corso, sia per l'abbondanza delle acque. Il Mi\u00f1o, bench\u00e9 sia pi\u00f9 breve e abbia un bacino minore, ha una portata annua maggiore dei fiumi della Meseta. Gli altri fiumi che scendono all'Atlantico sono molto pi\u00f9 lunghi, ma hanno i caratteri propri dei fiumi di altopiano e di steppa; tranne il Guadalquivir, essi hanno il corso inferiore in territorio portoghese. Cos\u00ec il Duero (780 km), il fiume della Vecchia Castiglia, che, a valle di Zamora, segna per lungo tratto il confine con il Portogallo prima di dirigersi a Porto; cos\u00ec il Tago (1008 km) e la Guadiana (830 km), fiumi della Nuova Castiglia: il primo entra in territorio portoghese dopo Alc\u00e1ntara; il secondo, per due lunghi tratti, segna il confine con il Portogallo. I tre fiumi si assomigliano per il regime e la natura dei terreni che attraversano. Hanno direzione ovest (anche se la Guadiana in seguito la muta per dirigersi a sud), sono, come abbiamo detto, fiumi di steppa, soggetti a notevoli sbalzi di portata (piene primaverili e autunnali e magre in estate, a causa della mancanza di precipitazioni); sulla Meseta corrono pigri e divaganti, profondamente incassati, poi all'incontro con lo zoccolo della Meseta, precipitano con salti e cateratte, in gole profondamente incise. Ben diverso \u00e8 il Guadalquivir (680 km), il cui regime \u00e8 reso pi\u00f9 costante dalla maggior piovosit\u00e0 complessiva del bacino e dal contributo degli affluenti di sinistra (Guadiana Menor, Guadalbull\u00f3n, Guadajoz, Genil), che portano il tributo dei nevai della Sierra Nevada. Prima della foce, per la diminuita corrente, il Guadalquivir impadula creando le \"marismas\" e le \"arenas gordas\". I fiumi del versante mediterraneo sono in maggioranza dei torrenti che si gonfiano improvvisamente durante le piogge, ma che generalmente hanno il letto quasi asciutto: essi ricordano le fiumare dell'Italia meridionale. Rammentiamo il Segura che, nato dalla Sagra, attraversa le steppe della Murcia prima di raggiungere le \"huertas\" litoranee; lo J\u00facar che scende dai monti Universales per raggiungere il mare nel golfo di Valencia. Ma il fiume maggiore \u00e8 l'Ebro (927 km), che con i suoi numerosi affluenti alimenta tutta una rete di canali, rendendo possibile la coltivazione di larghe zone dell'Aragona, la quale altrimenti sarebbe una regione semidesertica a causa della scarsezza delle precipitazioni.\nFlora e fauna.\nSi possono distinguere in Spagna varie regioni floristiche:\nNei monti Cantabrici l'orso \u00e8 sparito soltanto nel XIX secolo; in tutto il nord si trovano lupi, volpi e gatti selvatici. Nella Meseta si trovano lepri, scoiattoli, pernici e galli cedroni; d'estate cicogne e fenicotteri nidificano nelle paludi del Guadalquivir. Nell'Andalusia vivono specie come il camaleonte, mentre sulle rupi di Gibilterra si trova la bertuccia, unica scimmia in Europa importata dagli Arabi."}
{"id": "955846", "revid": "124916919", "url": "https://it.wikipedia.org/wiki?curid=955846", "title": "Power Rangers Lightspeed Rescue", "text": "Power Rangers Lightspeed Rescue \u00e8 una serie televisiva statunitense trasmessa nel 2000, la sesta della saga dei \"Power Rangers\". In Italia viene trasmessa su Fox Kids e su Frisbee.\nTrama.\nNel deserto, alcuni tuareg trovano una cripta piena d'oro e gioielli, ma inavvertitamente scoperchiano un sarcofago, liberando dei demoni intrappolati da 5000 anni. Questi demoni hanno intenzione di ricostruire il castello della loro regina, Bansheera, ma scoprono che al di sopra delle macerie del castello \u00e8 stata costruita una citt\u00e0, chiamata Mariner Bay. Una associazione misteriosa, la Lightspeed Rescue, recluta cinque persone, che svolgono attivit\u00e0 completamente diverse, per farli diventare Power Rangers cos\u00ec da proteggere la citt\u00e0.\nSuccessivamente si scopre che il fratello di Dana, Ryan, misteriosamente scomparso qualche anno prima a causa di un incidente stradale, \u00e8 stato reclutato da Diabolico, il leader dei demoni, e quindi costretto a odiare la Lightspeed Rescue, ma la dolcezza di sua sorella e la comprensione degli altri Rangers lo fanno passare dalla parte del bene, divenendo cos\u00ec il Titanium Ranger. Lo Zord di Ryan \u00e8 il Max SolarZord, uno shuttle alimentato da pannelli solari fotovoltaici. Nella battaglia finale contro Diabolico e il drago Olimpus , questi distruggono il Lightsped Solar Zord e il Rail Megazord prima di essere distrutti dall'Omega Megazord. Dopo per\u00f2 i soldati nemici rubano il Dark Solarzord e l'Omega Megazord che i Rangers distruggono sacrificando le loro auto mentre gli altri sigillano Bansheera.\nVideogioco.\nLa serie ha anche ispirato l'omonimo videogioco, uscito per Nintendo 64, Game Boy Color, PlayStation e Microsoft Windows. Le versioni PS e N64 sono beat-em up, quella GBC \u00e8 un platform a scorrimento bidimensionale e quella PC \u00e8 un centro interattivo."}
{"id": "955879", "revid": "599013", "url": "https://it.wikipedia.org/wiki?curid=955879", "title": "Cpp", "text": ""}
{"id": "955941", "revid": "768068", "url": "https://it.wikipedia.org/wiki?curid=955941", "title": "Chirurgia estetica", "text": "La chirurgia estetica \u00e8 una branca chirurgica che, a differenza delle altre, come la chirurgia plastica che ha uno scopo \u201cfunzionale\u201d e \u201criparativo\u201d, in questo caso \u00e8 finalizzata a migliorare o semplicemente modificare l'aspetto fisico di pazienti clinicamente sani. \u00c8 anche definita chirurgia cosmetica.\nInterventi di chirurgia estetica.\nGli interventi possono riguardare il viso, in particolar modo il: naso (rinoplastica), le palpebre (blefaroplastica), il mento (genioplastica) e le orecchie (otoplastica). Possono essere inoltre diretti alla rimozione delle rughe (ritidectomia o lifting) o del tessuto adiposo (lipofilling). Altri interventi sul viso riguardano gli zigomi, la mandibola e la mascella.\nLa chirurgia della mammella permette l'ingrandimento (mastoplastica additiva), la riduzione (mastoplastica riduttiva) o il rassodamento del seno (mastopessi). Essa pu\u00f2 avere un ruolo anche nel sesso maschile in caso di ginecomastia.\nLa chirurgia estetica si occupa anche di interventi di addominoplastica per la ricostruzione dei muscoli della parete dell'addome e di liposuzione, per la rimozione del tessuto adiposo sovrabbondante."}
{"id": "955972", "revid": "514736", "url": "https://it.wikipedia.org/wiki?curid=955972", "title": "Russborough House", "text": "La Russborough House \u00e8 una villa neopalladiana che si trova vicino ai laghi di Blessington, nella contea irlandese di Wicklow, fra le citt\u00e0 di Blessington e Ballymore Eustace. Progettata da Richard Cassels per Joseph Leeson 1\u00ba Conte di Milltown, fu costruita fra il 1741 e il 1755. Gli interni, decorati con gli stucchi dei fratelli Lafranchini, della villa sono in contrasto con l'austero esterno.Russborough ha ospitato nella sua storia due raffinate collezioni di oggetti d'arte: se la prima fu successivamente donata alla Galleria nazionale d'Irlanda, la seconda ebbe una sorte pi\u00f9 travagliata. Portata nella villa da Alfred Beit, che l'acquist\u00f2 nel 1952, comprendeva opere di grandi artisti come Goya, Vermeer, Rubens e Gainsborough e fu rubata quattro volte: nel 1974, ad opera di una banda che comprendeva l'ereditiera Rose Dugdale, nel 1986 da Martin Cahill (soprannominato \"the General\"), nel 2001 e nel 2002. "}
{"id": "956016", "revid": "830939", "url": "https://it.wikipedia.org/wiki?curid=956016", "title": "Thomas Joannes Stieltjes", "text": "Biografia.\nIl padre di Stieltjes (che aveva lo stesso nome) era un ingegnere civile e un politico, responsabile della costruzione di vari porti a Rotterdam, oltre che membro del parlamento olandese. Stieltjes jr. si iscrisse al Politecnico di Delft in 1873. Invece che seguire le lezioni, per\u00f2, prefer\u00ec leggere i lavori di Carl Friederich Gauss e Carl Gustav Jakob Jacobi; come conseguenza non riusc\u00ec a passare gli esami. Dopo altri due tentativi falliti nel 1875 e 1876, suo padre, che aveva perso ogni speranza di vedere il figlio riuscire negli studi, riusc\u00ec a trovargli un posto come assistente all'osservatorio astronomico dell'Universit\u00e0 di Leida, grazie al suo amico H. G. van de Sande Bakhuyzen che era il rettore dell'Universit\u00e0.\nSubito dopo la sua assunzione, Stieltjes inizi\u00f2 una corrispondenza con Charles Hermite, che dur\u00f2 tutto il resto della sua vita. All'inizio Stieltjes scrisse a Hermite a proposito della meccanica celeste, ma i temi divennero ben presto matematici, e Stieltjes inizi\u00f2 a dedicare il suo tempo libero alla ricerca matematica, con l'approvazione di van de Sande-Bakhuyzen che accolse la sua richiesta fatta il primo gennaio 1883 di lasciare il suo lavoro di osservazione per avere pi\u00f9 tempo da dedicare ai temi matematici. Nel maggio dello stesso anno si spos\u00f2 con Elizabeth Intveld, la quale pure lo consigli\u00f2 di spostarsi dall'astronomia alla matematica; a settembre gli fu chiesto di sostituire F. J. van den Berg all'universit\u00e0 di Delft, dove insegn\u00f2 geometria analitica e geometria descrittiva fino a dicembre, quando si dimise dall'osservatorio.\nNel 1884, Stieltjes fece domanda per una cattedra a Groningen che per\u00f2 non gli fu data, presumibilmente perch\u00e9 non era laureato. Hermite cerc\u00f2 di fargli ottenere una laurea ad honorem dall'Universit\u00e0 di Leida, ma sembra ci fu un'incomprensione tra lui e la facolt\u00e0. L'anno successivo si trasfer\u00ec in Francia, dove nel 1886 ottenne un dottorato con una tesi sulle serie asintotiche, e ottenne una cattedra all'Universit\u00e0 di Tolosa.\nStieltjes si occup\u00f2 di una gran variet\u00e0 di campi dell'analisi, delle frazioni continue e della teoria dei numeri: \u00e8 spesso chiamato \"il padre della teoria analitica delle funzioni continue\" per i suoi risultati in quest'area. La sua opera principale in questo campo \u00e8 \"Recherches sur les fractions continues\", pubblicata nei Comptes Rendus de l'Acad\u00e9mie des Sciences. In quell'opera introdusse anche il concetto di integrale di Stieltjes, per risolvere il problema della distribuzione della massa di un corpo, noti i suoi momenti di ogni ordine."}
{"id": "956028", "revid": "32102", "url": "https://it.wikipedia.org/wiki?curid=956028", "title": "Primi", "text": ""}
{"id": "956030", "revid": "1543377", "url": "https://it.wikipedia.org/wiki?curid=956030", "title": "Harold Puthoff", "text": "Ricerca.\nNel 1967 consegu\u00ec un dottorato di ricerca alla Stanford University; \u00e8 noto tra gli studiosi di fisica gravitazionale per i suoi lavori sul \"vuoto polarizzabile\" (in inglese polarizable vacuum, PV) e su alcuni argomenti di elettrodinamica stocastica, che sono esempi di un approccio alternativo alla teoria della relativit\u00e0 generale e alla meccanica quantistica. Negli anni 70 ed 80 ha diretto un programma finanziato con fondi della CIA/DIA, tramite la ditta SRI International per investigare abilit\u00e0 paranomali, collaborando con Russell Targ nello studio delle supposte abilit\u00e0 psichiche paranormali di Uri Geller, Ingo Swann, Pat Price, Joseph McMoneagle e altri.\nHarold Puthoff ha lavorato con laser regolabili in frequenza ed altri dispositivi capaci di generare fasci di elettroni, apparecchiature che ha inventato e di cui detiene i brevetti, ed \u00e8 coautore (assieme ad R. Pantell) del libro \"\"Fundamentals of Quantum Electronics\" (Wiley, 1969), pubblicato in inglese, francese e russo.\nLavoro segreto governativo.\nFu anche ufficiale della United States Navy distaccato come collegamento con la National Security Agency (NSA) e in seguito rimase inquadrato come impiegato civile. In seguito a un anno sabbatico alla Stanford University, che gli consentiva di ottenere il suo dottorato Ph.D., si aggiungeva all'impresa \"SRI International\" dove nel 1972, assieme a Russell Targ, inaugura un programma di \"visione remota\"\", programma allora classificato come Top-Secret che, declassificato, divenne molto famoso presso il pubblico dedito ad argomenti \"di frontiera\", \"riservati\" o \"misteriosi\".\nIn origine il progetto era chiamato SCANATE, in seguito divent\u00f2 lo \"STAR GATE\", che \u00e8 stato finanziato per pi\u00f9 di due decenni congiuntamente dalla CIA, DIA, e da altri organismi militari.\nPer molti anni ha ricevuto autorizzazioni di accesso (clearances) ad alto livello di sicurezza, all'interno del governo degli Stati Uniti.\nAssociazioni tecnologico-scientifiche in Austin, Texas.\nNel 1985 fond\u00f2 una propria azienda, la EarthTech International, nella citt\u00e0 di Austin, in Texas; nello stesso periodo fond\u00f2 un'organizzazione di ricerca scientifica ad orientamento accademico, l'Institute for Advanced Studies at Austin (IASA), che dirige. Indipendente dall'Institute for Advanced Study, che si trova a Princeton nel New Jersey, lo IASA esegue delle ricerche piuttosto focalizzate in argomenti specificamente correlati alla generazione di energia ed alla propulsione spaziale, ricevendo fondi da donatori anonimi.\nScientology e UFO.\nNegli anni settanta Hal Puthoff si dimostr\u00f2 un sostenitore del movimento scientifico-religioso Scientology, ma poi non fu pi\u00f9 coinvolto nelle attivit\u00e0 di questa setta. Nel 2017 Harold Puthoff \u00e8 entrato a far parte del Comitato Consultivo della To The Stars Academy,la societ\u00e0 fondata da Tom Delonge e Luis Elizondo per la divulgazione dei famosi filmati degli UFO del Pentagono attraverso un famoso articolo stampa pubblicato il 17 dicembre 2017 sul New York Times."}
{"id": "956032", "revid": "486946", "url": "https://it.wikipedia.org/wiki?curid=956032", "title": "Campagna italo-etiopica", "text": ""}
{"id": "956035", "revid": "1610933", "url": "https://it.wikipedia.org/wiki?curid=956035", "title": "Mangusta di Meller", "text": ""}
{"id": "956050", "revid": "78273", "url": "https://it.wikipedia.org/wiki?curid=956050", "title": "Hal Puthoff", "text": ""}
{"id": "956062", "revid": "1610933", "url": "https://it.wikipedia.org/wiki?curid=956062", "title": "Mangusta di Selous", "text": ""}
{"id": "956117", "revid": "834", "url": "https://it.wikipedia.org/wiki?curid=956117", "title": "Cry", "text": ""}
{"id": "956194", "revid": "126257", "url": "https://it.wikipedia.org/wiki?curid=956194", "title": "Societ\u00e0 per le Belle Arti ed Esposizione Permanente", "text": "La Societ\u00e0 per le Belle Arti ed Esposizione Permanente, ai pi\u00f9 nota come La Permanente, \u00e8 un ente morale, storico sodalizio artistico e culturale milanese.\nStoria.\nLa societ\u00e0 nasce in seguita alla fusione e fondazione in ente morale, nell'anno 1883, di due enti culturali: la \"Societ\u00e0 per le belle arti\" (che era stata fondata a Milano nel 1844) e l\u2019\"Esposizione permanente di belle arti\" (costituita pi\u00f9 tardi, sempre a Milano, nel 1870).\nIl nuovo Ente assunse quindi la denominazione, tuttora vigente, di Societ\u00e0 per le Belle Arti ed Esposizione Permanente. Il suo carattere culturale, senza scopo di lucro e dedicato all'incremento delle belle arti, venne sancito dal re Umberto I nel 1884.\nDal XIX secolo dunque, \"La Permanente\", come comunemente viene chiamata a Milano, svolge in modo autonomo il proprio compito di diffusione culturale, non solo nell'ambito milanese, ma anche in quello nazionale e internazionale.\nIl sodalizio opera sia con mostre tematiche che con esposizioni dei soci artisti. Tipica manifestazione fu in passato anche il sorteggio di opere d'arte fra i soci.\nSi pu\u00f2 dire che la storia del sodalizio verta su alcuni punti focali:\nIl Palazzo della Permanente ha anche ospitato le manifestazioni della Biennale nazionale di Milano che si sono svolte nel dopoguerra.\nCon il tempo \u00e8 andato formandosi l'annesso Museo della Permanente (1992) il cui \"corpus\" \u00e8 costituito dai premi acquisto della Biennale della Citt\u00e0 di Milano, dalle opere sorteggiate e da donazioni da parte di privati e dagli stessi artisti soci, cos\u00ec da costituire una panoramica della realt\u00e0 artistica degli ultimi secoli.\nImportantissimo \u00e8 l'archivio della Permanente, tuttora ricco di documenti, nonostante i gravi danni provocati dai bombardamenti della seconda guerra mondiale. Altrettanto ricca \u00e8 l'attivit\u00e0 editoriale e di catalogazione pubblicata via via nel tempo dalla Permanente in relazione alle sue iniziative espositive.\nAssoluti protagonisti della storia culturale ed artistica hanno fatto parte del sodalizio. Basti ricordare, via via nel tempo, Francesco Hayez, Antonio Rotta, Tranquillo Cremona, Daniele Ranzoni, Gaetano Previati, Mos\u00e8 Bianchi, Giuseppe Pellizza da Volpedo, Angelo Morbelli, Gerolamo Induno, Lorenzo Vela, Filippo Tommaso Marinetti, Umberto Boccioni, Mario Sironi, Leone Lodi, Achille Funi, Carlo Carr\u00e0, Francesco Messina, Attilio Rossi, Trento Longaretti, Giuseppe Ajmone.\nIl palazzo.\nIl Palazzo della Permanente, su progetto dell'architetto Luca Beltrami sito in \"via Turati\" (all'epoca \"via Principe Umberto\"), fu edificato per ospitare manifestazioni d'arte. \nUn'apposita esposizione lo inaugur\u00f2 il 25 aprile 1886, mentre la prima mostra dei soci ebbe luogo nel 1892.\nL'edificio del Beltrami fu in parte gravemente danneggiato dai bombardamenti del 1943; al termine del conflitto il palazzo fu ricostruito ad opera degli architetti Pier Giacomo e Achille Castiglioni negli anni 1952-1953.\nArtisti.\nErmenegildo Agazzi, Giuseppe Ajmone, Achille Alberti, Ambrogio Alciati, Italo Antico, Bruna Aprea, Rodolfo Aric\u00f2, Carlo Balestrini, Giuseppe Banchieri, Orazio Barbagallo, Amerigo Bartoli, Aldo Bergolli, Giorgio Berlini, Nino Bertocchi, Cesare Bertolotti, Giovanni Blandino, Floriano Bodini, Agostino Bonalumi, Renzo Bongiovanni Radice, Renato Borsato, Luigi Bracchi, Sandro Bracchitta, Giovanni Brancaccio, Gastone Breddo, Otello Brocca, Anselmo Bucci, Carlo Bugada, Luca Caccioni, Giovanni Campus, Biagio Canevari, Michele Canna\u00f2, Nado Canuti, Giovanni Cappelli, Aldo Carpi, Carlo Carr\u00e0, Pietro Cascella, Felice Casorati, Nino Cassani, Bruno Cassinari, Rodolfo Castagnino, Carlo Cattaneo, Alik Cavaliere, Mino Ceretti, Giovanni Cerri, Marco Chiesa, Alfredo Chighine, Galileo Chini, Beppe Ciardi, Guido Cinotti, Pietro Coletta, Giancarlo Colli, Giuliano Collina, Silvio Consadori, Carlo Conte, Romano Conversano, Alex Corno, Roberto Crippa, Giulio Crisanti, Franco Daleffe, Sergio Dangelo, Carola de Agostini, Cristoforo De Amicis, Raffaele De Grada, Francesco De Rocchi, Maria Luisa De Romans, Lucio Del Pezzo, Enrico Della Torre, Bruno Di Bello, Guido Di Fidio, Vittorio Di Muzio, Nino Di Salvatore, Adriano Di Spilimbergo, Gian Paolo Dulbecco, Enzo Esposito, Agenore Fabbri, Renzo Ferrari, Libero Ferretti, Davide Ferro, Michele Festa, Tullio Figini, Luigi Filocamo, Salvatore Fiume, Ugo Flumiani, Luciano Folloni, Lucio Fontana, Attilio Forgioli, Franco Francese, Donato Frisia, Luigi Fulvi, Giovanni Fumagalli, Renato Galbusera, Oscar Gallo, Alessandro Gallotti, Pietro Gaudenzi, Alberto Ghinzani, Franca Ghitti, Alberto Gianquinto, Piero Giunni, Emilio Gola, Giuseppe Grandi, Giulio Greco, Giorgio Griffa, Costantino Guenzi, Giuseppe Guerreschi, Carlo Gusmeroli, Achille Guzzardella, Carlo Hollesch, Paolo Iacchetti, Emma Jeker, Savino Lab\u00f2, Piero Leddi, Trento Longaretti, Emilio Longoni, Ubaldo Magnavacca, Gianfranco Manara, Ferdinando Mandelli, Luigi Mantovani, Giancarlo Marchese, Ada Marchetti, Sandro Martini, Giuseppe Martinelli, Piero Marussig, Lino Marzulli, Giacomo Maselli, Vittorio Matino, Giovanni Mattio, Alfredo Mazzotta, Vittorio Melchiori, Gino Meloni, Fausto Melotti, Francesco Messina, Elena Mezzadra, Umberto Milani, Giuseppe Montanari, Sara Montani, Enzo Morelli, Mario Moretti Foggia, Gino Moro, Giuseppe Motti, Giuseppe Novello, Eugenio Olivari, Claudio Olivieri, Gottardo Ortelli, Giancarlo Ossola, Goliardo Padova, Guido Pajetta, Mimmo Paladino, Bernardino Palazzi, Aldo Pancheri, Gianfranco Pardi, Lucio Pascalino, Franco Pedrina, Eros Pellini, Eugenio Pellini, Siro Penagini, Cesare Peverelli, Francesco Pezzoli, Gianriccardo Piccoli, Lorenzo Piemonti, Barbara Pietrasanta, Orazio Pigato, Fausto Pirandello, Stefano Pizzi, Alfredo Pizzo Greco, Cristiano Plicato, Bruno Polver, Pino Ponti, Emilio Quadrelli, Ernesto Quarti Marchi\u00f2, Mario Raciti, Amilcare Rambelli, Mauro Reggiani, Regina, Arturo Rietti, Egidio Riva, Gualberto Rocchi, Franco Rognoni, Bepi Romagnoni, Ottone Rosai, Attilio Rossi, Antonio Rotta, Erminio Rossi, Alberto Salietti, Giancarlo Sangregorio, Anna Santinello, Giuseppe Scalvini, Emilio Scanavino, Giorgio Scano, Giulio Scapaticci, Paolo Scheggi, Alberto Schiavi, Mario Schifano, Salvatore Sebaste, Luigi Secchi, Giovanni Setti, Lydia Silvestri, Mario Sironi, Ivo Soli, Nino Springolo, Mauro Staccioli, Attilio Steffanoni, Ottavio Steffenini, Luigi Stradella, Daniele de Strobel, Luiso Sturla, Remo Taccani, Emilio Tadini, Guido Tallone, Dino Tega, Togo (Enzo Migneco), Mario Tozzi, Ernesto Treccani, Valeriano Trubbiani, Giulio Turcato, Tino Vaglieri, Valentino Vago, Nanni Valentini, Walter Valentini, Romolo Valori, Giuliano Vangi, Grazia Varisco, Franco Vasconi, Mario Vellani Marchi, Mario Venturelli, Giulio Vercelli, Renato Vernizzi, Luigi Veronesi, Cesare Vianello, Enzo Vicentini, Umberto Vittorini, Agostino Viani, Raul Viviani, Carlotta Zanetti, Alberto Zardo, Franco Zazzeri, Alessandro Zenatello, Carlo Zocchi."}
{"id": "956321", "revid": "107098", "url": "https://it.wikipedia.org/wiki?curid=956321", "title": "Museo le Sagrestie", "text": ""}
{"id": "956468", "revid": "3155", "url": "https://it.wikipedia.org/wiki?curid=956468", "title": "Cane Nero magna bella persica", "text": ""}
{"id": "956473", "revid": "365417", "url": "https://it.wikipedia.org/wiki?curid=956473", "title": "Snow (Hey Oh)", "text": "Snow (Hey Oh) \u00e8 un singolo del gruppo musicale statunitense Red Hot Chili Peppers, pubblicato il 20 novembre 2006 come terzo estratto dal nono album in studio \"Stadium Arcadium\". \nIl brano \u00e8 stato scelto come inno ufficiale di WrestleMania XXIV.\nDescrizione.\nSi tratta di una canzone leggera e melodica, molto simile ai brani di \"By the Way\".\nLa canzone \u00e8 guidata da un rapido riff di chitarra di John Frusciante, e fa uso delle doppie fermate al basso di Flea.\nFrusciante ha rivelato che questa doveva essere la terza di sette canzoni distribuite come un singolo da \"Stadium Arcadium\".\nAncora prima di essere pubblicata come singolo, \u00e8 salita al numero cinquantatr\u00e9 nella top 100 di iTunes nel Regno Unito il 13 maggio.\nIl 9 gennaio 2007, la canzone viene scelta da Steve Jobs durante il famoso keynote che introdusse nel mondo degli smartphone il primo iPhone; scrollando nella sua playlist disse: \"...I wanna listen to, ohh maybe... Red Hot Chili Peppers, I love these guys...\"\nIl brano \u00e8 suonato durante i crediti del secondo film di \"Death Note\", \"Death Note - Il film - L'ultimo nome\". \u00c8 stata anche utilizzata da ESPN in spot per X Games.\nLa canzone \u00e8 stata anche utilizzata in alcuni spot televisivi per il film del 2006 \"Happy Feet\" e come colonna sonora di apertura della puntata finale dell'ottava serie di \"Scrubs - Medici ai primi ferri\".\nVideo musicale.\nIn un'intervista, Tony Kaye, che ha anche diretto il video di \"Dani California\", ha detto a MTV che avrebbe voluto dirigere il video per la canzone. Tuttavia, non sono state utilizzate le sue riprese, ma quelle di Nick Wickham, il regista commissionato dalla Warner per girare il nuovo video; tale videoclip mostra la band in concerto il 17 e 18 ottobre 2006 all'Izod Center di New Jersey, con film, alternati in bianco e nero e a colori, di fans del gruppo e degli stessi Red Hot in concerto, oltre allo staff della band che mostra Tracy Robar (tecnico del basso), Dave Lee (tecnico della chitarra), Chris Warren (tecnico della batteria), Dave Rat (tecnico del suono), Gage Freeman (tour manager) e Lyssa Bloom (coordinatrice del tour).\nTracce.\nTesti e musiche dei Red Hot Chili Peppers."}
{"id": "956552", "revid": "2014155", "url": "https://it.wikipedia.org/wiki?curid=956552", "title": "Luigi-Armando I di Borbone-Conti", "text": "Biografia.\nEra figlio di Armando di Borbone-Conti (1629 \u2013 1666) e di Anna Maria Martinozzi (1639 \u2013 1672), nipote del cardinale Mazarino.\nPiccolo, un po' gobbo, spos\u00f2 il 16 gennaio 1680 Maria Anna di Borbone-Francia (1666 \u2013 1739), detta la prima \"Mademoiselle de Blois\", figlia legittimata di Luigi XIV e della marchesa Luisa Francesca de la Baume Le-Blanc de La Valli\u00e8re, divenendo cos\u00ec genero del re. Subito dopo la prima notte di nozze il matrimonio si rivel\u00f2 sterile ed il giovane Luigi-Armando si diede ad una vita dissoluta, tanto da venir pesantemente richiamato all'ordine dallo stesso re.Nel 1685 segu\u00ec, con il fratello Francesco Luigi, il principe Luigi de La Tour d'Auvergne in Polonia a combattere come volontario. Giunti a Koman il 13 giugno, si misero agli ordini del duca Carlo V di Lorena. Combatterono valorosamente a Novigrad ed a Neuh\u00e4usel e quindi nella liberazione della citt\u00e0 di Gran assediata dai turchi. Rientrarono in Francia alla fine di agosto. A fine dello stesso anno la principessa di Conti contrasse il vaiolo ed il marito si trattenne presso di lei per curarla: lei guar\u00ec ma lui contrasse a sua volta la terribile malattia e ne mor\u00ec. Il titolo di principe di Borbone-Conti pass\u00f2 quindi al fratello Francesco Luigi.\nAltri progetti.\nseparatore"}
{"id": "956583", "revid": "10652", "url": "https://it.wikipedia.org/wiki?curid=956583", "title": "Boletus variegatus", "text": ""}
{"id": "956593", "revid": "10652", "url": "https://it.wikipedia.org/wiki?curid=956593", "title": "Ixocomus variegatus", "text": ""}
{"id": "956656", "revid": "74801", "url": "https://it.wikipedia.org/wiki?curid=956656", "title": "Contea di Beaver (Pennsylvania)", "text": "La contea di Beaver (in inglese Beaver County) \u00e8 una contea dell'area occidentale dello Stato della Pennsylvania negli Stati Uniti.\nGeografia fisica.\nLa contea confina a nord con la contea di Lawrence, a est con la contea di Butler, a sud-est con la contea di Allegheny, a sud con la contea di Washington ed a ovest con la contea Hancock della Virginia Occidentale e con la contea di Columbiana dell'Ohio.\nIl territorio \u00e8 prevalentemente collinoso. Nell'area centrale scorre il fiume Ohio dapprima verso nord per poi piegare verso sud-ovest. L'Ohio riceve da nord il fiume Beaver. Nell'area nord-orientale scorre il Connoquenessing Creek ed in quella meridionale il Raccoon Creek.\nNel sud della contea \u00e8 situato il parco statale di Raccoon Creek.\nIl capoluogo di contea \u00e8 la cittadina di Beaver posta alla confluenza del fiume omonimo nell'Ohio.\nStoria.\nI primi abitanti del territorio furono indiani irochesi e Delaware. \nLa contea fu istituita nel 1800 su un territorio che fino a quel momento aveva fatto parte delle contee di Washington e Allegheny. \nNel 1820 la Harmony Society fond\u00f2 la comunit\u00e0 di Economy sulla riva del fiume Ohio. L'Harmony Society era una comunit\u00e0 di cristiani esoterici fondata in Germania che a seguito delle persecuzioni della chiesa luterana emigr\u00f2 in America. La comunit\u00e0 di Economy dopo un successo iniziale ebbe una lunga fase di declino e fu formalmente disciolta nel 1906."}
{"id": "956672", "revid": "125652743", "url": "https://it.wikipedia.org/wiki?curid=956672", "title": "San Pietro (Scafati)", "text": "San Pietro, con i suoi circa 15.000 abitanti, \u00e8 la maggiore frazione del comune di Scafati, in provincia di Salerno.\nGeografia fisica.\n\u00c8 collocata nell'area dell'agro nocerino sarnese, circa 30\u00a0km a sud-est di Napoli e a 20\u00a0km da Nola. Collegata con l'autostrada A3 Napoli-Salerno e con la SS268 e con la SS18. \u00c8 presente anche una stazione della Circumvesuviana: \"San Pietro\".\nStoria.\nNell'alto Medioevo la zona dove \u00e8 sito il villaggio di San Pietro si presentava paludosa e malsana; il fiume Sarno, detto il \"Dragone\" per la sua forma sinuosa, proveniente dal monte \"Saro\", composto da diversi affluenti quali \"Rio Palazzo\", la sorgente di \"Santa Marina\" e quella di \"Foce\", attraversava tutta la valle. La zona improvvisamente ebbe un aumento demografico, almeno cos\u00ec ci perviene dal \"Codice Longobardo\", infatti in quel periodo erano i Longobardi a dominare questa terra. Questi ultimi rifiutando il lavoro \"vile\" della terra ed esaltando invece quello delle armi e della guerra, costrinsero feudatari ed ecclesiastici del luogo a stipulare dei contratti con gli abitanti della zona che vivevano prevalentemente di agricoltura. I contadini versavano annualmente al signore del luogo un canone (si parla di enfiteusi), in via piuttosto simbolica, inoltre perviene traccia ai nostri giorni persino di un contratto denominato \"AD PASTINANDUM\" con il quale il proprietario terriero prestava piante, alberi o sementi da piantare; i frutti del raccolto poi venivano divisi tra i due, un'usanza ancora presente in queste zone. In questo contratto era essenziale che l'area assegnata al colono fosse fertile, per aree invece di tipo paludoso c'erano altri tipi di contratti ad esempio \"AD MELIORANDUM\", la caratteristica principale era che questo contratto durava fino a quando l'area assegnata al colono non diveniva fertile, da paludosa che era.\nL'arrivo della legge, come ci insegna la storia, crea classi sociali, nello specifico venivano considerati uomini \"liberi\", coloro che avevano la facolt\u00e0 di stipulare contratti e godevano di diritti come possedere, lavorare o migliorare il terreno. Grazie all'opera di questi coloni e delle leggi longobarde, a partire dal IX secolo l'agricoltura divenne florida. Secondo alcuni studiosi \u00e8 proprio a questo fermento che si deve la nascita della chiesa di San Pietro Apostolo \"ad Erceca\" presente dal X-XI secolo. Attualmente nello stesso luogo sorge la chiesa di San Pietro Apostolo, dipendente dalla diocesi di Nola. La chiesa di San Pietro Apostolo \"ad Erceca\" era governate dai monaci benedettini di Cassino (era infatti presente anche un convento), ed in quel periodo dipendeva dall'abbazia di Sant'Angelo in Formis; intorno alla chiesa pian piano si form\u00f2 un piccolo centro urbano che verr\u00e0 poi chiamato il \"Casale di San Pietro\".\nInsomma nel 1200 la vallata di San Pietro offriva un habitat perfetto per lo stile di vita del periodo, il tutto immerso nella \"Silva mala\". Con quest'ultimo termine ci si riferiva al fitto bosco che circondava queste zone, l'appellativo pare sia dovuto a Federico II di Svevia, il quale separ\u00f2 questa zona da Ottaviano e la adib\u00ec a zona di caccia reale . La \"Silva mala\" (sorvegliata dai \"Bauli\", guardie speciali del re) era piuttosto estesa tant'\u00e8 che vi sono ancora comuni che riportano il suo nome come Boscoreale o Boscotrecase. Il Casale di San Pietro era completamente autonomo fino a quando il re Carlo I d'Angi\u00f2 decise di donare quest'ultimo all'abbazia di Santa Maria di Realvalle da lui fondata. Il Casale per\u00f2 apparteneva all'abate di Cassino, pertanto Carlo I d'Angi\u00f2, come si legge dal decreto dato in \"Logopesole\" il 3 agosto dell'anno 1274 propose una permuta (\"si Abbas Cassinensis voluerit eam permutare loca curie que vocantur Hecla et Campanara\").\nNel XVI secolo le terre di San Pietro furono acquistate dal duca di Nocera Alfonso dei Carafa.\nIl comune di San Pietro nel 1810 venne accorpato al comune di Scafati di cui ancora oggi fa parte.\nSociet\u00e0.\nEvoluzione demografica.\nCon circa 15.000 abitanti S.Pietro \u00e8 la frazione pi\u00f9 popolosa della provincia di Salerno"}
{"id": "956709", "revid": "547992", "url": "https://it.wikipedia.org/wiki?curid=956709", "title": "Plistarco", "text": "Biografia.\nFiglio di Leonida I e di Gorgo, succedette al padre caduto nella battaglia delle Termopili nel 480 a.C.\nA causa della sua giovane et\u00e0 la reggenza venne affidata dapprima a suo zio Cleombroto e, alla morte di quest'ultimo (479 a.C.), a suo figlio Pausania, cugino dello stesso Plistarco.\nL'anno successivo alla vittoria di Platea, Pausania fu accusato di tradimento (478 a.C.) e rinunci\u00f2 alla reggenza: in quell'occasione Plistarco si insedi\u00f2 definitivamente sul trono agiade di Sparta.\nDopo la morte di Plistarco (458 a.C.), in mancanza di figli del re, divenne sovrano il parente maschio pi\u00f9 prossimo, Plistoanatte, il figlio di Pausania. Dato che anche questo re ascese al trono da bambino, la reggenza al trono fu esercitata dallo zio Nicomede."}
{"id": "956756", "revid": "827882", "url": "https://it.wikipedia.org/wiki?curid=956756", "title": "Ginnastica per tutti", "text": "La ginnastica per tutti \u00e8 una disciplina della ginnastica che si occupa di curare l'attivit\u00e0 promozionale e amatoriale di ginnastica artistica (maschile e femminile), ritmica e di base. Era chiamata Ginnastica generale fino al gennaio 2007, quando la Federazione Internazionale di Ginnastica le ha imposto il nuovo nome.\nLa Ginnastica per Tutti \u00e8 una disciplina a s\u00e9 stante, da non confondere con le discipline da cui ha tratto gli elementi fondanti: gli atleti svolgono esercizi mutuati dalla ginnastica artistica, dalla ginnastica ritmica, ma anche dal trampolino elastico.\nLe categorie di competizione.\nGli atleti delle gare di GpT sono suddivisi in \"fasce\".\nLe fasce dei tornei dipendono solo dall'et\u00e0:\nLe gare.\nLa ginnastica generale prevede attivit\u00e0 competitive e non competitive rivolte a varie fasce d'et\u00e0, dai 3 anni in su, e comprende vari tipi di gare: \"Coppa Italia\", \"Sincrogym\", \"Torneo Gpt\". \nSincrogym.\n\u00c8 una gara di squadra in cui ci sono tre esercizi, tutti con accompagnamento musicale. Uno di squadra della durata di 90 secondi, di cui: 30 secondi di individuale, 30 di coppia e 30 a cui partecipa tutta la squadra. Gli altri due esercizi sono in coppia. In questa gara esistono due categorie: senza attrezzi, privilegiata solitamente dalle squadre di artistica, anche se non mancano quelle di ritmica, e con attrezzi, esclusivamente per squadre di ritmica. Essendo una gara che non comprende esercizi ai grandi attrezzi, non \u00e8 molto popolare nel settore dell'artistica, che invece privilegia la gara di \"Coppa Italia\".\nCoppa Italia.\n\u00c8 una gara collettiva, in cui gli atleti devono svolgere un esercizio collettivo di 60\u00a0s con accompagnamento musicale, al corpo libero per l'artistica, con gli attrezzi per la ritmica, e otto individuali su quattro attrezzi senza musica.\nPer l'artistica maschile gli attrezzi sono: corpo libero, parallele simmetriche, minitrampolino con rincorsa, sbarra e volteggio. Quest'ultimo attrezzo ha sostituito nel 2007 il cavallo per permettere di eseguire elementi pi\u00f9 simili alla ginnastica agonistica. Per l'artistica femminile gli attrezzi sono: corpo libero, trave, minitrampolino con rincorsa, parallele asimmetriche e volteggio.\nPer la ritmica gli attrezzi sono tre a scelta tra: corpo libero, fune, palla e cerchio, pi\u00f9 le clavette che sono obbligatorie. Il nastro \u00e8 stato abolito in quanto questi esercizi sono fatti in uno spazio di 12x2 metri, dai quali \u00e8 impossibile non far uscire il suddetto attrezzo.\nTorneo GpT.\n\u00c8 una gara individuale. Per ogni fascia ci sono elementi di difficolt\u00e0 crescente, fino ad un massimo di 12,000 punti per la 1\u00aa e 2\u00aa fascia e 12,500 per la 3\u00aa e la 4\u00aa.\nPer quanto riguarda la ginnastica artistica, per partecipare alla fase successiva di questa gara individuale gli atleti devono dimostrare il loro valore su un massimo di quattro attrezzi a scelta tra corpo libero, parallele simmetriche, minitrampolino con rincorsa, volteggio e sbarra (per la maschile); corpo libero, trave, minitrampolino con rincorsa, volteggio e parallele asimmetriche (per la femminile).\nPer la ginnastica ritmica gli attrezzi sono: corpo libero, fune, palla, cerchio, clavette e nastro. Da scegliere seguendo i criteri di suddivisione dei livelli sopra citati.\nNel Torneo Gpt, torneo individuale, i ginnasti sono suddivisi anche in \"livelli\". La differenza tra i livelli \u00e8 in base agli attrezzi e agli esercizi richiesti."}
{"id": "956762", "revid": "765341", "url": "https://it.wikipedia.org/wiki?curid=956762", "title": "Bautzen", "text": "Bautzen (in alto sorabo Budy\u0161in, in polacco \"Budziszyn\"), \u00e8 una citt\u00e0 di abitanti dell'Alta Lusazia, in Sassonia, Germania e capoluogo del circondario di Bautzen.\nStoria.\nLa citt\u00e0 \u00e8 il pi\u00f9 importante centro culturale dei sorabi. Bautzen si fregia del titolo di \"Grande citt\u00e0 circondariale\" (\"Gro\u00dfe Kreisstadt\") ed era il capoluogo dell'antica regione geografica dell'Oberlausitz. La citt\u00e0 di Bautzen era conosciuta in tutta la Repubblica Democratica Tedesca per i suoi penitenziari e prigioni per detenuti politici, tanto da essere soprannominata \"Gelbes Elend\" (\"miseria gialla\"). Un memoriale \u00e8 stato inaugurato nel 1993 nel penitenziario gi\u00e0 denominato \"Bautzen II\".\nGeografia fisica.\nSorge sul fiume Sprea. Nel 2006, la citt\u00e0 contava 42.000 abitanti."}
{"id": "956786", "revid": "112890716", "url": "https://it.wikipedia.org/wiki?curid=956786", "title": "Akeldam\u00e0", "text": "Akeldam\u00e0 o Aceldama \u00e8 il nome aramaico di uno dei luoghi sacri di Gerusalemme: si tratterebbe, secondo quanto riportato nel Nuovo Testamento, del campo acquistato con i 30 denari pagati a Giuda Iscariota per il tradimento di Ges\u00f9.\nIn aramaico \"aceldama\" significa \"Campo di Sangue\"; il termine fu trascritto in greco con \"akeldam\u00e0\", o pi\u00f9 frequentemente con \"akeldam\u00e1ch\", per riprodurre il suono gutturale delle lettere 'ch'.\nIl terreno della zona \u00e8 ricco di argilla e veniva utilizzato originariamente come luogo per la fabbricazione di vasellame. In particolare l'argilla aveva un forte colore rossastro che pu\u00f2 aver dato origine all'attuale nome del luogo.\nRiferimenti neotestamentari.\nVi sono nel Nuovo Testamento due differenti resoconti dell'episodio che riguarda questo luogo. Secondo Matteo , dopo la condanna di Ges\u00f9 Giuda si pent\u00ec e riconsegn\u00f2 il denaro ai sacerdoti, che decisero di usarlo per acquistare il campo (precedentemente detto \"Campo del vasaio\") e adibirlo a luogo di sepoltura degli stranieri morti in citt\u00e0. Il nome \"Campo di Sangue\" deriverebbe quindi dal fatto che il denaro usato per l'acquisto era \"prezzo di sangue\", ossia denaro pagato per la morte di una persona. In Atti , invece, si afferma che fu Giuda stesso ad acquistare il campo, ma poi \"precipitando in avanti si squarci\u00f2 in mezzo e si sparsero fuori tutte le sue viscere\" (anche questo particolare differisce dal racconto di Matteo, secondo il quale Giuda si suicid\u00f2 impiccandosi; vedi anche \"Morte di Giuda\"). Secondo questa versione quindi il nome farebbe riferimento al sangue di Giuda sparso sul terreno. \"La maggior parte dei commentatori moderni\", anche cristiani, evidenzia infatti come gli autori dei due libri abbiano elaborato le tradizioni pervenute loro in merito a tali avvenimenti, in modi che non \u00e8 possibile armonizzare tra loro e nota come tali differenti tradizioni popolari abbiano sottolineato una morte ignominiosa, bench\u00e9 non storica, per il traditore; anche il teologo e sacerdote cattolico Raymond Brown sottolinea come \"queste due versioni non possono essere armonizzate; conseguentemente non possono essere entrambe storiche\" e \"per quanto possa essere deludente, a nessuno dei differenti resoconti sulla morte [di Giuda] pu\u00f2 essere attribuita una qualche verit\u00e0 storica\". Tale teologo osserva ancora che la versione \"di Atti1,18 non suggerisce nemmeno remotamente che Luca fosse consapevole che Giuda si era impiccato, come riportato in Matteo\" e il resoconto degli Atti fu \"scritto in completa ignoranza della storia di Matteo\", mentre \"il suicidio descritto da Matteo per impiccagione \u00e8 certamente possibile ma il quasi esatto parallelo con la vicenda di Achit\u00f2fel [che cospir\u00f2 contro re Davide e mor\u00ec impiccandosi, in 2Sam17,23] ne sminuisce il giudizio in merito\".\nSudario di Akeldam\u00e0.\nNel 1998, un gruppo di ricercatori guidati da Shimon Gibson ritrovarono un sepolcro con diversi ossari; fu anche ritrovato un sudario in buone condizioni, poi datato alla prima met\u00e0 del I secolo. La cosiddetta sindone di Akeldam\u00e0, l'unica di quell'epoca conservatasi, comprendeva un fazzoletto separato per la testa, cosa che la differenzia dal presunto sudario coevo noto come sindone di Torino."}
{"id": "956800", "revid": "110157", "url": "https://it.wikipedia.org/wiki?curid=956800", "title": "Universally Speaking", "text": "Universally Speaking \u00e8 una canzone dei Red Hot Chili Peppers. Si tratta del quinto singolo estratto dal loro ottavo album in studio, \"By the Way\" (2002).\nNel videoclip della canzone troviamo come protagonista un fan sfegatato dei Peppers, interpretato dall'attore Dave Sheridan, nell'intento di intrufolarsi nel backstage del concerto che si stava svolgendo. Tale concerto \u00e8, ovviamente, suonato dagli stessi Red Hot.\nDopo vari tentativi di oltrepassare le guardie, tutti andati a male, prova ad entrare regolarmente con il biglietto ma viene fermato ed accompagnato fuori, ma non si arrende. Cos\u00ec scavalca una recinzione e si trova dentro.\nA questo punto comincia a girare tra la folla, fa il pazzo, si diverte a sbeffeggiare gli altri fan.\nMa poi il colpo di genio: si chiude dentro un cassonetto dell'immondizia trasportabile, e proprio in questo modo riesce ad \"arrivare\" dietro le quinte del palco. E improvvisamente esce dal suo nascondiglio e in una inarrestabile corsa si dirige fino a sopra il palco, festeggiando la sua riuscita avventura con la band, scatta una foto con Antony e gli restituisce il libro che lo stesso aveva precedentemente dimenticato nell'auto durante il video della canzone By the Way, dello stesso album."}
{"id": "956817", "revid": "69794", "url": "https://it.wikipedia.org/wiki?curid=956817", "title": "Eugenio Torelli Viollier", "text": "Infanzia e adolescenza.\nIl padre, l'avvocato napoletano Francesco Torelli, apparteneva ad una famiglia di giuristi liberal-riformisti fedeli al Regno delle Due Sicilie. La madre era la francese Jos\u00e9phine Viollier, seconda moglie di Francesco. Si stabil\u00ec a Napoli con Luisa, la figlia nata da un precedente matrimonio. Nel 1850 Francesco mor\u00ec d'infarto, quando Eugenio non aveva ancora otto anni. Nel maggio 1856 mor\u00ec anche la madre. Luisa si fece carico dell'educazione di Eugenio e dei suoi due fratelli minori, Carlo e Giovanni Battista.\nIl 25 giugno 1860 il re Francesco II di Borbone richiam\u00f2 in vigore la Costituzione gi\u00e0 concessa da Ferdinando II nel 1848. Vennero ripristinati il parlamento e i ministeri. A far parte delle nuove istituzioni furono chiamate le stesse persone che avevano dato vita all'effimera esperienza del 1848, oppure loro parenti stretti. Il padre di Eugenio, Francesco, era morto, quindi gli subentr\u00f2 di diritto il figlio. Appena diciottenne, Eugenio fu nominato \u00abalunno\u00bb (ossia impiegato a titolo gratuito) per le benemerenze del defunto padre. Intanto maturava in lui un altro proposito: nell'agosto dello stesso anno decise di unirsi alle truppe degli insorti che combattevano contro i Borboni per l'unit\u00e0 d'Italia. Si arruol\u00f2 nei \u00abCacciatori Irpini\u00bb, una formazione creata dal patriota Giuseppe De Marco. A causa della giovane et\u00e0 (18 anni) e della non dimestichezza con l'uso delle armi, non gli fu consentito di prendere parte ai combattimenti.\nDopo la presa di Napoli da parte di Giuseppe Garibaldi (7 settembre), il comando delle operazioni fu assunto dall'esercito sabaudo. Le formazioni che avevano combattuto al fianco di Garibaldi vennero considerate \"irregolari\" e furono invitate a sciogliersi. Torelli torn\u00f2 a casa. Ai primi di gennaio 1861 si rec\u00f2 a Palazzo San Giacomo, all'epoca sede del ministero dell'Interno, per avere ragguagli sul suo stato civile. Scopr\u00ec che l'apparato burocratico dell'ex Regno non era stato smantellato e che aveva diritto a un ruolo nell'organico della burocrazia napoletana. Inoltre era stato promosso ad un grado superiore per il quale era previsto uno stipendio (mentre la mansione a cui era stato assegnato in precedenza non aveva retribuzione), in uno degli ultimi atti firmati da re Francesco II prima di rifugiarsi nella fortezza di Gaeta. Accett\u00f2 quindi di entrare al ministero nella nuova amministrazione sabauda.\n\u00abL'Indipendente\u00bb e la parentesi parigina.\nTra i nuovi giornali apparsi in citt\u00e0 con il nuovo regime spiccava \u00abL'Indipendente\u00bb, sia perch\u00e9 era diretto dal famoso scrittore francese Alexandre Dumas padre, sia perch\u00e9 il quotidiano era molto vicino a Garibaldi, cui dedicava molti articoli. Torelli, appassionato di letteratura ed estimatore del generale nizzardo, lo lesse fin dai primi numeri. Sul giornale apparve un avviso in prima pagina in cui si rendevano edotti i lettori di una particolarit\u00e0: \u00abL'Indipendente\u00bb veniva scritto in francese e solamente in un secondo momento veniva tradotto in italiano per essere mandato in stampa. Il direttore Dumas si scusava col pubblico per gli eventuali errori ortografici. Torelli, che era bilingue in quanto la madre Josephine aveva sempre parlato in francese coi figli, ritenne che l'impiego nella redazione del quotidiano avrebbe potuto avviarlo alla carriera di giornalista, che teneva in grande considerazione, molto pi\u00f9 di quella d'impiegato.\nL'esito del colloquio con Dumas fu favorevole: Torelli entr\u00f2 nell'organico come traduttore. La sorella maggiore Luisa si oppose fermamente al suo proposito di licenziarsi dal lavoro al ministero. Torelli quindi mantenne l'impiego pubblico. Le sue giornate divennero lunghissime: iniziavano la mattina al ministero e terminavano a tarda notte al giornale. Torelli si concedeva una breve pausa solo un'ora prima di cena.\nIn breve tempo Dumas si rese conto che poteva fidarsi del giovane collaboratore. Inizi\u00f2 a coinvolgerlo anche nella cura delle sue opere letterarie e dei suoi saggi. Molto della monumentale opera sulla \"Storia dei Borboni\" fu dettato da Dumas in francese direttamente a Torelli, che si occup\u00f2 poi della traduzione in italiano. All'inizio Torelli si era autodefinito \u00abassistente\u00bb del direttore. Dopo un anno il rapporto era notevolmente cambiato: i controlli di Dumas sulle bozze di stampa si fecero sempre pi\u00f9 sporadici e il direttore affid\u00f2 a Torelli mansioni sempre pi\u00f9 numerose: il giovane si recava alla posta, trattava con la tipografia e teneva la contabilit\u00e0.\nNel 1864 Dumas decise di ritornare in Francia; Torelli non si lasci\u00f2 scappare l'occasione e lo segu\u00ec a Parigi. In poco tempo si affranc\u00f2 dalla tutela dello scrittore; in autonomia, inizi\u00f2 a collaborare a riviste parigine (come \u00abLe Nain jaune\u00bb, \u00abLa Vie Parisienne\u00bb e \u00abLa Vogue Parisienne\u00bb) scrivendo articoli di moda e costume. Nella capitale trov\u00f2 giornali che mantenevano la propria indipendenza autofinanziandosi con la pubblicit\u00e0; il telegrafo era ampiamente utilizzato, a differenza che in Italia. Ottenuto il passaporto francese, un\u00ec il cognome della madre a quello del padre.\nIl poeta Luigi Gualdo (1844-1898) lo present\u00f2 all'editore milanese Edoardo Sonzogno, che frequentava spesso la capitale parigina per lavoro (1864). Da Parigi Torelli collabor\u00f2 alla rivista \u00abL'Illustrazione Universale\u00bb. Sul finire del 1865 Sonzogno gli chiese di venire a Milano per dirigere i due periodici illustrati della casa editrice.\nI primi anni a Milano.\nDal gennaio 1866 Torelli Viollier fu redattore capo de \u00abL'illustrazione universale\u00bb e \u00abL'Emporio pittoresco\u00bb. Entrambe le testate ebbero scarsa fortuna: nel 1867 scomparve \"L'Illustrazione\" e l'anno successivo chiuse \"L'Emporio\". Torelli Viollier, all'et\u00e0 di 24 anni, torn\u00f2 alla stampa quotidiana, come cronista per il quotidiano \u00abIl Secolo\u00bb, fondato da Sonzogno nel 1866. Si occup\u00f2 di cronaca nera e bianca. Si appassion\u00f2 al teatro (cur\u00f2 la \u00abRivista teatrale\u00bb) e pens\u00f2 che il critico teatrale avrebbe potuto diventare la sua nuova professione. Collabor\u00f2 anche con \u00abIl Gazzettino rosa\u00bb di Bizzoni e Felice Cavallotti, in quel momento politicamente moderato, ma se ne distacc\u00f2 quando il giornale assunse toni decisamente radicali e antimonarchici.\nQuando anche \u00abIl Secolo\u00bb si spost\u00f2 verso l'area mazziniana, il rapporto con Sonzogno si incrin\u00f2. Il mutato orientamento di Sonzogno e dei suoi periodici fu la conseguenza dei fatti della Comune di Parigi, dello scandalo della Reg\u00eca cointeressata dei tabacchi e del \"processo Lobbia\". Torelli Viollier rest\u00f2 al \u00abSecolo\u00bb stando, per\u00f2, ben attento a non farsi coinvolgere politicamente.\nLa \"separazione in casa\" dur\u00f2 fino al 1872: quell'anno Torelli Viollier pass\u00f2 ai concorrenti Fratelli Treves; si tratt\u00f2, comunque, come gi\u00e0 avvenuto con Dumas, di un distacco concordato, che non pregiudic\u00f2 le amichevoli relazioni personali con l'editore. Uscito dal \u00abSecolo\u00bb, Torelli venne chiamato a difendersi da calunnie infondate da parte di Felice Cavallotti, ex collega ai tempi del \u00abGazzettino rosa\u00bb. La guerra fra i due, con tanto di risvolti giudiziari (due cause penali), si trascin\u00f2 fino agli anni ottanta. Cavallotti lo sfid\u00f2 anche a duello (per poi mandare uno spadaccino in sua vece).\nTorelli Viollier \u00e8 redattore capo del quotidiano di Casa Treves, il \u00abCorriere di Milano\u00bb, fondato nel 1869. Al \u00abCorriere\u00bb Torelli Viollier inizia, finalmente, ad occuparsi di politica. L'editore, e direttore Emilio Treves, mantiene infatti il quotidiano su posizioni vicine al moderatismo e al costituzionalismo, pi\u00f9 consone alle idee del giornalista italo-francese. Oltre a scrivere per il \u00abCorriere di Milano\u00bb, Torelli Viollier \u00e8 anche redattore dell'\u00abIllustrazione Italiana\u00bb (da non confondere con il quasi omonimo periodico di Sonzogno), impegno che ne migliora considerevolmente la posizione economica. Grazie alla raggiunta stabilit\u00e0 finanziaria, fa salire a Milano la sorellastra Luisa e uno dei fratelli, il pi\u00f9 giovane, Titta Torelli.\nNel 1874 i fratelli Treves, per\u00f2, decidono di monetizzare i guadagni gi\u00e0 ottenuti dal \u00abCorriere\u00bb nei suoi pochi anni di vita e lo vendono ad un quotidiano concorrente, \u00abil Pungolo\u00bb, senza prima consultarsi con Torelli Viollier. Dalla fine del 1874 all'autunno del 1875 Torelli Viollier rimane disoccupato e trascorre un periodo di ristrettezze economiche. Nell'autunno del 1875 si profila un cambio di gestione a \u00abLa Lombardia\u00bb \u2013 gi\u00e0 giornale unionista sin dal 1859 \u2013 su cui si pubblicano gli atti ufficiali della Provincia, quindi una testata che gode di una posizione di rendita.\nLa direzione de \u00abLa Lombardia\u00bb.\nL'editore, il giovane avvocato lodigiano Riccardo Pavesi, cerca un direttore giovane, dinamico e soprattutto non compromesso: praticamente l\"'identikit\" di Torelli Viollier. Tramite conoscenze comuni, Eugenio si inserisce nelle trattative che si svolgono nello storico \"Caff\u00e8 Gnocchi\" e alle quali partecipano, fra gli altri: Vincenzo Labanca, amico di Torelli Viollier, giornalista, lo zio di questi Baldassarre, filosofo, e Tommaso Randelli, vecchio amico sia di Vincenzo Labanca sia di Torelli Viollier. Le trattative si concludono felicemente per Torelli Viollier, che ottiene la direzione della testata.\nDal timone della \"Lombardia\" ha la possibilit\u00e0 di crescere professionalmente, di farsi conoscere e di entrare in contatto con ambienti politici a lui affini e con persone che hanno capitali per realizzare ambiziosi progetti. La dichiarazione d'intenti di Torelli Viollier si pu\u00f2 considerare un'anticipazione di quello che sar\u00e0 il \"Corriere della Sera\":\nL'esperienza alla direzione della \"Lombardia\", iniziata nel 1875, dura pochi mesi poich\u00e9 Torelli Viollier ha gi\u00e0 in mente la fondazione di un nuovo quotidiano e vuole perseguire con tenacia questo obiettivo. Affascinato dal modello anglosassone, pensa ad un quotidiano totalmente indipendente, anche dalla Destra e dall'Associazione costituzionale, cui si sente affine.\nFino al 1875 la fondazione di una nuova testata era impedita da due ostacoli oggettivi: la mancanza di un finanziatore che non chiedesse contropartite politiche o personali; la mancanza di spazio, visto che Milano aveva gi\u00e0 ben otto quotidiani. I cinque principali erano: il gi\u00e0 citato \u00abPungolo\u00bb, organo dei monarchici; \u00abLa Perseveranza\u00bb, il giornale pi\u00f9 letto a Destra; \u00abIl Secolo\u00bb, il giornale pi\u00f9 letto a Sinistra; il \u00abGazzettino Rosa\u00bb, foglio dei garibaldini, e \u00abLa Plebe\u00bb, preferito dagli anarchici e dai socialisti. La tiratura complessiva dei quotidiani milanesi toccava le 150.000 copie. Per una citt\u00e0 che contava 300.000 abitanti era una media elevata.\nLa genesi del \u00abCorriere della Sera\u00bb.\nL'idea del nuovo giornale.\nAlla fine del 1875 questi due ostacoli iniziano a vacillare: prima di tutto \u00e8 nell'aria la sconfitta elettorale della Destra e il conseguente ricambio di potere. Per quanto riguarda il secondo dato di fatto, l'esperienza alla guida della \u00abLombardia\u00bb lo ha avvicinato, come gi\u00e0 accennato, ad una serie di personalit\u00e0 con disponibilit\u00e0 di capitali che potrebbero costituire una solida base finanziaria per il nuovo giornale.\nPer quanto riguarda l'accennata sensazione di imminente sconfitta elettorale della Destra, \u00e8 utile fare una breve panoramica politica. Nel 1874 le elezioni politiche avevano spaccato in due il paese, il Centro-Nord alla Destra e il Meridione alla Sinistra. Non che nel Settentrione la Sinistra fosse debole: tutt'altro. Ma era eterogenea e questo ne inficiava la capacit\u00e0 di proporsi come forza di governo. Alla Destra si rimproverava la politica finanziaria inadeguata alle esigenze del neonato stato unitario, la sostanziale non risoluzione della questione meridionale dopo la guerra al brigantaggio, in generale posizioni eccessivamente conservatrici e la sistematica costituzione di una classe dirigente formata da una \"\u00e9lite\" di intoccabili che impediva il ricambio e il ringiovanimento della classe dirigente medesima.\nL'attesa per il cambio di potere si era fatta spasmodica. Pi\u00f9 di un intellettuale \u2013 ad esempio Giovanni Visconti Venosta, fratello del pi\u00f9 noto ministro \u2013 inizia a mettere in guardia la grande borghesia imprenditoriale sul pericolo di essere colti impreparati al momento della vittoria della Sinistra. La borghesia conservatrice lombarda teme che il cambio di potere possa essere una \"catastrofe\" e, di conseguenza, reagisce, nella peggiore delle ipotesi, \"salvando il salvabile\".\nGli imprenditori hanno a cuore il mantenimento dell'ordine costituito e auspicano che, al di l\u00e0 di alcune inevitabili riforme, si possa continuare sulla strada che essi definiscono \"progresso\": sostanzialmente continuare a fare affari. Quanto al re, egli non teme pi\u00f9 di tanto la Sinistra, in quanto ha gi\u00e0 iniziato un lavorio sottotraccia che porter\u00e0 al cosiddetto trasformismo, tramite il quale i cambi di potere saranno sostanzialmente ininfluenti. La borghesia conservatrice industriale \u00e8 interessata ad aprire un canale di dialogo con la Sinistra per rendere morbida la transizione e per avere la garanzia di poter continuare a fare affari.\nUn organo per il partito moderato.\nQuesta istanza di moderatismo crea lo spazio politico in cui si pu\u00f2 inserire un nuovo giornale, improntato ai valori della Destra, ma capace di dialogo e confronto costruttivo con la Sinistra. In questo senso \"Il Pungolo\" e \"la Perseveranza\" sono troppo intransigenti e compromessi.\nTorelli Viollier, con la inizia ad acquisire credito. Il suo non essere coinvolto direttamente nella politica si trasforma da limite, quale era stato per diverso tempo, in vantaggio. La linea di conciliazione e di attesa possibilista perseguita dal Torelli Viollier coagula attorno al progetto del nuovo quotidiano la parte pi\u00f9 avanzata e meno intenzionata a farsi tagliar fuori della Destra milanese. Non c'\u00e8 investitura ufficiale da parte dell'Associazione costituzionale, ma anche questo \u00e8 visto da pi\u00f9 parti come un titolo di merito. Tanto l'idea della nuova testata \u00e8 vista con favore in ambienti politici, quanto \u00e8 osteggiata in ambienti giornalistici. Sulla concorrente \"Ragione\", il ventilato nuovo giornale \u00e8 deriso ancor prima dell'uscita del primo numero. Il nuovo quotidiano nasce, quindi, ufficialmente come iniziativa personale del Torelli Viollier, che per\u00f2 non dispone del denaro necessario.\nNel giro di pochi giorni \u2013 siamo gi\u00e0 nel 1876 \u2013 trova tre soci: Riccardo Pavesi, l'editore de \"La Lombardia\", che aveva nominato Torelli Viollier alla direzione e che appoggia il progetto in quanto ansioso di debuttare in politica; Riccardo Bonetti e Pio Morbio, \u00abtrovati\u00bb dal Pavesi, entrambi avvocati. Bonetti entra nell'impresa per amicizia del Pavesi e i due lasceranno alle prime difficolt\u00e0. Pio Morbio, figlio dello storiografo Carlo, \u00e8 invece destinato a lasciare involontariamente il segno nella storia del \u00abCorriere\u00bb. Sua sorella, infatti, aveva sposato Benigno Crespi - fratello del noto industriale cotoniero Cristoforo Benigno Crespi - che, proprio grazie all'appartenenza a una facoltosa famiglia, pot\u00e9 diventare, di l\u00ec a pochi anni, proprietario del giornale incrementandone notevolmente le possibilit\u00e0 di sviluppo.\nSiamo nel febbraio del 1876. I quattro preventivano di poter raccogliere 100\u00a0000 lire, valutandola la cifra minima per poter iniziare. Si tratta di una cifra bassa, considerando che la pubblicit\u00e0 non \u00e8, all'epoca, una fonte consistente di entrate, che non avevano \u2013 a differenza degli altri \u2013 sovvenzioni ministeriali e neppure l'appoggio finanziario di pi\u00f9 o meno grossi gruppi industriali, come tutte le altre testate.\nSi consideri, inoltre, che Torelli Viollier partecipa come \u00absocio d'opera\u00bb, non avendo una lira da investire nell'impresa.\nIn realt\u00e0 delle centomila lire preventivate, i fondatori ne raccolgono solo 30\u00a0000. Al momento della scelta del nome si opta per \u00abCorriere\u00bb, che nell'onomastica giornalistica sta gradatamente prendendo il posto dei tradizionali \"Avvisatore, Eco, Gazzetta\" e \"della Sera\" poich\u00e9 sarebbe uscito nel tardo pomeriggio.\nUn budget che basta appena per un anno.\nCome scritto poco sopra, il capitale iniziale ammontava a meno di un terzo del preventivato. Ci\u00f2 impose la necessit\u00e0 di far bene, se non benissimo, i conti, incaricando un ragioniere-amministratore che, possibilmente, non richiedesse compensi. Il candidato ideale, o forse l'unico, fu Titta Torelli, fratello di Eugenio, primo e ultimo amministratore del \u00abCorriere\u00bb a non aver mai percepito un compenso. La sede dev'essere, almeno esteriormente, di prestigio e il posto pi\u00f9 prestigioso di Milano, all'epoca, \u00e8 la Galleria Vittorio Emanuele.\nSi riescono ad affittare alcune stanze nell'ammezzato di un palazzo la cui entrata \u00e8 in via Ugo Foscolo, ma fino a quando non verranno assegnati i civici alla via (erano da pochissimo terminati i lavori di restauro e sistemazione dell'intera area, durati 15 anni) l'indirizzo della sede \u00e8 \"Galleria Vittorio Emanuele 77\", in seguito \"Via Ugo Foscolo 5\".\nIl denaro occorrente per dotarsi di una tipografia \u00e8, ovviamente, assente. Si ricorre, pertanto, ad un tipografo della vicina via Marino, Enrico Reggiani, che ne possiede una sotterranea. I rapporti tra \u00abCorriere\u00bb e Reggiani, purtroppo, saranno sempre improntati sulla sfiducia e sulla scortesia.\nIl costo della carta \u00e8 proibitivo e Titta Torelli si rende immediatamente conto che, considerate tutte le spese, ci sono soldi per pubblicare al massimo per un anno. Tutto \u00e8 un po' precario e avventuroso, ma la volont\u00e0 di Eugenio \u00e8 pi\u00f9 forte e l'entusiasmo non manca.\nIl Corriere della Sera.\nQuindicimila copie per il \"lancio\". L\"'assestamento\" a tremila.\nPer il \"grande lancio\" si stampano quindicimila copie. L'\"assestamento\" si aggirer\u00e0 sulle tremila: un decimo di quelle del \"Secolo\". Il primo numero esce domenica 5 marzo 1876, con la data 5-6 marzo. Prezzo di una copia: 5 centesimi a Milano, 7 fuori citt\u00e0.\nLe richieste d'abbonamento, gi\u00e0 prima del debutto, sono 500 (costo per Milano a domicilio 18 lire, resto del paese 24 lire).\nIl giornale \u00e8 composto di quattro pagine, suddivise in 5 colonne.\nIn prima pagina, naturalmente, c'\u00e8 il pezzo di Torelli Viollier, \"Al Pubblico\", e l'inizio del romanzo d'appendice, che prosegue anche in fondo alla seconda. In quarta c'\u00e8 la pubblicit\u00e0, con due finestre in terza perch\u00e9 \"straripa\".\nGli articoli sono come quelli di tutti gli altri giornali. Notizie di \"seconda mano\" da altre testate del Regno (\"Fanfulla\", \"Bersagliere\", \"Gazzetta d'Italia\" etc.) e i \"ritagli\" composti dalla redazione.\n\u00c8 la prima domenica di Quaresima: il carnevale era finito la sera prima.\nIn realt\u00e0 la mattina, gli altri giornali non sono usciti, cos\u00ec il \u00abCorriere\u00bb vende tutte le copie messe a disposizione.\nIl ricavato, per\u00f2, non va alle magre casse della testata, bens\u00ec al \"Pio Istituto tipografico\", sia per non dar ragione alle malelingue \u2013 \"il Corriere \u00e8 uscito quel giorno per non avere concorrenti\" \u2013, sia per non danneggiare il \"Pio Istituto\" che tradizionalmente esce quel giorno con l'unico numero annuale del giornale \"Indipendente\", per raccogliere fondi.\nL'anno del debutto: il 1876.\nIl 18 marzo 1876, tredici giorni dopo l'uscita del primo numero, cade il governo e si profila un possibile gabinetto di Sinistra.\nIl \u00abCorriere\u00bb, fedele alle dichiarazioni programmatiche delineate da Torelli Viollier, si trova ad avere un ruolo di mediazione, rappresentando la parte nuova del vecchio che sta perdendo.\nLa caduta del ministero Minghetti era, incredibilmente, attesa e auspicata anche da buona parte della Destra, che la vede come la sconfitta delle consorterie e un'occasione di rinnovamento, anche dal punto di vista di un ricambio generazionale.\nUna sorta di \"attendismo\", una \"neutralit\u00e0 armata\" che nasce dalla necessit\u00e0 di un cambiamento e dalla consapevolezza che quella Destra non sarebbe stata in grado di mettersi in discussione.\nPosizione condivisa da gran parte, quella pi\u00f9 illuminata, dei \"maggiorenti\" lombardi. Anche gli operatori economici lombardi guardano all'avvento della Sinistra senza patemi d'animo e con guardinga accondiscendenza, tant'\u00e8 che la Borsa di Milano non subisce scossoni o crolli nei giorni di fine marzo.\nA partire dalle elezioni del novembre 1876, il \u00abCorriere\u00bb inaugura una pratica che diventer\u00e0 tradizione.\nGrazie alla completa indipendenza economica, alla non adesione ai finanziamenti del \"fondo dei rettili\" (ancora nell'agosto del '76 il prefetto Bardesono propone a Torelli Viollier di \"far ruotare\" la testata in area ministeriale e accedere al fondo) e alla libert\u00e0 intellettuale che Torelli Viollier difende con i denti, il giornale pubblica una lista di candidati che sono \"consigliati\" ai lettori, senza tener conto della provenienza politica, molto spesso inserendo \"ministeriali\" (come, prima delle elezioni del novembre 1876, Cesare Correnti e Bettino Ricasoli, uomini che avevano lavorato per la caduta della Destra).\nLa \"lista\" rappresenta il tentativo politico di \"controbilanciare\" l'eventuale eccessiva spinta innovatrice del futuro gabinetto. Quasi tutti i giornali pubblicavano una sorta di lista, ma la novit\u00e0 introdotta dal Corriere \u00e8 proprio la non adesione incondizionata ad uno schieramento, e non \u00e8 cosa da poco. Altra innovazione destinata a divenire tradizione \u00e8 \"l'esposizione\" dei risultati: appena finito lo spoglio delle schede, Torelli Viollier espone un grande cartello fuori dalla finestra della redazione con i risultati, anticipando di tre ore buone gli altri giornali. Lo stesso sistema viene usato all'arrivo di notizie particolarmente importanti.\nSi potrebbe obiettare che il metodo del cartellone fa perdere copie al giornale (in costante crisi finanziaria), in quanto se un cittadino legge la notizia o i risultati elettorali sul cartellone non comprer\u00e0 il \u00abCorriere\u00bb, ma in questa usanza c'\u00e8 tutto Torelli Viollier, la sua idea di giornalismo fatta di parole d'ordine come \"informare prima di tutto\".\nNel 1877 compone il romanzo \"Ettore Carafa\", dedicato al patriota meridionale giustiziato dai Borboni nel 1799. Lo stile di Torelli Viollier \u00e8 ispirato a quello di \u00c9mile Zola. Il romanzo viene tradotto in francese nello stesso anno.\nVita privata e familiare.\nAll'et\u00e0 di trentatr\u00e9 anni Torelli Viollier decise di prendere moglie. Il 30 ottobre 1875 si spos\u00f2 con Maria Antonietta Torriani, originaria di Novara, istitutrice e scrittrice. Nell'attivit\u00e0 letteraria la moglie si firmava con lo pseudonimo \"Marchesa Colombi\". Nata nel 1840, la Torriani era una donna estroversa, indipendente e gelosa della propria indipendenza. Frequentava i salotti milanesi e i poeti, aveva avuto alcune relazioni sentimentali con personaggi legati alla letteratura, fra i quali Giosu\u00e8 Carducci. Al contrario, Torelli Viollier non aveva mai avuto una vera relazione amorosa.\nMeno di un anno dopo Torelli Viollier decise di accogliere nell'abitazione coniugale la sorellastra Luisa. Legata al fratello, di dieci anni pi\u00f9 giovane, da un rapporto morbosamente materno, Luisa entr\u00f2 presto in conflitto con Maria Antonietta. La convivenza sotto lo stesso tetto scaten\u00f2 una ridda di liti e scenate isteriche, soprattutto da parte della Torriani, per reazione molto gelosa. Lo scontro dei due forti caratteri femminili cre\u00f2 un ambiente pesante ma non fu la causa immediata della separazione dei coniugi.\nTra il 1887 e il 1888 entr\u00f2 in casa Torriani la nipote Eva, figlia della sorella di Maria Antonietta. Appena diciottenne, non si era ancora ripresa dalla morte della madre, da poco scomparsa. Doveva trascorrere qualche mese a Milano per riprendersi. Torelli Viollier dimostr\u00f2 subito una spiccata simpatia per l'intelligenza vivace della giovane, ma la moglie, esasperata dalle continue liti con Luisa, fraintese e scaten\u00f2 una scenata di gelosia nei confronti della nipotina. Il 22 aprile 1888, sentitasi in colpa, per la vergogna, si gett\u00f2 dalla finestra. Torelli Viollier ricevette la notizia del suicidio mentre si trovava a Napoli per lavoro. Profondamente scosso e turbato, rientr\u00f2 immediatamente a Milano. La drammatica morte della giovane fu uno dei momenti pi\u00f9 dolorosi della vita di Eugenio. A seguito del fatto decise di lasciare la moglie. Torelli Viollier non ebbe pi\u00f9 un'altra compagna nel resto della sua vita.\nDal 1890 alla morte.\nParadossalmente, gli anni della crisi del matrimonio coincisero con quelli del consolidamento del \u00abCorriere\u00bb. Dal 1886 il giornale produsse regolarmente profitti. A partire dagli anni novanta il direttore decise di prendere un po' le distanze dall'azienda-Corriere. Inizi\u00f2 a cercare un successore, qualcuno che lo potesse sostituire. Il 1\u00ba settembre 1891 chiam\u00f2 Alfredo Comandini (direttore de \"La Lombardia\" dal 1883) ad affiancarlo alla guida del giornale come direttore politico. Torelli Viollier rimase gerente responsabile. Poi scelse Adolfo Rossi come nuovo redattore capo. L'anno successivo Comandini venne eletto al Parlamento e lasci\u00f2 l'attivit\u00e0 giornalistica a tempo pieno. Torelli Viollier dovette ritornare a guidare la redazione.\nA partire dal 1894 inizi\u00f2 a trascorrere lunghi periodi fuori Milano, nella villa presa in affitto sul Lago di Como, villa Passalacqua. Qui un fattorino gli recapitava tutti i giorni il \u00abCorriere\u00bb, che il direttore leggeva da cima a fondo. Inviava poi le sue puntuali osservazioni alla redazione, insieme all'articolo di fondo. Parallelamente acquist\u00f2 il terreno per costruire una nuova casa, una villa signorile in via Paleocapa. Incaric\u00f2 della progettazione l'architetto Luigi Broggi. Si trasfer\u00ec nella nuova abitazione nel 1896. Il quotidiano poteva camminare sulle sue gambe, ma Torelli Viollier preferiva ancora controllarlo, seppure a distanza. Continu\u00f2 ad esercitare la sua influenza, sia come firma di prestigio sia come azionista. Nel 1896 dovette tornare a guidare la redazione: in due anni aveva dapprima promosso e poi revocato come direttore politico Andrea Cantalupi (1895) e Luca Beltrami (maggio 1896). Tra i neoassunti si distinse Luigi Albertini, giovane economista anconetano che, entrato in maggio al Corriere, a settembre fu promosso Segretario di redazione (il primo in assoluto nel quotidiano milanese con tale qualifica)\nIl 31 maggio del 1898 Torelli Viollier lasci\u00f2 definitivamente la gerenza del \u00abCorriere\u00bb. L'occasione fu offerta dai Moti di Milano, che erano stati repressi dall'esercito con la forza delle armi. Un comportamento, quello dello Stato, che aveva impressionato fortemente gli intellettuali liberali come Torelli Viollier. Consegn\u00f2 la direzione nelle mani di Domenico Oliva, e nomin\u00f2 Luigi Albertini direttore amministrativo della testata. La tiratura media era prossima alle centomila copie. Il 12 giugno fece pubblicare una sua lettera aperta al suo successore; due giorni dopo il quotidiano torinese \u00abLa Stampa\u00bb (simile al \u00abCorriere\u00bb come stile e posizione culturale) pubblic\u00f2 una sua lettera al direttore che conteneva un richiamo ai principii dello Stato di diritto ed alla gi\u00e0 decennale tradizione costituzionale dell'Italia unita.\nNei due anni successivi l'Albertini apport\u00f2 sostanziali modifiche alla \"macchina\" del Corriere. Introdusse, tra i primi in Italia, le rotative cilindriche. Fond\u00f2 il supplemento domenicale a colori \"La Domenica del Corriere\", che tocc\u00f2 la tiratura di un milione e mezzo di copie. Seppe guadagnarsi la fiducia di Torelli, divenendo il suo uomo di fiducia all'interno del giornale.\nEugenio Torelli Viollier mor\u00ec di l\u00ec a poco per una endocardite, il 26 aprile del 1900."}
{"id": "956842", "revid": "1442080", "url": "https://it.wikipedia.org/wiki?curid=956842", "title": "Cashel Palace", "text": "Cashel Palace \u00e8 la sede della Curia di Cashel, nella Contea di Tipperary, in Irlanda. Il progetto fu firmato da Edward Lovett Pearce, che ottenne l'incarico dopo essere diventato \"Surveyor-General\" d'Irlanda nel 1730, su incarico dell'arcivescovo Theophilus Bolton. \nL'edificio \u00e8 una villa palladiana in mattoni rossi su due piani, con il tetto nascosto da un architrave di mattoni e finestre veneziane lungo la facciata. Il palazzo \u00e8 collegato alla Rocca di Cashel da un sentiero disegnato dallo stesso Pearce."}
{"id": "956857", "revid": "78273", "url": "https://it.wikipedia.org/wiki?curid=956857", "title": "Isola di Santorini", "text": ""}
{"id": "956909", "revid": "767487", "url": "https://it.wikipedia.org/wiki?curid=956909", "title": "Dosed", "text": "Dosed \u00e8 un singolo del gruppo rock statunitense Red Hot Chili Peppers, il quarto estratto dal loro ottavo album in studio \"By the Way\" (2002); \u00e8 stato pubblicato per il solo mercato statunitense.\nLa canzone.\nLa canzone \u00e8 composta da quattro chitarre che suonano tutte riffs completamente diversi. Si tratta di una ballata in Sol Maggiore che dura 5:11 il che la rende la terza pi\u00f9 lunga sulla registrazione dell'album. Si svolge attraverso le fasi, che ogni volta ripetono il versetto iniziale fino al completamento del brano. Tra i versi, si possono sentire assoli di chitarra dalle quattro chitarre che suonano. Il primo e il terzo verso del ritornello sono cantate da John Frusciante, mentre il secondo e il quarto sono la risposta di Anthony Kiedis. Probabilmente, questo pezzo \u00e8 una riflessione pi\u00f9 stretta dell'album da solista di Frusciante, come The Will to Death."}
{"id": "956922", "revid": "287204", "url": "https://it.wikipedia.org/wiki?curid=956922", "title": "L'uomo Puccini", "text": "L'uomo Puccini \u00e8 una biografia tematica scritta da Giorgio Magri sul musicista italiano Giacomo Puccini. Dieci capitoli per dieci aspetti della vita del grande compositore: i rapporti con il defunto fratello Michele, con le donne, con i soldi ecc.\nCi doveva essere un undicesimo capitolo, dedicato al rapporto con il figlio Antonio (detto Tonio), ma Simonetta Puccini (figlia di Antonio), presidente degli Studi Pucciniani, neg\u00f2 il consenso per la pubblicazione."}
{"id": "956954", "revid": "47767", "url": "https://it.wikipedia.org/wiki?curid=956954", "title": "Isola dei Fagiani", "text": "LIsola dei Fagiani (in francese \"\u00eele des Faisans\", in spagnolo \"Isla de los Faisanes\", in basco \"Konpantzia\") \u00e8 un isolotto fluviale che sorge sul fiume Bidasoa, il quale segna il confine naturale tra Francia e Spagna.\nIn passato fu conosciuta anche come \"Isola dell'Ospedale\" (\"\u00cele de l'H\u00f4pital\"), ma, nel XVII secolo, fu prevalentemente nota come \"Isola della Conferenza\" (\"\u00cele de la Conf\u00e9rence\") per aver ospitato la sede del trattato che sanc\u00ec la Pace dei Pirenei fra il Regno di Francia e l'Impero di Spagna.\nDal 1856 l'isola \u00e8 considerata un condominio franco-spagnolo ed \u00e8 tuttora l'unico esempio europeo di sovranit\u00e0 congiunta: \u00e8 amministrata per sei mesi l'anno dalla municipalit\u00e0 francese di Hendaye e per i restanti sei mesi dal confinante comune spagnolo di Ir\u00fan.\nStoria.\nGi\u00e0 sede di un lazzaretto e zona franca adibita a luogo di scambio di prigionieri, la piccola isola fluviale divenne celebre nel 1615 quando gli ambasciatori della corte spagnola e di quella francese vi organizzarono il fidanzamento ufficiale degli eredi dei rispettivi sovrani: Elisabetta di Francia, figlia di Enrico IV, venne promessa in sposa a Filippo IV di Spagna, mentre la sorella di quest'ultimo, l'infanta di Spagna Anna d'Austria, fu destinata al principe Luigi, fratello di Elisabetta di Francia.\nTuttavia, i rapporti tra i due Stati degenerarono nel lungo conflitto, dilaniante e impegnativo, che pass\u00f2 alla storia come Guerra dei trent'anni. La sua conclusione fu sancita dalla sottoscrizione di un accordo fondato su un'alleanza dinastica e fu cos\u00ec che il 7 novembre 1659 l'isola, considerata luogo neutrale, fu teatro di un nuovo evento storico, ospitando il fidanzamento fra Maria Teresa d'Austria, unica figlia di Elisabetta di Francia e di Filippo IV di Spagna, e il giovane nipote di Filippo IV, il re di Francia Luigi XIV.\nNell'estate dello stesso anno il lieto evento fu preceduto dal negoziato, durato diversi mesi, fra i due regni confinanti. L'isola fu anche la sede delle trattative, che videro confrontarsi le rispettive diplomazie: da una parte il cardinale Giulio Mazzarino, rappresentante di Luigi XIV, e dall'altra l'ambasciatore Luis de Haro per conto del trono di Spagna. Tale evento valse all'isola il nome di \"\u00cele de la Conf\u00e9rence\".\nA trattative concluse, il 5 e il 6 giugno 1660 i due sovrani si incontrarono di persona sull'isola, nel padiglione allestito appositamente su commissione di Filippo IV, per la stipula ufficiale del Trattato dei Pirenei, che pose fine alla Guerra dei trent'anni. Lo storico evento fu rappresentato dal pittore spagnolo Diego Vel\u00e1zquez e fu anche ricordato dal poeta francese Jean de La Fontaine, che, nella \"Favola delle due capre\", si permise un'ironica allusione allegorica all'incontro dei due sovrani:\nA conclusione del trattato, nella vicina localit\u00e0 di Saint Jean de Luz, furono celebrate le nozze reali organizzate l'anno prima.\nNel 1679, a distanza di vent'anni, l'isola fu nuovamente scelta per un evento di stato, ovvero le nozze reali fra Carlo II di Spagna e Maria Luisa d'Orleans, mentre nel 1721 ospit\u00f2 l'ufficializzazione del fidanzamento fra il re di Francia Luigi XV e Maria Vittoria di Spagna, i quali, tuttavia, non si sarebbero sposati fra loro.\nNel 1690 e nel 1719 l'ormai celebre isola divenne sede di altri incontri diplomatici fra i delegati della regione francese del Labourd e della Bayonne con quelli della regione spagnola della Guip\u00fazcoa e della Biscaye, per la stipula dei cosiddetti Trattati di Buona Corrispondenza.\nIl 2 dicembre 1856 il Trattato di Bayonne, successivamente ratificato in una convenzione del 27 marzo 1901, decret\u00f2 che il territorio dell'isola divenisse oggetto di una sovranit\u00e0 congiunta esercitata dai rispettivi Stati confinanti per un periodo alternato di sei mesi ciascuno.\nTornata a essere nota come Isola dei Fagiani, il 1\u00ba febbraio 2012, dopo anni di interdizione al pubblico, l'amministrazione dell'isola ha consentito di assistere al consueto passaggio di poteri fra le due amministrazioni statali confinanti mediante una cerimonia pubblica che ha attirato numerosi turisti.\nL'amministrazione condivisa.\nL'Isola dei Fagiani rappresenta il pi\u00f9 piccolo territorio al mondo governato mediante un condominio. Esso \u00e8 regolato dal Trattato di Bayonne e prevede che il condominio amministrativo e giuridico dell'isola sia esercitato alternativamente da Francia e Spagna sei mesi l'anno, con la seguente cadenza: dal 1\u00ba agosto al 31 gennaio a favore della Francia e dal 1\u00ba febbraio al 31 luglio a favore della Spagna.\nPer conto dello Stato francese il condominio \u00e8 gestito dal comandante della base navale dell'Adour e da due delegati, che si fregiano del titolo onorifico di vicer\u00e9; per lo Stato spagnolo il delegato omologo \u00e8 il solo comandante della base navale di Hondarribia. Amministrativamente, nei rispettivi periodi stabiliti, l'isola appartiene al territorio della municipalit\u00e0 francese di Hendaye e al confinante comune spagnolo di Irun. I due nuclei cittadini sono indipendenti e separati dal fiume ma costituiscono, praticamente, un unico agglomerato urbano.\nCaratteristiche geografiche.\nL'isola, lunga circa duecento metri, ha un'ampiezza di circa tremila metri quadrati ed \u00e8 il risultato di un deposito alluvionale sorto vicino alla foce del fiume Bidasoa, che costituisce da secoli il confine naturale tra Francia e Spagna. Caratterizzata da una fitta vegetazione, l'isola ha una forma allungata ed \u00e8 raggiungibile soltanto tramite imbarcazioni poich\u00e9 non \u00e8 collegata da ponti.\nSull'isola vi \u00e8 un monumento in memoria del Trattato dei Pirenei, posto nel 1861 in corrispondenza del luogo dove sorgeva il padiglione allestito per lo storico evento."}
{"id": "956963", "revid": "45927", "url": "https://it.wikipedia.org/wiki?curid=956963", "title": "Annullamento del prodotto", "text": ""}
{"id": "956976", "revid": "45927", "url": "https://it.wikipedia.org/wiki?curid=956976", "title": "Regola di annullamento del prodotto", "text": ""}
{"id": "956985", "revid": "15756", "url": "https://it.wikipedia.org/wiki?curid=956985", "title": "Juan O'Donoj\u00fa", "text": "Le sue origini.\nDi origini irlandesi, si arruol\u00f2 giovanissimo nell'esercito spagnolo nel quale ebbe una buona carriera, arriv\u00f2 ad ottenere il grado di tenente generale per meriti di battaglia.\nFu nominato Ministro della Guerra dalle Corti di Cadice e al ritorno di Ferdinando VII di Spagna per il suo impegno nella guerra contro la Francia venne nominato aiutante in campo del Re.\nEra liberale, cos\u00ec quando nel 1820 venne ristabilita la Costituzione del 1812 gli venne offerta la Capitaneria Generale dell'Andalusia, dove dimostr\u00f2 le sue grandi capacit\u00e0 per lo svolgimento di incarichi militari.\nIn Nuova Spagna.\nNel 1821 il governo spagnolo lo nomin\u00f2 capitano generale della Nuova Spagna e anche se non venne nominato ufficialmente Vicer\u00e9 della Nuova Spagna gli furono concessi tutti i privilegi che spettavano a questa carica.\nArriv\u00f2 a Veracruz il 3 agosto del 1821 e li stesso prest\u00f2 giuramento e ricevette gli onori come Vicer\u00e9.\nApprese subito che quasi tutta la Nuova Spagna stava con Agust\u00edn de Iturbide.\nScopr\u00ec che le corti avevano deciso di concedere ai possedimenti spagnoli d'oltremare un po' di libert\u00e0, come stabilito nel Piano di Iguala, senza comunque smettere di appartenere alla Corona spagnola sotto ogni punto di vista, politico e amministrativo.\nA Veracruz emise un proclama diretto al popolo della Nuova Spagna, nel quale manifestava i suoi principi liberali che aveva acquisito nelle logge massoniche; il suo arrivo fu celebrato da tutti i massoni del Messico.\nScrisse una lettera ad Agust\u00edn de Iturbide portata dal tenente colonnello Manuel Gual e dal capitano Pedro Pablo V\u00e9lez, invitandolo ad una conferenza in un luogo a sua scelta.\nAccettata la proposta, venne scelta la citt\u00e0 di C\u00f3rdoba de Veracruz per la riunione. O'Donoju arriv\u00f2 in un cocchio accompagnato dal colonnello Antonio L\u00f3pez de Santa Anna, il giorno seguente si arriv\u00f2 alla discussione con Iturbide, nella quale firmarono i trattati che portano il nome della citt\u00e0. Fu accettato con alcune piccole modifiche il Piano di Iguala, avendo la quasi certezza che nessun membro della Casa di Borbone accettasse la corona e che questa finisse proprio tra le mani di Iturbide.\nI capi spagnoli non accettarono il contenuto del Trattato di C\u00f3rdoba, destituendo l'autorit\u00e0 di O'Donoj\u00fa e occupando militarmente le piazze di Citt\u00e0 del Messico e Veracruz, la fortezza di san Carlo de Perote a Puebla e il castello di san Diego di Acapulco.\nBloccate le piazze si arresero, tranne a Veracruz. Il colonnello Antonio L\u00f3pez de Santa Anna con le truppe attacc\u00f2 il brigadiere Garc\u00eda Davilla che con la sua guarnizione si era stabilito nel forte di San Juan de Ul\u00faa nel porto di Veracruz.\nIl generale don Francisco Novella si trovava praticamente assediato nella capitale dall'esercito delle tre garanzie al comando dei generali Vicente Guerrero e Nicol\u00e1s Bravo.\nO'Donoj\u00fa semplicemente esigeva che fosse riconosciuta la sua autorit\u00e0 visto che il generale Novella non aveva alcun incarico legale, visto che aveva destituito il governo con una ribellione.\nIndipendenza del Messico.\nIl 13 settembre si concert\u00f2 una riunione, vicino alla Villa de Guadalupe, tra Iturbide, O'Donoj\u00fa e Novella dove decisero l'immediata sospensione delle ostilit\u00e0. Il 15 settembre Novella riconobbe a O'Donoju come vicer\u00e9 e capitano generale della Nuova Spagna e dispose che le truppe spagnole abbandonassero la capitale messicana.\nQuando le truppe spagnole si allontanarono, il brigadiere don Jos\u00e9 Joaqu\u00edn de Herrera occup\u00f2 il Castello di Chapultepec con la colonna dei granatieri e il giorno seguente il generale Vicente Filisola con 4.000 uomini entr\u00f2 a Citt\u00e0 del Messico.\nLe truppe accampate in diversi luoghi fecero la loro entrata nella capitale del Messico formando una colonna capitanata da Agust\u00edn de Iturbide. Era gioved\u00ec 27 settembre 1821.\nL'esercito trigarante era formato da 7.616 fanti, 7.755 cavalieri e 763 artiglieri con 68 cannoni.\nIl giorno seguente venne installata una giunta provvisoria governativa composta da 34 persone, la quale dopo aver decretato l'Atto d'Indipendenza dell'Impero Messicano, nomin\u00f2 una reggenza composta da Agust\u00edn de Iturbide come presidente, da Juan O'Donoj\u00fa come primo reggente, e Manuel de la Barcena, Jos\u00e9 Isidro Y\u00e1nez e Manuel Vel\u00e1zquez de Le\u00f3n rispettivamente come secondo, terzo e quarto reggente.\nCos\u00ec si consumava l'indipendenza del Messico.\nMorte.\nJuan O'Donoj\u00fa, aveva 59 anni, soffriva di una malattia polmonare quando l'8 ottobre 1821 mor\u00ec a Citt\u00e0 del Messico, e venne sepolto con tutti gli onori dei Vicer\u00e9 della Nuova Spagna nella Cattedrale di Citt\u00e0 del Messico."}
{"id": "957008", "revid": "547034", "url": "https://it.wikipedia.org/wiki?curid=957008", "title": "Edward Lovett Pearce", "text": "Cugino di John Vanbrugh e suo allievo, fra le sue opere sono di particolare interesse il Palazzo del Parlamento irlandese, a Dublino e Castletown House, a Celbridge, COntea di Kildare. Gli ideali architettonici che applic\u00f2 agli edifici pubblici e privati da lui progettati sarebbero stati destinati a cambiare l'architettura in Irlanda, tanto che lo si potrebbe definire il padre dell'architettura palladiana in Irlanda e della Dublino Georgiana.\nGli inizi.\nEdward Lovett Pearce nacque nel 1699 nella Contea di Meath, figlio del generale Edward Pearce, cugino primo di Sir John Vanbrugh. Nello stesso anno Vanburgh stava iniziando a lavorare sulla sua prima grande commessa architettonica - Castle Howard nei pressi di York - ricordata come la prima casa veramente barocca d'Inghilterra: ironicamente, proprio il cugino di Vanburgh sarebbe stato destinato, meno di 28 anni dopo, ad essere uno dei principali architetti che avrebbero contribuito a far passare di moda la maniera barocca.\nNel 1715, in seguito alla morte del padre, Pearce divenne allievo del proprio eminente cugino architetto, ottenendo cos\u00ec la possibilit\u00e0 di vedere e studiare direttamente i progetti e la costruzione di Blenheim Palace - dove i lavori, successivamente alla morte della Regina Anna erano appena ricominciati - ed erano giunti all'incirca a met\u00e0 della complessa e frammentata realizzazione. Pare comunque che all'epoca Pearce fosse ancora incerto sul fatto che quella di architetto sarebbe stata la carriera da seguire, e a 17 anni si arruol\u00f2 nell'esercito, dove prest\u00f2 servizio come Cornet nei dragoni, sotto il comando del Colonnello Morris.\nNel 1722 decise per\u00f2 di ritornare alla sua prima passione per l'architettura riprendendo gli studi, principalmente analizzando i capolavori architettonici italiani e francesi. Fu comunque in Veneto che riconobbe lo stile che pi\u00f9 lo avrebbe influenzato. Realizz\u00f2 dettagliati disegni delle principali ville progettate da Andrea Palladio che sarebbero servite come ispirazione per le sue opere successive. Incontr\u00f2 inoltre in Italia l'architetto fiorentino Alessandro Galilei, impegnato anch'egli nella progettazione di Castletown House, grandiosa magione vicino a Dublino.\nCarriera architettonica.\nNel 1724 Pearce torna in Irlanda per divenire un architetto paraticante a Dublino. In quanto unico architetto irlandese, all'epoca, ad aver studiato in Italia, i suoi concetti classici erano destinati a renderlo immediatamente riconoscibile ed il suo successo architettonico fu pressoch\u00e9 immediato: senza dubbio fu aiutato in ci\u00f2 dai contatti e dalla sua posizione nella societ\u00e0 irlandese, e ancor pi\u00f9 dall'associazione con William Conolly e Castletown.\nCastletown.\nCastletown House \u00e8 la pi\u00f9 grande e una delle pi\u00f9 importanti country houses d'Irlanda, ed \u00e8 considerato inoltre l'edificio che ha introdotto il Palladianesimo sull'isola. La mansion fu commissionata da William Conolly (1622-1729), un self-made man che si era elevato dalle sue umili origini tramite astute compravendite di propriet\u00e0, fino a divenire uno dei pi\u00f9 influenti e benestanti uomini irlandesi. I progetti originali vennero stilati da Alessandro Galilei intorno al 1718, e l'edificio avrebbe dovuto riflettere il potere politico di Connoly in quanto Lord Justice d'Irlanda. Tuttavia Galilei torn\u00f2 in Italia nel 1719, avendo completato i progetti, ma non avendo atteso l'inizio dei lavori, che di fatto non sarebbero cominciati prima del 1722. Per due anni pare che i lavori abbiano proceduto senza supervisione, fin quando, nel 1724, vennero affidati all'allora venticinquenne Edward Lovett Pearce. Appena rientrato in Irlanda dall'Italia, \u00e8 possibile che proprio nella penisola Pearce abbia lavorato sui progetti con Galilei. Di conseguenza, la connessione tra Castletown e Pearce potrebbe essere precedente al ritorno di quest'ultimo in Irlanda; addirittura \u00e8 plausibile che Pearce sia rientrato al paese natale proprio per sovrintendere a questi lavori, che sarebbero proseguiti per tutta la sua vita.\nNon \u00e8 possibile stabilire con precisione quanto di ci\u00f2 che vediamo di Castletown sia attribuibile al Galilei e quanto a Pearce. Se in Italia infatti Pearce fosse stato tirocinante da Galilei e avesse operato sui progetti, in quanto semplice impiegato non avrebbe comunque potuto apporre la propria firma sui disegni. Alessandro Galilei fu per certo responsabile del tracciamento dello schema generale della mansion principale, affiancata da colonnati che conducevano alle due ali di servizio, proprio come \u00e8 riscontrabile nelle ville ideate dal Palladio: Castletown fu il primo edificio in Irlanda costruito con questa disposizione. La rigida simmetria delle facciate classiche di Castletown, disegnate da Galilei, sarebbero divenute tipiche anche dei successivi lavori di Pearce.\nI progetti definitivi per gli interni e la stanza finale sono ritenuti invece opera di Pearce, sebbene la lunga sequenza di sale d'accoglienza lungo il fronte del giardino al pian terreno non siano strettamente aderenti alla tradizione palladiana. Un'abitazione simile a Castletown sarebbe stata in Italia assimilabile molto pi\u00f9 facilmente alla tipologia del Palazzo urbano piuttosto che della villa di campagna. La lunga successione di stanze con salone centrale terminante con stanze di minore ampiezza al termine dell'infilata, \u00e8 infatti maggiormente riconducibile alle sequenze delle state rooms nelle case della contemporanea campagna inglese. Il salone centrale di Castletown si apre su una hall di ingresso su due piani, attraversata da un corridoio che percorre la mansion per tutta la sua lunghezza; il vano scala principale \u00e8 situato in adiacenza alla grande sala. Questa disposizione di stanze, sala centrale e scale \u00e8 simile a quella adottata per Blenheim Palace, vista di persona da Pearce, quando era ancora allievo del Vanbrugh. Sebbene disegnate da Pearce, le scale non sarebbero state realizzate fino al 1760, ben 28 anni dopo la morte dell'architetto.\nBellamont.\nAncora in giovane et\u00e0, venne commissionata a Pearce dal suocero Thomas Coote la costruzione di Bellamont House a Cootehill, nella Contea di Cavan. Cos\u00ec come Castletown, anche Bellamont \u00e8 considerata la prima casa Palladiana d'Irlanda. Al progetto viene attribuita una datazione oscillante tra il 1725 e il 1730, ma - qualsiasi di queste sia - \u00e8 quasi certo che Bellamont House sia stato il primo edificio palladiano completato. L'edificio, quadrato e di modeste dimensioni, \u00e8 chiaramente ispirato alla Villa Almerico Capra detta \"La Rotonda\" di Palladio. La facciata principale mostra al pian terreno un basamento rustico, sopra il quale si sviluppa il piano nobile, introdotto da un portico a quattro colonne con timpano. Ai lati del portico, si trovano delle finestre a ghigliottina; l'ingresso principale \u00e8 raggiungibile da una singola rampa di larghi gradini. Al di sopra del piano nobile si trova un livello secondario, le cui finestre sono esattamente la met\u00e0 di quelle del piano sottostante. La composizione cos\u00ec ottenuta si pu\u00f2 considerare come un ibrido tra le principali ville venete e una nobile farmhouse, ossia quanto ironicamente proprio Palladio intendeva raggiungere all'incirca duecento anni prima. Mentre Casteltown \u00e8 soprattutto un simbolo di potere, la pi\u00f9 contenuta Bellamont incarna maggiormente l'idea palladiana di perfezione. Sempre negli stessi anni, Pearce riprogett\u00f2 l'elevazione meridionale di Drumcondra House - \"ora All Hallows College\" - di Dublino.\nStillorgan Obelisk.\nIn seguito alla carestia del 1727, venne eretto un Obelisco a Stillorgan - attribuito a Pearce - in memoria delle vittime di tale avvenimento. Questo monumento in granito, alto pi\u00f9 di cento piedi (oltre 30 metri) include alla base un'ampia sala voltatat dalla quale si erge una cascala che conduce alla piattaforma soprastante. L'attribuzione a Pearce \u00e8 probabilmente corretta, sebbene il monumento sia quasi riconducibile ad un neoclassicismo d'avanguardia, con influenze egizie. Ad ogni modo, all'epoca Pearce della costruzione del monumento, \u00e8 testimoniato che Pearce vivesse nell'ambito della parrocchia di Stillorgan, in una casa conosciuta all'epoca come The Grove. Quest'ampia casa \u00e8 tuttora esistente, ed \u00e8 ora nota come \"Stigh Lorcain Hall\".\nParlamento Irlandese - Irish Houses of Parliament.\nDurante il 1727, Pearce venne eletto membro del parlamento nella Camera dei Comuni irlandese il Ratoath nella Contea di Meath, assistito dal suo mecenate Speaker Conolly, per il quale continuava a lavorare a Castletown. Il Governo Irlandese aveva deciso nello stesso anno di sostituire il proprio luogo di riunione a Chichester House, in College Green a Dublino, con un nuovo edificio parlamentare eretto allo scopo. \u00c8 interessante ricordare come fu proprio Speaker Conolly a suggerire la costruzione della nuova sede del parlamento, mentre sorprende molto meno il fatto che fu proprio Pearce, membro del Parlamento ed architetto alle dipendenze di Conolly, ad essere stato scelto per stilare il progetto.\nLa pietra di fondazione del nuovo Parlamento venne posata nel 1729; il disegno palladiano era teso ad incutere soggezione con un imponente colonnato prospiciente su College Green. L'edificio conteneva un tempio classico ottagono, completo di cupola evocativa del Pantheon romano, come propria Camera dei Comuni, distrutta dal fuoco nel 1792. La galleria pubblica sovrastante poteva ospitare fino a 700 spettatori, ponendosi come simbolo di un governo realmente aperto; la Camera dei Lords - di dimensioni pi\u00f9 ridotte, ma anch'essa di ottima fattura - persiste invece a tutt'oggi, insieme alla galleria centrale e al frontone. All'inizio del XIX secolo, l'edificio pass\u00f2 alla Banca d'Irlanda e sub\u00ec sostanziali modifiche, tra cui un ampliamento curato da Gandon e Johnston. Purtroppo, una delle condizioni imposte per la cessione dell'immobile alla Banca fu che tutte le insegne parlamentari fossero rimosse: passati ormai due secoli, si pu\u00f2 solamente rimpiangere il danno arrecato da questa imposizione ad uno dei capolavori dell'architettura irlandese. Ad ogni modo, quanto voluto da Pearce \u00e8 ancora chiaramente visibile nella sopravvissuta Camera dei Lords.\nCashel Palace.\nIn quanto architetto del palazzo del Parlamento, nel 1730 Pearce venne nominato sovrintendente generale (\"Surveyor-General\") d'Irlanda, succedendo a Thomas Burgh. Questo importante riconoscimento, ottenuto solamente quattro anni dopo il ritorno dall'Italia, fu emblematico del suo successo. Mentre i lavori continuavano sull'edificio del parlamento, nel 1730 Pearce - ora divenuto l'architetto pi\u00f9 famoso e ricercato - ricevette la commissione dall'arcivescovo Theophilus Bolton per costruire un nuovo palazzo vescovile a Cashel, nel South Tipperary. Il risultato fu un edificio in stile palladiano di grandi dimensioni in mattoni rossi, su due livelli, con il tetto a falde mascherato da una fascia in laterizio, la facciata principale scandita da sette finestre al piano superiore e da serliane al piano inferiore. Le uniche decorazioni sono le fasce basamentali e marcapiano: il risultato ottenuto mostra un edificio dalla sobria eleganza. Pearce progett\u00f2 inoltre il disegno dei terreni del palazzo, con tanto di passaggio riservato per la Rocca di Cashel.\nEredit\u00e0.\nIn seguito alla popolarit\u00e0 fornitagli dalla nuova costruzione del Parlamento (la struttura era quasi completamente pronta gi\u00e0 nel 1731), Pearce venne nominato cavaliere e ricevette l'onorificenza della Freedom of the City of Dublin nel 1733. Sir Edward Lovett Pearce raggiunse quindi l'apice del proprio successo. In aggiunta ai pi\u00f9 celebri lavori da lui curati, l'architetto segu\u00ec numerose altre commesse, tra cui si ricorda un'importante mansion a Summerhill, nella Contea di Meath (demolita durante gli anni Cinquanta del Novecento), a lui attribuita, ma ai cui lavori probabilmente sovrintendette l'architetto Richard Cassels.\nPearce progett\u00f2 anche case di citt\u00e0 pi\u00f9 piccole e modeste, per aristocratici e benestanti di Dublino; due esempi di questo tipo sopravvivono in Henrietta Street. Tragicamente, questo periodo di celebrit\u00e0 era destinato a durare poco: alcune settimane dopo aver ricevuto la cittadinanza onoraria di Dublino, venne colpito da un ascesso e mor\u00ec di setticemia nella sua casa di Stillorgan, alla giovanissima et\u00e0 di 34 anni. Le sue spoglie sono sepolte al cimitero di St. Mary a Donnybrook.\nL'ascesa di Edward Lovett Pearce \u00e8 stata fulminea: in soli sei anni di carriera architettonica ha infatti raggiunto importanti vette sia nell'architettura privata che pubblica. Ha introdotto il Palladianesimo in un intero paese, con un gusto particolare rispetto al resto dell'Europa. All'epoca della morte, era oramai a capo di un'intera comunit\u00e0 di architetti palladiani, che avrebbero perpetuato la sua interpretazione del lavoro di Palladio in tutta l'isola."}
{"id": "957063", "revid": "1924342", "url": "https://it.wikipedia.org/wiki?curid=957063", "title": "The Zephyr Song", "text": "The Zephyr Song \u00e8 una canzone dei Red Hot Chili Peppers. Si tratta del secondo singolo estratto dal loro ottavo album in studio, \"By the Way\", del 2002.\nCome singolo, fu pubblicato in quattro versioni diverse, con quattro B-Sides differenti ed inediti: \"Body of Water\", \"Someone\", \"Out of Range\" e \"Rivers of Avalon\".\nPromozione.\nLa canzone \u00e8 stata suonata praticamente in ogni concerto del tour By the Way fino al 2004. \nDopo oltre dieci anni di assenza il brano \u00e8 tornato ad essere suonato con frequenza dal vivo, a partire dal concerto che la band ha tenuto alla Mercedes-Benz Arena di Berlino, il 3 novembre 2016.\nVideo musicale.\nIl video, uscito il 3 dicembre 2002, \u00e8 stato diretto da Jonathan Dayton e Valerie Faris, gi\u00e0 registi e autori di altri videoclip per i Red Hot Chili Peppers.\nil video intende ricreare gli effetti visivi di un caleidoscopio, creando l'atmosfera psichedelica ricercata dalla band."}
{"id": "957113", "revid": "174925", "url": "https://it.wikipedia.org/wiki?curid=957113", "title": "Prasangika", "text": "La Prasangika \u00e8 una scuola filosofica del Buddhismo Madhyamika che ritiene l'apagoge (\"prasanga\"), l'unico metodo valido per dimostrare la natura delle due verit\u00e0 in un dibattito.\nStoria.\nLa scuola della Prasangika \u00e8 stata dominante nel Buddhismo tibetano a partire dalla seconda disseminazione, e la maggior parte degli scritti che la riguardano sono disponibili solo in lingua Tibetana.\nNonostante generalmente venga riconosciuto come fondatore della scuola il maestro Candrak\u012brti, in realt\u00e0 il primo ad abbracciare completamente il metodo sillogistico nei suoi insegnamenti, anche se in maniera limitata, fu Buddhapalita, uno degli studenti Shantarakshita.\nIl dibattito Prasangika - Svatantrika.\nIl dibattito fra la scuola Prasangika e quella Svatantrika include una componente tecnica oltre a implicazioni metafisiche. Mentre la scuola Prasangika ritiene che l'unico metodo valido per dimostrare le due verit\u00e0 sia quello della \"prasanga\", la Svatantrika sostiene che un logico Buddhista non si deve limitare a dimostrare la falsit\u00e0 delle tesi dell'avversario, ma deve anche portare dei motivi concreti per dimostrare la bont\u00e0 delle sue tesi.\nVisione filosofica.\nNella scuola filosofica Prasangika, la pi\u00f9 sottile di tutto il Sutrayana, \u00e8 negato un \"Dio creatore\" (come in ogni tipo di visione Buddhista) ed \u00e8 negata una esistenza inerente dal lato della base di imputazione che nel caso, per esempio, di un vaso, sarebbe costituito da una presunta \"vasit\u00e0\" la quale dovrebbe fungere da valida base sulla quale poter imputare il nome \"vaso\"; questo \u00e8 un particolare della visione Madhyamaka Svatantrika ed \u00e8 negato dalla Scuola Prasangika che si oppone con argomentazioni valide ad una qualsiasi esistenza intrinseca che possa caratterizzare la base di imputazione del supposto \"vaso\".\nDi seguito si riporta un'esposizione della visione dell'interdipendenza che porta a comprendere e realizzare la vacuit\u00e0 di esistenza inerente.\nLa visione dell'interdipendenza.\n\u00c8 interessante evidenziare il fatto che nel Dharma \u00e8 negato un \"Dio\" proprio come \u00e8 negata una causa unica creatrice di molti risultati: tante cause e condizioni producono un singolo risultato come nel caso classico del germoglio: il germoglio \u00e8 il risultato della causa seme e delle condizioni quali: il terreno adatto, la sufficiente quantit\u00e0 d'acqua, il materiale fertilizzante, il sole, la luna e la temperatura adatta. Si pu\u00f2 obiettare che insieme si ha anche il guadagno del contadino, ma il guadagno del contadino dipende avendo quale causa il germoglio e quali condizioni le precedenti quindi il risultato rimane in effetti uno solo mentre le cause e condizioni rimangono innumerevoli.\nUn \"Dio\" non crea niente, anzi, non c'\u00e8 proprio neanche un \"Dio\": la causa non \u00e8 permanente, una causa permanente non produrrebbe niente in quanto la causa non esiste al tempo del risultato come nel caso del seme e del germoglio. Il seme, supposta causa del germoglio, non ne \u00e8 la causa al tempo della sua propria esistenza poich\u00e9 il germoglio non \u00e8 ancora da essa prodotto; al tempo del germoglio il seme non esiste pi\u00f9 quindi, non esistendo, non pu\u00f2 essere causa di niente e neanche causa il germoglio nel momento in cui si realizza la produzione del germoglio cio\u00e8 la causa e il risultato non sono coincidenti in uno stesso istante il che significa che non possono essere simultanei perch\u00e9 se lo fossero avrebbero esistenze separate come il cibo e il piatto su cui esso \u00e8 posato: uno non sarebbe causa dell'esistenza dell'altro e cos\u00ec essendo il seme non sarebbe causa del germoglio perch\u00e9 il germoglio avrebbe una sua esistenza separatamente dal seme e indipendentemente da esso.\nPoich\u00e9 il seme non \u00e8 veramente la causa del germoglio \u00e8 logico pensare che il germoglio non sia il risultato del seme tuttavia, a livello della realt\u00e0 convenzionale del prodursi dei fenomeni in accordo alla \"legge\" di causa-effetto, il germoglio non nasce senza causa, per puro caso, n\u00e9 nasce da ci\u00f2 che \u00e8 altro dal germoglio e qua si dovrebbe parlare con precisione dei quattro estremi o delle quattro visioni estreme che nel Buddhismo Madhyamaka Prasangika sono negate: che qualcosa possa nascere da s\u00e9, da altro, da s\u00e9 e altro insieme e in assenza di s\u00e9 e altro quindi senza causa; nessuna di queste quattro visioni estreme \u00e8 corretta, ognuna per specifici motivi e la consequenzialit\u00e0 \u00e8 spiegata in accordo alla visione della produzione dipendente quale modo effettivo tramite il quale si producono i fenomeni.\nI Tre \"Fattori\" in base ai quali si ha la produzione dei fenomeni sono\ne in questo modo si esclude la produzione da s\u00e9/S\u00e9 e da altro/Altro con le loro combinazioni.\nUn \"Dio\" non esiste in quanto i fenomeni dipendono da innumerevoli cause e condizioni etc., non esistono da soli, non vengono \"creati\" da chiccessia e messi l\u00e0 per poi essere \"goduti\" dalle persone: senza la \"Imputazione nominale/designazione concettuale\" nessun fenomeno \u00e8 tale; senza una mente che imputi un nome su una base di imputazione costituita da un insieme di cause-condizioni e parti nessun fenomeno \u00e8 tale come una tazza non esiste naturalmente come \"tazza\" di per s\u00e9, in assenza di una mente che imputi il nome \"tazza\": con tale argomentazione, la quale dimostra incontrovertibilmente la realt\u00e0 della realt\u00e0 della produzione dipendente nel modo in cui \u00e8 stata esposta, la concezione, falsa, di un \"Dio\" che crea le cose \u00e8 eliminata."}
{"id": "957221", "revid": "436907", "url": "https://it.wikipedia.org/wiki?curid=957221", "title": "Parallel Universe (Red Hot Chili Peppers)", "text": "Parallel Universe \u00e8 una canzone dei Red Hot Chili Peppers. Si tratta del sesto singolo estratto dal loro settimo album in studio, \"Californication\" (1999).\nLa canzone.\n\u00c8 la seconda traccia di \"Californication\".\nPur trattandosi di una delle canzoni pi\u00f9 forti dell'album, in termini di distorsioni, non contiene nessuna delle linee di basso tipiche dei Red Hot Chili Peppers orientate al funk con le quali sono stati principalmente conosciuti in passato. I cori di Anthony Kiedis sono sommessi nel corso del versi, che riflettono un approccio melodico verso la ballata, mentre allo stesso modo la canzone affronta delle liriche pi\u00f9 scure, temi pi\u00f9 introspettivi rispetto a quelli su cui la band ha avuto in genere una reputazione.\nQuando viene eseguita live la canzone viene solitamente conclusa con un assolo di chitarra improvvisato di John Frusciante, nonostante esso non sia presente nella versione studio. Durante il By the Way tour veniva spesso introdotta da una cover del brano \"Latest Disgrace\" dei Fugazi, mentre nel \"Roll on the Red Tour\" era suonata come ultima canzone prima dell\"'encore\"."}
{"id": "957340", "revid": "767487", "url": "https://it.wikipedia.org/wiki?curid=957340", "title": "Classe Iva", "text": "Le unit\u00e0 appartenenti alla classe Iva (progetto B-88 Vikhr secondo la classificazione russa) sono rimorchiatori di grandi dimensioni costruiti in Polonia durante gli anni ottanta. La classificazione russa \u00e8 SB (\"Spastel'niy Buksir\": rimorchiatore da salvataggio).\nUtilizzo.\nI rimorchiatori della classe Iva sono stati progettati appositamente per l'evacuazione dell'equipaggio di navi in difficolt\u00e0. Ogni unit\u00e0 \u00e8 in grado di trasportare ben 50 evacuati. Inoltre, questi rimorchiatori sono equipaggiati con numerosi cannoni ad acqua per la lotta antincendio.\nSono molto utilizzate anche per l'appoggio alle piattaforme petrolifere.\nLe unit\u00e0 costruite, complessivamente, sono una quindicina. Di queste, quattro sono operative con la Marina Militare Russa (pi\u00f9 esattamente, si tratta dei \"Vikhr-5,\" \"Vikhr-6\", \"Vikhr-8\" e \"Vikhr-9\"), nove sono in servizio per usi civili ed una \u00e8 stata venduta al Vietnam nel 1992."}
{"id": "957346", "revid": "23671", "url": "https://it.wikipedia.org/wiki?curid=957346", "title": "Majokko", "text": ""}
{"id": "957381", "revid": "1318658", "url": "https://it.wikipedia.org/wiki?curid=957381", "title": "Mistero (teatro)", "text": "Il mistero, dal latino medievale \"misterium\" (cerimonia), \u00e8 un genere teatrale apparso nel XV secolo, durante il Basso medioevo. La forma drammatica prevedeva l'utilizzo del verso e della lingua volgare. I dialoghi erano scritti per un pubblico molto vasto e raccontavano storie e leggende che l'immaginazione e la credenza popolare avevano nutrito. La rappresentazione scenica prevedeva soggetti intrisi di reale e sovrannaturale tratti soprattutto dalla Bibbia, tra cui uno dei pi\u00f9 comuni era la Passione di Cristo.\nNel Medioevo i drammi liturgici erano anche chiamati con altri nomi: in Italia \"funzione\", in Spagna \"misterios\" o \"autos\" (atti), in Francia \"mist\u00e8re\" (poi \"myst\u00e8re\").\nGenesi.\nI \"misteri\" nacquero dunque come forma rappresentativa degli avvenimenti biblici narrati nelle Sacre Scritture della religione cattolica. Dopo la caduta dell'Impero romano d'Occidente, scomparvero anche le rappresentazioni teatrali, e la Chiesa rimase unica detentrice dell'attivit\u00e0 dell'intrattenimento, esclusa l'opera dei giullari di corte e delle feste popolari. Le prime testimonianze di \"drammatizzazione\" della Bibbia sono limitate esclusivamente alla rappresentazione, in ambito liturgico, di alcuni avvenimenti della vita di Ges\u00f9. Si tratta dell'inserimento nella liturgia ecclesiastica di brevi dialoghi cantati alternativamente dal celebrante e dal coro o da due parti distinte del coro. La progressiva evoluzione dell'interpretazione port\u00f2 alla nascita dei Misteri, il cui intento era appunto la presentazione, fuori dalle mura della chiesa, di un avvenimento biblico per portarlo a conoscenza dei fedeli tramite la rivisitazione in chiave prettamente teatrale.\nTematiche.\nLe tematiche dei Misteri, intesi come un'illustrazione plastica dei misteri della fede per volgarizzarli tra il popolo, erano esclusivamente legate all'universo della Bibbia: passione di Cristo, vite dei santi, dei martiri ed episodi dei protagonisti delle Sacre Scritture. C'era tuttavia una rivisitazione in chiave moderna, che coinvolgeva soprattutto l'apparato scenico e la matrice letteraria: oltre all'utilizzo della lingua volgare, che prevedeva quindi un adattamento dell'originale testo latino, la scena era spesso allestita con grande uso di costumi e convenzioni medievali, sempre per\u00f2 in pieno rispetto del fatto biblico. Nel tempo, infatti, le societ\u00e0 organizzatrici di rappresentazioni predilessero sempre pi\u00f9 quegli episodi in cui era possibile garantire un vasto utilizzo di effetti speciali, rendendo i misteri vivide rappresentazioni teatrali.\nTesti cantati.\nDopo una lunga parentesi, il teatro rinasce nell'Europa occidentale verso il X secolo allorquando la liturgia pasquale in alcune chiese comincia a mettere in scena dei testi drammatici, il pi\u00f9 antico dei quali \u00e8 senza dubbio il \"Quem quaeritis\".\u00ab Chi cercate, servitori del Cristo? \u00bb domanda un angelo alle tre Marie venute a radunarsi davanti al sepolcro dove era sepolto il corpo di Cristo. \u00ab Ges\u00f9 di Nazareth \u00bb rispondono le sante donne; l'angelo annunzia cos\u00ec loro la sua resurrezione. Il manoscritto della \"Regularis Concordia\" compilato alla fine del X secolo dal vescovo di Winchester fornisce su questo passo delle preziose indicazioni sceniche.\nQuesto primo \"Quem quaeritis\" ispirer\u00e0 in seguito le recitazioni natalizie, dove l'angelo si rivolge questa volta ai pastori e ai re magi. Intorno a questi nuclei drammatici si aggiungeranno nuove scene, come nel \"Massacro degli innocenti\" dove appare Erode, il \u00ab cattivo \u00bb archetipico del teatro inglese fino al Rinascimento. I periodi di Pasqua e Natale resteranno i due momenti pi\u00f9 fecondi dell'anno liturgico per lo sviluppo del teatro religioso.\nQuesti primi testi drammatici in latino erano cantati, come testimonia il \"Daniel\" di Beauvais o il \"Jeu d'H\u00e9rode\" di Fleury.\nNel Medioevo.\nTra il XI e il XV secolo si passa dal coro delle chiese, al sagrato e poi alla strada. Nel XII secolo, queste rappresentazioni drammatiche hanno gi\u00e0 acquisito una grande estensione e vi sono spettacoli in lingua volgare, ormai indipendenti dalle cerimonie religiose propriamente dette. La Chiesa offre alla popolazione delle feste-spettacolo di diversi giorni destinate a far vivere la Storia Sacra davanti a un pubblico incolto, completando cos\u00ec l'opera di insegnamento dei bassorilievi e delle vetrate. In Inghilterra, di alcuni spettacoli sono incaricate le corporazioni degli artigiani.\nAi \"Miracoli\" (vite dei santi) che sono rappresentati nei luoghi specificamente dedicati a qualche personalit\u00e0 del martirologio, succedono i Misteri, dove l'azione si svolge spesso tra la bocca dell'inferno e l'apparato scenico che simboleggia il Paradiso. In Francia, il \u00ab teatro\u00bb rappresenta diversi luoghi giustapposti e l'aspetto scenografico ha una funzione sempre pi\u00f9 importante. In Inghilterra, i quadri viventi o \"pageants\" potevano essere rappresentati su podi, trasportati con carri attraverso la citt\u00e0, ma \u00e8 possibile che una parte dell'azione si svolgesse anche nella strada davanti ai supporti che servivano per lo scenario.\nI testi dei misteri potevano essere molto lunghi: 30.000, 40.000 o addirittura 60.000 versi. I personaggi interpretati potevano numericamente essere 100, 200 e anche 500, senza contare le comparse. Poteva trascorrere una settimana tra le due parti dello stesso spettacolo, che si tenevano spesso nel pomeriggio domenicale. Gli attori volontari non professionisti si riunivano in confraternite. Poteva accadere per esempio che una famiglia di artigiani si trasmettesse di padre in figlio il ruolo del Cristo (o quello di Giuda) nel Mistero della Passione. Per la gente della classe media, artigiani, e preti (essendo annullata la differenza del rango sociale in queste occasioni), era un onore invidiabile prendervi parte, sottoponendosi per giunta a un gravoso lavoro. In alcune \"passioni\" l'attore che impersonava Cristo doveva recitare quasi 4000 versi. Inoltre, la scena della crocifissione doveva durare come se avvenisse in tempo reale. Si racconta che nel 1437 il curato Nicolle, che stava impersonando la parte di Cristo a Metz, stava sul punto di morire sulla croce, se in tutta fretta non lo si fosse rianimato. Durante la stessa rappresentazione un altro prete, Jehan de Missey, che stava interpretando la parte di Giuda, rimase appeso cos\u00ec a lungo che il suo cuore cedette; fu necessario tagliare la corda che lo legava e portarlo gi\u00f9.\nI misteri si possono dividere in tre cicli:\nIn Inghilterra.\nI temi, divisi per episodi, introdussero alcuni caratteri salienti del teatro elisabettiano: la distruzione della drammaturgia dei cinque atti, la mistura dell'elemento comico e di quello tragico, il gusto per la drammaticit\u00e0 e la violenza, la cui rappresentazione era vietata nel teatro greco. Tali forme non confluirono per\u00f2 nel teatro elisabettiano direttamente dai Misteri ma soprattutto dalle Moralit\u00e0.\nLe societ\u00e0 organizzatrici (fossero esse laicali o di buontemponi) erano solite rappresentare dei cicli di misteri nella stessa citt\u00e0, allestendo nei diversi periodi dell'anno differenti episodi: a noi sono giunti quattro cicli quasi completi, nello specifico quelli di Chester, di York, di Wakefield e di N-Town.\nGli allestimenti scenici in Gran Bretagna, come quelli europei, potevano avvenire anche su dei carri trainati da buoi, detti \"pageants\", di propriet\u00e0 della corporazione cui era affidato l'episodio del \"misteri\". Gli attori erano dilettanti, e nei registri delle corporazioni pervenutici si ha notizia dei salari che saltuariamente percepivano.\nCi sono pervenute quattro composizioni religiose quasi intatte, la pi\u00f9 completa delle quali \u00e8 il \u00abciclo di York\u00bb, composto da quarantotto quadri. Il \u00abmanoscritto di Towneley\u00bb \u00e8 costituito da trentadue quadri; alcuni esperti ipotizzano che facciano parte di un \u00abciclo\u00bb pi\u00f9 completo rappresentato un tempo a Wakefield, ma questa opinione non viene condivisa all'unanimit\u00e0. Il \"Gioco di Coventry\" (\"Ludus Coventriae\") o \u00abciclo di Hegge\u00bb sarebbe secondo gli studiosi la stesura scritta di tre antiche parti indipendenti. I ventiquattro quadri del \u00abciclo di Chester\u00bb sarebbero una riscrittura di testi medievali trasmessi dalla tradizione risalenti all'epoca elisabettiana. Ci restano comunque testi di due quadri provenienti da un mistero tratto dal Nuovo Testamento e inscenato a Coventry, un quadro di un gruppo proveniente da Norwich e un altro da Newcastle. Possediamo anche un testo del XV secolo sulla vita di Maria di Magdala e un altro del XVI secolo che mette in scena la conversione di San Paolo. Queste ultime due opere provengono dall'East Anglia. A fianco a queste composizioni in inglese bisogna citare anche tre opere in bretone cornovagliese, gli \"Ordinalia\".\nQuesti gruppi drammatici sono molto diversi. La maggior parte comprendeva episodi popolari quali la \"Caduta di Lucifero\", la \"Creazione\" e la \"Caduta di Adamo\", \"Caino e Abele\", \"No\u00e8 e la sua arca\", il \"Sacrificio d'Isacco\", la \"Nativit\u00e0\", la \"Resurrezione di Lazzaro\", la \"Passione\" e la \"Resurrezione\". Altri quadri rappresentano la vita di Mos\u00e8, la processione dei profeti, il \"Battesimo di Cristo\", la tentazione di Cristo nel deserto, l'\"Assunzione\" e l\"'incoronazione della Vergine\".\nAlcuni cicli venivano finanziati dalle gilde medievali. I merciai della citt\u00e0 di York, in particolare, finanzieranno il quadro del \"Giudizio universale\". Ma le gilde non sono all'origine di tutti gli spettacoli sacri. Se questo \u00e8 il caso del ciclo di Chester, non vi \u00e8 nessuna indizio probante sul fatto che gli artigiani fossero all'origine dei \"Ludus Coventriae\" n\u00e9 che questi quadri fossero destinati a essere rappresentati su pedane ambulanti.\nIl pi\u00f9 celebre quadro del manoscritto di Towneley \u00e8 quello dell\"'Adorazione dei pastori\", un episodio della Nativit\u00e0 trattato in stile burlesco, con un ladro di bestiame (Mak) e sua moglie Gill, stabilendo cos\u00ec un parallelo comico tra il Salvatore, l'\u00ab agnello di dio \u00bb e la bestia rubata. Un altro episodio popolare \u00e8 quello della discesa di Cristo all'Inferno, che si basa sul vangelo apocrifo di Pilato e che si ritrova sia nel ciclo di York che in quello di Wakesfield.\nLa riforma anglicana d\u00e0 il colpo di grazia a un teatro religioso ormai in declino. Il manoscritto di Towneley reca tracce della censura protestante. Nel 1542, Edmund Bonner, vescovo di Londra, pone fine alla rappresentazione dei Misteri nella citt\u00e0. Ma l'influenza di questo teatro si fa ancora sentire nel teatro inglese in epoca elisabettiana.\nIn Italia.\nIn Piemonte (e in particolare nella Valle di Susa), tra il secolo XIV e il secolo XVIII si rappresentavano dei Myst\u00e8res in lingua francese, simili a quelli rappresentati nei vicini Brian\u00e7onnais e Maurienne. Nel paese di Mattie, per esempio, veniva messa in scena l'\"Historie de Sainte Marguerite, Vierge et Martyre\", e la \"Repr\u00e9sentation et martyre des Saints Courneille et Cyprien et Salustie\". Nel paese di Giaglione si recitava \"La passion de Notre Seigneur J\u00e9sus Christ selon Saint-Mathieu\", e nel paese di Meana si allestiva il \"Myst\u00e9re du Martyre de Saint-Constance\". Questi Misteri duravano due o tre giorni, con circa 10.000 versi, e una sessantina di personaggi sul palco. Nei Misteri di Mattie due personaggi erano ricorrenti sulla scena, con l'incarico di intrattenere gli spettatori tra un atto e l'altro: l\"'Heraut\" (il narratore), e \"Arlay le Soth\" (Arlay lo Sciocco, il buffone di cui il pubblico poteva ridere, impersonando lui il candore, l'ingenuit\u00e0 e la credulit\u00e0).\nI Myst\u00e8res impegnavano tutta la comunit\u00e0 con un dispendio economico e di energie notevole e necessitavano di mesi e mesi di preparazione. Dovevano essere reperiti e adattati i testi, dovevano essere confezionati i costumi, si doveva costruire un grande palcoscenico, era necessario provvedere al decoro della scena e ad assoldare i suonatori e, inoltre, si dovevano distribuire le parti e procedere alle prove. Un enorme sforzo per le piccole comunit\u00e0 alpine che offrivano questa loro fatica a invocazione di una grazia: per far cessare pestilenze o carestie, o per richiedere la protezione di Cristo o dei santi patroni sul villaggio e sulla collettivit\u00e0.\nLa recita dei Mysteres costituiva un vero e proprio evento che richiamava la popolazione dei villaggi e delle valli vicine nei due o tre giorni in cui, normalmente, si suddividevano gli atti del testo.\nIn Francia.\nNel corso dei secoli e delle conseguenti riedizioni, molte opere hanno visto il loro titolo modificarsi per passare da quello originale, \"Mist\u00e8re\", a quello attuale \"Myst\u00e8re\". A volte \u00e8 possibile trovare sia l'una che l'altra grafia, a seconda dell'edizione.\nIn Francia si diffusero soprattutto i misteri sacri e quelli religiosi (denominati anche \"miracoli\").\nPrincipali misteri francesi:\nLa rappresentazione dei misteri fu interdetta in Francia tramite ordinanza del Parlamento di Parigi in data 18 novembre 1548. Ci restano comunque i testi di circa sessanta opere.\nIn Spagna.\nIn Spagna tuttora sopravvivono i Misteri d'Elx, in lingua valenciana, che si tengono a Elche. Questa manifestazione religiosa \u00e8 stata dichiara dall'UNESCO Patrimonio dell'umanit\u00e0.\nSi tratta di una rappresentazione teatrale lirico-religiosa riguardo alla dormizione, assunzione e incoronazione della Vergine Maria. Divisa in due atti, l'opera viene messa in scena ogni anno il 14 e 15 agosto all'interno della Basilica di Santa Maria, nella citt\u00e0 spagnola di Elche.\nStudi recenti ne situano l'origine intorno alla seconda met\u00e0 del XV secolo, contraddicendo cos\u00ec le tradizioni locali, che la vogliono relazionata, da una parte, alla conquista dell'Elche mussulmana (1265) e, dall'altra, con il rinvenimento dell'immagine della Vergine, dentro una cassa di legno, il 29 dicembre del 1370, nella vicina localit\u00e0 costiera di Santa Pola."}
{"id": "957429", "revid": "767487", "url": "https://it.wikipedia.org/wiki?curid=957429", "title": "Classe Sliva", "text": "Le unit\u00e0 della classe Sliva (progetto 712 secondo la classificazione russa) sono rimorchiatori di grandi dimensioni con scafo rompighiaccio.\nLa classificazione russa per queste navi \u00e8 SB (Spastel'niy Buksir: rimorchiatore di salvataggio).\nUtilizzo.\nI rimorchiatori della classe Sliva sono stati costruiti negli anni ottanta in Finlandia. Si tratta di navi grandi e moderne, ben equipaggiate e con una capacit\u00e0 di traino pari a 90 tonnellate. Lo scafo rompighiaccio li mette in grado di operare anche nelle regioni del Nord, oppure in inverno.\nQueste navi sono piuttosto simili ai rimorchiatori classe Stroptivyy, che vengono utilizzati in ambito civile.\nIn tutto, ne sono stati costruiti quattro esemplari, di cui tre ancora in servizio con la Voenno-Morskoj flot SSSR:\nLa quarta unit\u00e0, la \"SB-408\", \u00e8 stata venduta ad un operatore civile nel 1993."}
{"id": "957435", "revid": "4252", "url": "https://it.wikipedia.org/wiki?curid=957435", "title": "Alterazione (linguistica)", "text": "Per alterazione si intende, in grammatica, la formazione delle parole a partire da altre che non vengono cambiate nei loro tratti fondamentali; cambia invece il modo in cui il concetto viene considerato: \"tavolino, ragazzaccio, donnone\". Si tratta di un caso particolare di suffissazione.\nLingue come il francese e l'inglese non sono particolarmente ricche di fenomeni di alterazione. Se ne riscontrano pi\u00f9 spesso in tedesco e, con maggior ricchezza di forme, in italiano. L'alterazione \u00e8 determinata dall'atteggiamento di chi parla; essa riguarda le \"dimensioni\" di qualcosa (diminutivo, accrescitivo) oppure il giudizio \"affettivo\" che se ne d\u00e0 (vezzeggiativo, dispregiativo). Le due categorie sono strettamente correlate tra di loro.\nDiminutivo ed accrescitivo.\nIl fenomeno di alterazione pi\u00f9 frequente \u00e8 sicuramente il \"diminutivo\". Questo tipo di alterazione prevede l'uso di suffissi come \"-ino\", -\"ello\", -\"etto\" oppure \"-uccio\" per indicare qualit\u00e0 di piccolezza, ma anche di affetto e intimit\u00e0.\nOpposto al diminutivo \u00e8 l\"'accrescitivo\", generalmente ottenuto con -\"one\" o -\"acchione\" (\"ragazzone, furbacchione\"). Tra questi due suffissi, quello usato generalmente \u00e8 il primo (mentre il secondo denota di solito un atteggiamento ironico da parte del parlante).\nVezzeggiativo e dispregiativo.\nLe forme del diminutivo hanno spesso valore di \"vezzeggiativo\", dunque semplicemente affettive e legate ad un giudizio positivo (\"posticino, postuccio\"). L'uso affettivo del diminutivo e del vezzeggiativo pu\u00f2 essere determinato da fattori speciali come la dimensione interpersonale nell'atto linguistico: \"ce la facciamo una birrettina?\"\nQuesta dimensione interpersonale \u00e8 particolarmente evidente nell'uso dei diminutivi tipico del linguaggio rivolto ai bambini: \"Gigi, sono le nove, andiamo a lettuccio?\" In italiano, l'uso dei vezzeggiativi per i nomi propri d\u00e0 luogo ad una notevole variet\u00e0 di forme (vedi ipocoristico).\nOpposto al vezzeggiativo \u00e8 il \"dispregiativo\", ottenuto in genere con i suffissi \"-accio\" ed \"-astro\" (\"canzonaccia, postaccio, giovinastro\").\nSi noti come il diminutivo coincide per forma con il vezzeggiativo, mentre non c'\u00e8 la stessa corrispondenza tra l'accrescitivo ed il dispregiativo.\nL'alterazione nelle parti del discorso.\nAl contrario della derivazione, l'alterazione esclude il cambio di categoria grammaticale di una parte del discorso: un sostantivo rimane ad esempio un sostantivo (\"strada; stradina\") e non pu\u00f2 diventare un aggettivo (\"strada; stradale\").\nIl fenomeno riguarda principalmente i sostantivi. Talvolta si hanno aggettivi alterati (\"questo ananas \u00e8 buonino/bruttino\"). L'alterazione dell'aggettivo pu\u00f2 avere suffissi speciali. Alcuni esempi di suffissazione tipicamente aggettivale sono le parole \"rossiccio, giallognolo, verduzzo, asprigno, belloccio\".\nL'alterazione pu\u00f2 inoltre riguardare l'avverbio (\"benone, maluccio, malaccio, tarduccio, pianino\"), oppure il verbo (\"canticchiare, saltellare\", \"scoppiettare, parlottare, bruciacchiare, leggiucchiare\").\nSi tratta di fenomeni riscontrabili soprattutto nell'italiano colloquiale o in contesti particolari. Spesso gli alterati verbali hanno il valore di aspetto iterativo (ripetizione, mancanza di continuit\u00e0).\nFalsi derivati.\nEsiste infine la possibilit\u00e0 di falsi derivati: per esempio, le parole \"matto, mattino\" e \"mattone\" derivano da lingue diverse e non hanno niente a che vedere l'una con l'altra. Per questo, i falsi derivati non costituiscono un fenomeno grammaticale, ma semmai di enigmistica. Questa particolarit\u00e0 non resta tuttavia priva di risvolti linguistici: per evitare confusione, infatti, gli alterati di \"matto\" si formeranno, se possibile, evitando il semplice uso di suffissi \"-ino\" ed \"-one\" e ricorrendo ad altri suffissi. Avremo per es.: \"Luigi \u00e8 un mattacchione\"."}
{"id": "957447", "revid": "1718925", "url": "https://it.wikipedia.org/wiki?curid=957447", "title": "Geografia della Croazia", "text": "La Croazia \u00e8 uno Stato dell'Europa sud-orientale, la capitale \u00e8 Zagabria. Da un punto di vista geografico, essa ingloba quattro regioni ben distinte: buona parte dell'Istria (appartenente alla regione italiana), buona parte della Dalmazia, la Croazia propriamente detta e la Slavonia.\nDati generali.\nConfini.\nConfina a nord con la Slovenia (670\u00a0km) e con l'Ungheria (329\u00a0km), a est con la Serbia (241\u00a0km) e con la Bosnia ed Erzegovina (932\u00a0km) e a sud con il Montenegro (25\u00a0km). \nLa Croazia si affaccia sul Mare Adriatico per uno sviluppo costiero complessivo di 5.835\u00a0km (di cui 1.777\u00a0km di continente e 4.058\u00a0km di coste delle numerosissime isole)\nSuperficie.\n\"Totale complessivo:\"\n89.742\u00a0km\u00b2\nMorfologia.\nVaria dalle pianure lungo in confine ungherese alle basse montagne presso le coste adriatiche e sulle isole.\nIsole.\nLe isole principali della Croazia sono:\nLa gran parte dei fiumi della Croazia appartiene al bacino del Mar Nero (Danubio, Sava, Drava, Mura, Kupa e Una), un ridotto numero di fiumi sfocia nel Mare Adriatico (Zermagna, Cherca, \u010cikola, Cetina e Narenta). I fiumi nella parte settentrionale del paese hanno problemi di inquinamento, soprattutto la Sava nel tratto compreso tra Zagabria e Sisak.\nI fiumi pi\u00f9 lunghi sono Sava (569\u00a0km) e Drava (509\u00a0km) che delimitano parte del confine tra Croazia e Bosnia-Erzegovina e Ungheria. Entrambi sfociano nel Danubio di cui la Sava \u00e8 l'affluente principale, in ordine di apporto idrico mentre la Drava \u00e8 il quarto. Il Danubio delimita il confine tra la Croazia e la provincia serba della Vojvodina. Il tratto croato del Danubio \u00e8 lungo 188\u00a0km.\nI principali fiumi della Croazia sono:\nLaghi.\nI laghi sono:\nPunti estremi.\n\"Punto pi\u00f9 basso:\"\nMare Adriatico 0 m\n\"Punto pi\u00f9 alto:\"\nDinara 1.830 m\nRisorse naturali.\nPetrolio, carbone, bauxite, ferro, calcio, asfalto, silicati, mica sale, energia idroelettrica\nUtilizzo delle terre.\n\"Terre arabili:\" 23,55%\n\"Raccolti permanenti:\" 2,24%\n\"Altro:\" 74,21% (stima del 1998)\nTerre irrigate.\n30\u00a0km\u00b2 (stima del 1998)\nDisastri naturali.\nTerremoti molto distruttivi\nClima.\nIl clima \u00e8 mediterraneo e continentale; quello continentale causa estati calde e inverni freddi, lungo la costa vi sono inverni miti e estati secche.\nTemperatura e precipitazioni.\nClima continentale temperato con inverni rigidi con forti venti"}
{"id": "957451", "revid": "660929", "url": "https://it.wikipedia.org/wiki?curid=957451", "title": "Algoritmo di Davis-Putnam", "text": "L'algoritmo di Davis-Putnam fu sviluppato da Martin Davis e Hilary Putnam allo scopo di verificare la soddisfacibilit\u00e0 booleana di formule di logica proposizionale in forma normale congiuntiva (CNF). \u00c8 un tipo di procedimento di risoluzione nel quale le variabili sono scelte iterativamente ed eliminate, risolvendo ogni clausola in cui questa compaia diretta con ogni clausola in cui compaia negata.\nL'algoritmo \"DP\" \u00e8 stato il primo algoritmo per la risoluzione di problemi SAT . Ma questo in generale \u00e8 molto inefficiente poich\u00e9 richiede un uso esponenziale della memoria, quindi \u00e8 adatto a problemi di piccole dimensioni. La sua evoluzione \u00e8 un algoritmo di ricerca chiamato \"DPLL\". A volte l'algoritmo di \"Davis\u2013Putnam\" o \"DP\" \u00e8 scorrettamente usato in riferimento \"DPLL\", ma questi due sono ben distinti. \nAlgoritmo DP.\nL'algoritmo funziona nel seguente modo:\n 1) elimino tutte le clausole con un solo letterale (\"unit propagation\") |\u2192\n - se la formula contiene le clausole (x) e (\u00acx) |\u2192 il problema \u00e8 FALSE.\n - se la formula contiene la clausola (x) |\u2192\n \u2022 elimino tutte le clausole che contengono x.\n \u2022 elimino il letterale (\u00acx) da tutte le altre clausole.\n - se la formula \u00e8 vuota |\u2192 il problema \u00e8 SAT.\n 2) per un letterale puro, nella formula compare solamente (x) e non (\u00acx) |\u2192 assegno x=true\n 3) eliminazione di variabili per risoluzione |\u2192\n - per ogni variabile nella formula, ad esempio x |\u2192\n \u2022 si producono delle clausole del tipo (A formula_1 B), a partire da coppie (x formula_1 A) e (\u00acx formula_1 B).\n - una volta risolte ogni coppia di clausole possibili per la variabile x, vengono eliminate tutte le clausole che contengono x e \u00acx.\nQui \"letterale\" e \"variabile\" hanno lo stesso significato.\nIn generale se ho \"n\" clausole che contengono il letterale x e \"m\" clausole che contengono il letterale \u00acx, eliminer\u00f2 (\"n\"+\"m\") clausole dalla formula, ma per farlo dovr\u00f2 aggiungere le (\"n\"*\"m\") clausole generate. Per questo l'algoritmo ha un notevole consumo di memoria.\nEsempio.\nVogliamo verificare se la seguente formula \u00e8 soddisfacibile.\n (aformula_1b) formula_5 (\u00acaformula_1b) formula_5 (\u00acaformula_1d) formula_5 (c) formula_5 (\u00accformula_1bformula_1\u00acd) formula_5 (cformula_1d) formula_5 (aformula_1\u00acd)\n1) Elimino le clausole con un solo letterale.\n (aformula_1b) formula_5 (\u00acaformula_1b) formula_5 (\u00acaformula_1d) formula_5 &lt;del&gt;(c)&lt;/del&gt; formula_5 (&lt;del&gt;\u00acc&lt;/del&gt;formula_1bformula_1\u00acd) formula_5 &lt;del&gt;(cformula_1d)&lt;/del&gt; formula_5 (aformula_1\u00acd) \u2192\n (aformula_1b) formula_5 (\u00acaformula_1b) formula_5 (\u00acaformula_1d) formula_5 (bformula_1\u00acd) formula_5 (aformula_1\u00acd)\n2) Assegno \"True\" ai letterali puri. Abbiamo un solo letterale puro, b. Possiamo quindi eliminare tutte le clausole in cui compare b.\n &lt;del&gt;(aformula_1b) formula_5 (\u00acaformula_1b)&lt;/del&gt; formula_5 (\u00acaformula_1d) formula_5 &lt;del&gt;(bformula_1\u00acd)&lt;/del&gt; formula_5 (aformula_1\u00acd) \u2192\n (\u00acaformula_1d) formula_5 (aformula_1\u00acd)\n3) Sono rimasti due letterali da risolvere. Scegliamo il letterale a. L'ultima formula pu\u00f2 essere riscritta come:\n (\u00acaformula_1dformula_1aformula_1\u00acd) \u2192\n (&lt;del&gt;\u00aca&lt;/del&gt;formula_1dformula_1&lt;del&gt;a&lt;/del&gt;formula_1\u00acd) \u2192\n (&lt;del&gt;dformula_1\u00acd&lt;/del&gt;) \u2192\nAlla fine ho una formula vuota, quindi il problema \u00e8 SAT."}
{"id": "957525", "revid": "514736", "url": "https://it.wikipedia.org/wiki?curid=957525", "title": "Richard Cassels", "text": "\u00c8 insieme a Edward Lovett Pearce uno dei principali architetti irlandesi del XVIII secolo. Cassels nacque in Germania da una famiglia di origine franco-olandese con una grande tradizione nell'architettura.\nRichard Cassels arriv\u00f2 in Irlanda nel 1728, quando Gustavus Hume della contea di Fermanagh lo chiam\u00f2 per realizzare una villa sulle rive di Lough Erne. Subito dopo l'arrivo in Irlanda, Cassels apr\u00ec uno studio da architetto a Dublino, una citt\u00e0 che all'epoca era ricca di fermenti architettonici: in quel periodo Edward Lovett Pearce, appena arrivato in citt\u00e0, stava lavorando alla Castletown House e al Palazzo del Parlamento irlandese, entrambi edifici progettati in stile palladiano. Cassels era attirato dagli ideali di Andrea Palladio e Vitruvio, ma apprezzava anche lo stile barocco.\nA Dublino Cassels lavor\u00f2 al Palazzo del Parlamento con Pearce, suo mentore e amico. La prima opera affidata interamente a lui fu la Printing House del Trinity College, progettata per ricordare un tempio con un portico dorico, una caratteristica che Cassels avrebbe conservato in molti dei suoi lavori giovanili. Nella maturit\u00e0, Cassels si limit\u00f2 a simulare il portico, piazzando alcuni pilastri a reggere un architrave nel punto focale della facciata. Questo portico cieco \u00e8 una caratteristica che conserv\u00f2 nel suo capolavoro, la Leinster House, costruita fra il 1745 e il 1751. Dopo la morte di Lovett Pearce, nel 1733, Cassels divent\u00f2 il principale architetto palladiano in Irlanda.\nOpere principali.\nFra le sue opere vanno segnalate:"}
{"id": "957530", "revid": "466539", "url": "https://it.wikipedia.org/wiki?curid=957530", "title": "Grotta di Altamira", "text": "La grotta di Altamira \u00e8 una caverna spagnola famosa per le pitture parietali del Paleolitico superiore raffiguranti mammiferi selvatici e mani umane. Si trova nei pressi di Santillana del Mar in Cantabria, 30 chilometri ad ovest di Santander, nel nord della Spagna.\n\u00c8 stata inclusa tra i Patrimoni dell'umanit\u00e0 dell'UNESCO nel 1985. Nel 2008 il nome del patrimonio \u00e8 stato modificato da \"Grotta di Altamira\" in Grotta di Altamira e arte rupestre paleolitica della Spagna settentrionale in seguito all'aggiunta di 17 altre grotte.\nDescrizione.\nLa grotta originaria \u00e8 lunga 270 metri e consiste di una serie di passaggi intrecciati e di camere. Il cunicolo principale ha un'altezza variabile dai due ai sei metri. La caverna si \u00e8 formata grazie al crollo di precedenti fenomeni carsici nella roccia calcarea del monte Vispieres.\nGli scavi archeologici nel fondo della cava hanno portato alla luce ricchi depositi di arte del Solutreano superiore (circa 18.500 anni fa) e del Magdaleniano inferiore (tra i 16.500 e i 14.000 anni fa). Nel lungo intervallo di tempo fra questi due periodi di occupazione umana la grotta \u00e8 stata usata solo da animali selvatici. Il sito si trova in un punto strategico per poter sfruttare la disponibilit\u00e0 di cibo costituito dalla ricca fauna che abitava le vallate delle montagne circostanti. Circa 13.000 anni fa una frana blocc\u00f2 l'entrata della caverna, preservandone cos\u00ec il contenuto fino alla scoperta casuale avvenuta nel 1879 in seguito al crollo di un albero.\nL'occupazione umana della grotta \u00e8 stata limitata all'entrata, nonostante siano state trovate pitture per tutta la lunghezza del cunicolo. Gli artisti usarono carboncino e ocra o ematite per dipingere, spesso diluendo i colori per produrre tonalit\u00e0 diverse e creare cos\u00ec effetti di chiaroscuro; sfruttarono anche i contorni naturali dei muri per dare un'impressione di tridimensionalit\u00e0 ai soggetti. Il \"Soffitto Multicolore\" \u00e8 l'opera pi\u00f9 appariscente e mostra un branco di bisonti in differenti posizioni, due cavalli, un grande cervo e probabilmente un cinghiale.\nLa datazione di queste opere si pu\u00f2 far risalire al Magdaleniano per quanto riguarda animali e forme astratte. Le immagini attribuite al Solutreano raffigurano invece cavalli, capre e impronte di mani. Numerose altre caverne nel nord della Spagna contengono esempi di arte paleolitica, ma nessuna di loro \u00e8 qualitativamente o quantitativamente paragonabile ad Altamira.\nScoperta e studi.\nNel 1879 l'archeologo dilettante Marcelino Sanz de Sautuola scopr\u00ec, grazie a sua figlia Mar\u00eda di 9 anni, le pitture sulla volta della grotta. La grotta venne poi scavata dallo stesso Sautuola e dall'archeologo Juan Vilanova y Piera dell'Universit\u00e0 di Madrid che riportarono i risultati del loro lavoro in un notissimo studio pubblicato nel 1880 in cui facevano risalire all'et\u00e0 paleolitica le opere rinvenute. Gli specialisti francesi, guidati da Gabriel de Mortillet ed \u00c9mile Cartailhac, rigettarono senza appello le ipotesi di Sautuola e Piera e le loro scoperte furono ridicolizzate al Congresso preistorico di Lisbona del 1880. A causa della loro elevata qualit\u00e0 artistica e dell'eccezionale stato di conservazione, Sautuola venne anche accusato di truffa; un contadino locale sostenne addirittura che le pitture erano state create da un artista contemporaneo su ordine di Sautuola.\nFu solo nel 1902, dopo che altre scoperte avevano contribuito ad avallare l'ipotesi dell'estrema antichit\u00e0 dei dipinti di Altamira, che la societ\u00e0 scientifica si decise a rivedere il proprio giudizio sulle scoperte dei due spagnoli. In quell'anno \u00c9mile Cartailhac ammise enfaticamente il proprio errore nel celebre articolo intitolato \"Mea culpa d'un sceptique\", pubblicato sul giornale \"L'Anthropologie\", mentre un altro archeologo francese, Joseph D\u00e9chelette, defin\u00ec Altamira \"la Cappella Sistina della preistoria\". Sautuola, morto 14 anni prima, non pot\u00e9 assistere al trionfo delle sue teorie.\nIniziarono immediatamente altri scavi, effettuati da Hermilio Alcalde del R\u00edo (1902-1904), cui seguirono quelli del tedesco Hugo Obermaier (1924-1925) e, pi\u00f9 avanti, di Joaqu\u00edn Gonz\u00e1lez Echegaray (1981). Nel 2008, infine, grazie al sistema di datazione uranio-torio, alcuni dipinti sono stati fatti risalire a 35.000-25.000 anni fa. Inoltre, studi recenti confermano l'ipotesi che in vari casi ci si trovi di fronte a opere \"collettive\" completate nell'arco di migliaia di anni.\nI visitatori e le copie.\nNegli anni sessanta e settanta le pitture vennero danneggiate dall'eccesso di anidride carbonica, prodotta dal fiato dei numerosissimi visitatori. Altamira venne quindi chiusa al pubblico a partire dal 1977, per poi riaprire parzialmente nel 1982. Da allora i visitatori sono stati accettati in numero tanto ridotto che, per vedere le opere, la lista d'attesa era di almeno tre anni.\nPer ovviare in qualche modo all'inconveniente, nel 2001 Manuel Franquelo e Sven Nebel hanno costruito poco distante una copia della grotta e un museo che permettono una vista pi\u00f9 confortevole dei dipinti colorati della grotta principale insieme a una selezione di altri lavori minori che comprende anche alcune sculture di facce umane non visitabili nella grotta originale. Nel 2002 la grotta \u00e8 stata definitivamente chiusa al pubblico. Esistono altre sue copie nel Museo archeologico nazionale di Spagna, nel Deutsches Museum a Monaco di Baviera (completata nel 1964) e in Giappone, al Parque Espa\u00f1a-Shima Spain Village (completata nel 1993)."}
{"id": "957542", "revid": "147370", "url": "https://it.wikipedia.org/wiki?curid=957542", "title": "Romantico", "text": ""}
{"id": "957573", "revid": "174925", "url": "https://it.wikipedia.org/wiki?curid=957573", "title": "Litogenesi", "text": ""}
{"id": "957584", "revid": "287204", "url": "https://it.wikipedia.org/wiki?curid=957584", "title": "Graduate", "text": ""}
{"id": "957597", "revid": "2144915", "url": "https://it.wikipedia.org/wiki?curid=957597", "title": "Fibrillazione atriale", "text": "La fibrillazione atriale \u00e8 un'alterazione del ritmo cardiaco (aritmia) ad origine dagli atri del cuore. \u00c8 una complessa patologia elettrica degli atri, eterogenea dal punto di vista fisiopatologico e clinico, spesso multifattoriale, che presenta costantemente due caratteristiche: l'attivazione elettrica rapida e apparentemente caotica del tessuto atriale e l'aumentato rischio tromboembolico&lt;ref name=\"guidelinesACC/AHA/HRS2014\"&gt;&lt;/ref&gt;.\nLa fibrillazione atriale \u00e8 il risultato di un gran numero di disordini cardiaci ed extracardiaci: da malattie strutturali, come le valvulopatie e le cardiomiopatie, all'ipertensione arteriosa, a malattie genetiche ereditarie, ai distiroidismi, fino ai casi in cui non \u00e8 possibile determinare la causa, detti idiopatici.\nL'approccio clinico corrente, oltre ad affrontare la patologia cardiaca o extracardiaca sottostante, mira a trattare i sintomi e a minimizzare l'incidenza di embolie e di scompenso cardiaco.\nLe raccomandazioni - ampiamente condivise in letteratura - sulla scelta terapeutica, in senso strettamente aritmologico, si basano sull'alternativa tra \nNumerosi studi randomizzati non hanno dimostrato beneficio sulla mortalit\u00e0 nei pazienti trattati con i farmaci antiaritmici finora in uso per il controllo del ritmo rispetto a quelli trattati solo per il controllo della frequenza.\nA tutt'oggi non \u00e8 noto se la strategia di controllo del ritmo con l'ablazione transcatetere migliori la mortalit\u00e0 rispetto al semplice controllo della frequenza cardiaca. \u00c8 in corso uno studio randomizzato che mette a confronto l'ablazione con la terapia farmacologica.\nLa scelta sulla condotta terapeutica viene quindi personalizzata basandosi su vari fattori:\nEpidemiologia.\nLa fibrillazione atriale \u00e8 la forma pi\u00f9 diffusa di aritmia, dopo l'extrasistolia.\nL'1-2% della popolazione \u00e8 affetta da fibrillazione atriale; probabilmente la prevalenza \u00e8 per\u00f2 pi\u00f9 vicina al 2%, tenendo conto del gran numero di casi non diagnosticati. Gli uomini presentano una prevalenza superiore al sesso femminile. L'incidenza (il numero di nuovi casi per anno) \u00e8 aumentata del 13% negli ultimi 20 anni. Il rischio di presentare fibrillazione atriale nel resto della vita, negli individui di 40 anni di et\u00e0, \u00e8 di circa il 25%.\nCondizioni associate e fattori di rischio.\nTutte le malattie cardiache e molte patologie extracardiovascolari possono essere associate, come fattore causale o come fattore di rischio o come conseguenza, alla fibrillazione atriale. In particolare molte di queste condizioni possono essere concomitanti: tale polimorbilit\u00e0 ha un effetto additivo nel determinismo dell'aritmia.\nClassificazione.\nLa classificazione e la nomenclatura delle varie forme di fibrillazione atriale si basa sul criterio della durata o degli interventi terapeutici o dell'associazione ad altre patologie.\nNomenclatura dei diversi tipi di fibrillazione atriale:\nElettrocardiogramma e diagnosi.\n\u00c8 caratterizzata all'elettrocardiogramma di superficie da assenza di onde P distinte (cio\u00e8 assenza delle normali onde di attivazione atriale a fisiologica origine dal nodo del seno); sono presenti invece delle cosiddette onde f, di morfologia e voltaggio variabili, con un ciclo (o intervallo tra due attivazioni) variabile, ma comunque inferiore a 200 ms (corrispondente alla frequenza di 300 battiti/m) - per lo pi\u00f9 la frequenza \u00e8 di 400-600 battiti/m - che conferiscono un aspetto frastagliato all'isoelettrica. Gli intervalli RR (cio\u00e8 gli intervalli tra due battiti corrispondenti all'attivazione elettrica dei ventricoli) sono completamente irregolari senza seguire uno schema ripetitivo. Per questo la fibrillazione atriale \u00e8 stata chiamata aritmia totale. La durata minima per definire su un tracciato elettrocardiografico la fibrillazione atriale \u00e8 di 30 sec..\nData l'irregolarit\u00e0 dell'aritmia la frequenza cardiaca viene misurata come \u201cfrequenza ventricolare media\u201d, cio\u00e8 contando tutti i battiti (complessi QRS) presenti in un minuto e non estrapolando a partire da intervalli pi\u00f9 brevi.\nL'irregolarit\u00e0 dei battiti ventricolari determina l'irregolarit\u00e0 delle pulsazioni palpabili ai polsi arteriosi periferici (comunemente l'arteria radiale). Il sospetto diagnostico viene dalla presenza di un polso veloce e irregolare, ma la diagnosi deve essere elettrocardiografica. Anche il susseguirsi irregolare di extrasistoli pu\u00f2 infatti mimare, in un polso veloce, una fibrillazione atriale.\nLa diagnosi differenziale con altre aritmie dovrebbe tenere in considerazione: la tachicardia sopraventricolare e il flutter atriale (che hanno cicli atriali in genere superiori a 200 ms) e il susseguirsi di ectopie (extrasistole), A volte intervalli RR molto brevi possono coprire nell'elettrocardiogramma il ritmo atriale: pu\u00f2 essere necessario allora rallentare la conduzione atrio-ventricolare con manovre vagali o farmaci (adenosina, calcioantagonisti non idropiridinici) in modo da far emergere sul tracciato le onde f. A volte la somministrazione di farmaci antiaritmici pu\u00f2 prolungare i cicli atriali (durata maggiore di 200 ms).\nFisiopatologia.\nLa fibrillazione atriale \u00e8 determinata dall'interazione di tre fattori:\nNonostante i progressi della ricerca sperimentale e clinica, la fisiopatologia della fibrillazione atriale non \u00e8 ancora stata completamente chiarita. La scoperta recente pi\u00f9 importante \u00e8 stata l'identificazione dei trigger (battiti ectopici) ad origine dalle vene polmonari da parte di Michel Ha\u00efssaguerre. Si ritiene che, passando dalla forma parossistica a quella persistente, l'importanza del trigger ceda il posto al substrato (modificazioni del miocardio) nella patogenesi dell'aritmia\nSono state identificati, sia in modelli animali sia in setting clinici nell'uomo, tre meccanismi responsabili della fibrillazione atriale:\nQuesti diversi meccanismi possono essere correlati a substrati differenti e anche a particolari differenti fattori genetici o biomolecolari individuali\nPredisposizione genetica.\nAlcune malattie ereditarie del cuore sono associate a elevata incidenza di fibrillazione atriale: la sindrome del QT lungo, la sindrome del QT breve, la sindrome di Brugada, la cardiomiopatia ipertrofica. \nSono state identificate anche forme familiari di fibrillazione atriale associate a mutazioni geniche. I geni implicati sono quello del peptide natriuretico atriale, il gene SCN5A del canale del sodio, del canale del potassio, loci vicini ai geni PITX2 e ZFHX3, il gene PRKAG.\nRimodellamento.\nIl tessuto atriale, una volta instauratasi la fibrillazione va incontro ad un \"rimodellamento elettrico\" e \u201cstrutturale\u201d, cio\u00e8 a modificazioni prima delle caratteristiche elettrofisiologiche e poi della struttura del miocardio. Queste modificazioni divengono via via maggiori e stabili in correlazione alla durata dell'aritmia, cos\u00ec da diminuire la probabilit\u00e0 di ripristinare il ritmo sinusale normale o di mantenerlo dopo la cardioversione. Infatti \u00e8 ormai accettata la frase: \u00abla fibrillazione atriale promuove la fibrillazione atriale\u00bb (\u2018'AF begets AF'\u2019).\nRimodellamento elettrico.\nConsiste in modificazioni elettrofisiologiche delle fibre muscolari miocardiche: accorciamento del periodo refrattario atriale effettivo (ERP), perdita dell'adattamento dell'ERP alla frequenza cardiaca, rallentamento della velocit\u00e0 di conduzione atriale, disomogeneit\u00e0 della velocit\u00e0 di conduzione e del l'ERP nelle varie fibre atriali, perdita dell'adattamento della durata del potenziale d'azione alla frequenza cardiaca. Dal punto di vista molecolare, alla base di queste modificazioni ci sarebbero variazioni delle correnti ioniche di membrana indotte dalla fibrillazione atriale. In particolare sono state dimostrate diminuzione del ICaL Ito e Ikur, aumento di Ik1, IkACh e Iks. L'aumento del calcio intracellulare porta all'attivazione della Calcineurina Ca-dipendente e del sistema kinasi II Calcio/Calmodulina (le stesse vie sono coinvolte nell'apoptosi o morte cellulare. \u00c8 stata dimostrata anche l'iperfosforilazione della Connessina 43 con alterazione della conduzione del potenziale d'azione nelle giunzioni tra i miociti.\nRimodellamento strutturale.\nLa fibrillazione atriale causa fibrosi interstiziale del tessuto atriale e, a sua volta, la fibrosi facilit\u00e0 il perpetuarsi della fibrillazione atriale. Questo circolo vizioso \u00e8 stato dimostrato in modelli animali e nell'uomo. Biopsie dell'atrio hanno dimostrato fibrosi sia in cuori scompensati, sia nella fibrillazione atriale isolata; e la quantit\u00e0 di fibrosi aumenta con la durata dell'aritmia.\nLa fibrosi interstiziale dell'atrio sembra legata all'attivazione di due vie regolatorie: il sistema renina-angiotensina e il fattore di crescita TGF-\u03b21 (Transforming Growth Factor-\u03b21). Essi si attivano in risposta allo \"stretching\" di parete e nello scompenso cardiaco. Queste osservazioni sono particolarmente importanti per la dimostrazione dell'efficacia dei farmaci ACE-inibitori nel rallentare la cronicizzazione della fibrillazione atriale.\nAlla base del rimodellamento elettrico e strutturale sembrano esserci anche altri due meccanismi: l'aumento dello stress ossidativo e l'intervento di fattori dell'infiammazione. \u00c8 stato dimostrato in modelli sperimentali di fibrillazione atriale l'aumento della ossido nitrico sintetasi endoteliale e della nicotinammide adenina dinucleotide fosfato ossidasi (NOX) che portano all'aumento di superossidi e perossidi, responsabili di attivazione di infiammazione, apoptosi e fibrosi. Le stesse vie possono essere coinvolte nella regolazione dei canali ionici di membrana e nella regolazione del calcio intracellulare. Inoltre sono state correlate al tumor necrosis factor-\u03b1, alla interleuchina 1\u03b2, e alle metalloproteinasi (MMPs-matric matrix metalloproteinases). Nella fibrillazione atriale clinica possono essere aumentati i marker di infiammazione\nCaratteristiche emodinamiche.\nNel normale ritmo cardiaco, l'impulso generato dal nodo senoatriale causa la contrazione del muscolo cardiaco e permette il pompaggio del sangue. Nella fibrillazione atriale, gli impulsi elettrici che danno luogo alla contrazione degli atri si attivano in maniera totalmente caotica e frammentaria dando origine a multipli fronti d'onda e a contrazioni disorganizzate e frammentarie. Queste contrazioni del miocardio atriale sono inefficaci dal punto di vista emodinamico, per cui la funzione di pompa del cuore, esercitata principalmente dalle contrazioni ventricolari, perde il contributo della sistole atriale. In assenza di altre cardiopatie questo non incide in maniera rilevante sulla funzione di pompa, infatti il contributo della contrazione atriale si aggira intorno al 20-30% del volume telediastolico totale.\nTuttavia, la perdita della contrazione atriale, l'irregolarit\u00e0 e spesso l'accelerazione del battito e l'aumento della pressione di riempimento possono compromettere la funzione ventricolare sinistra, in maniera variabile, sotto sforzo, e la tolleranza agli sforzi pu\u00f2 essere pertanto ridotta. Inoltre, la fibrillazione atriale \u00e8 un importante fattore di rischio per lo stroke (ictus) ischemico. Circa un quinto degli stroke \u00e8 dovuto a questa aritmia. Essa costituisce anche un fattore di rischio per una riduzione della capacit\u00e0 cognitiva, per le ospedalizzazioni ripetute, e in generale pu\u00f2 determinare una riduzione della qualit\u00e0 di vita.\nLa mortalit\u00e0 nei pazienti affetti da fibrillazione atriale \u00e8 doppia rispetto a quella dei pazienti non affetti. La terapia antitrombotica \u00e8 l'unica ad aver dimostrato una riduzione della mortalit\u00e0 in questi pazienti.\nMeccanismi elettrofisiologici.\nSecondo la teoria delle multiple wavelet, numerosissimi fronti d'onda vengono condotti nella parete atriale in modo caotico, e vanno incontro a fenomeni di fusione e interazione reciproca. Tali eventi portano al continuo annullamento di fronti d'onda e alla generazione di nuovi fronti, in modo altrettanto caotico. Questo meccanismo consente il perpetuarsi dell'aritmia.\nClinica.\nSintomatologia.\nUn sintomo della FA \u00e8 la palpitazione: il paziente avverte un senso soggettivo di battito irregolare, che si pu\u00f2 accompagnare a mancanza d'aria o svenimenti quando la frequenza del battito ventricolare diventa particolarmente elevata. In casi particolarmente gravi, un paziente gi\u00e0 portatore di cardiopatia pu\u00f2 andare incontro a scompenso cardiaco. L'astenia, cio\u00e8 la stanchezza fisica, \u00e8 un sintomo sempre presente nella FA.\nTerapia.\nSe non si \u00e8 potuto ottenere la cardioversione di una FA, oppure si \u00e8 di fronte a una FA permanente, la terapia dovr\u00e0 mirare al controllo della frequenza cardiaca con farmaci come la digitale, i betabloccanti, il verapamil o il diltiazem mentre il rischio di tromboembolia verr\u00e0 ridotto con l'utilizzo di anticoagulanti orali, che fino ad ora erano rappresentati dal warfarin e l'acenocumarolo. Tali farmaci per\u00f2 richiedono il controllo periodico del livello di anticoagulazione attraverso dei prelievi di sangue.\nRecentemente sono stati approvati dei farmaci anticoagulanti, che non necessiteranno pi\u00f9 dei controlli ematologici; tali nuovi farmaci, dabigatran, rivaroxaban e \"apixaban\", sono stati valutati, rispettivamente, nei seguenti studi: \"RE-LY, ROCKET-AF e ARISTOTELE\"\n\u00c8 intuibile che la semplificazione nel controllo della terapia cronica, \u00e8 il punto di forza di tali nuove sostanze. Le indicazioni al loro utilizzo, al momento, sono fondamentalmente, la prevenzione dello stroke nella fibrillazione atriale cronica e la prevenzione del tromboembolismo (trombosi venosa profonda ed embolia polmonare nella chirurgia ortopedica).\nIn alcuni casi, quando sia danneggiato il fascio di conduzione verso i ventricoli e quindi sia particolarmente bassa la frequenza cardiaca, si provveder\u00e0 all'impianto di un pacemaker definitivo.\nIn casi di FA cronica o recidivante in pazienti selezionati, nei quali non si riesce a mantenere nel tempo un ritmo sinusale, si propone, in questi ultimi anni, la ablazione transcatetere con radiofrequenza: questa metodica attualmente \u00e8 efficace in circa il 70% dei casi.\nTra i nuovi farmaci, per la cardioversione farmacologica, vi \u00e8 il vernakalant, approvato per l'uso in Europa nel 2010."}
{"id": "957609", "revid": "767487", "url": "https://it.wikipedia.org/wiki?curid=957609", "title": "Diffusivit\u00e0 termica", "text": "La diffusivit\u00e0 termica (o coefficiente di diffusione del calore), \u00e8 definita come il rapporto fra conducibilit\u00e0 termica e il prodotto di densit\u00e0 e calore specifico del corpo oggetto di studio.\ndove:\nLa diffusivit\u00e0 termica \u00e8 una caratteristica intrinseca del corpo in quanto dipende esclusivamente da parametri relativi al materiale di cui \u00e8 composto. Come tutti i coefficienti di diffusione \u00e8 misurata in m\u00b2/s nel sistema internazionale. \u00c8 particolarmente utile per descrivere la propagazione di un campo termico in condizioni non stazionarie.\nIn tali condizioni, infatti, affinch\u00e9 il materiale trasmetta efficacemente l'onda termica non \u00e8 sufficiente che esso sia molto conduttivo, ovvero che sia in grado di lasciarsi attraversare facilmente da un flusso termico a fronte di un gradiente di temperatura. \u00c8 necessario che esso sia anche poco massivo e con basso calore specifico, cosicch\u00e9 il calore ricevuto ad ogni strato elementare in cui \u00e8 possibile suddividere il mezzo, non venga immagazzinato all'interno dello strato stesso (secondo la legge della calorimetria) ma si concretizzi in una variazione di temperatura dello strato che attiva un nuovo gradiente termico tra lo strato in questione e il successivo. Secondo questo meccanismo il campo termico propaga. Se si avesse alta conducibilit\u00e0 ma anche alta densit\u00e0 e calore specifico, a fronte di un gradiente termico, il flusso sarebbe ingente nei primi strati del materiale, ma non riuscirebbe ad attraversare i successivi."}
{"id": "957652", "revid": "827882", "url": "https://it.wikipedia.org/wiki?curid=957652", "title": "Rete 55", "text": "Rete 55 \u00e8 una stazione televisiva italiana a diffusione regionale, con sede legale e operativa a Gornate Olona (VA).\nLanciata nel 1979 come emittente dedicata alla sola citt\u00e0 di Varese, si \u00e8 progressivamente ampliata arrivando a trasmettere (dapprima in tecnica analogica, poi in digitale terrestre) sul territorio di tutta la Lombardia; a causa del naturale sforamento del segnale, essa risulta tuttavia ricevibile anche nelle fasce di confine delle regioni italiane limitrofe (Piemonte orientale, Veneto e Trentino-Alto Adige occidentali, Emilia-Romagna settentrionale) e anche in Svizzera (parte meridionale di Ticino e Grigioni).\nStoria.\nNel 1979 un gruppo di quattro amici di Varese, accomunati da un'esperienza pregressa in una radio libera, decidono di impiantare un'emittente televisiva nella citt\u00e0 di appartenenza. In uno stabile di viale Belmonte opportunamente adattato nasce cos\u00ec \"TeleEuropa1\", che inizia le trasmissioni sulla frequenza UHF 55 a diffusione cittadina e nell'hinterland. Il primo palinsesto propone telefilm, film e cartoni animati. Dopo aver mutato per un breve lasso di tempo il nome in \"TeleEuropa\" (salvo poi tornare al nome originario), la rete si consolida e si sposta sulla frequenza UHF 37, che le permette di estendere la propria area di copertura.\nNei primissimi anni 1980 TeleEuropa1 inizia a proporre i primi programmi autoprodotti, quali i rotocalchi d'attualit\u00e0 \"Ciao citt\u00e0\", \"Parliamone: problemi di casa nostra\", \"Varese in sport\" e il variet\u00e0 \"Full play \u2013 Avanti c'\u00e8 posto\". Una larga fetta del palinsesto \u00e8 dedicata alle telepromozioni, tra le quali spiccano per spazio e popolarit\u00e0 le trasmissioni dedicate alla cartomanzia.\nCol passare degli anni il palinsesto si arricchisce: la rete inizia a proporre infatti la differita degli incontri di calcio del e produce il programma comico \"Sbarbatissima\", rivisitazione in chiave locale delle trasmissioni \"Risatissima\" e \"Premiatissima\" dell'emittenza nazionale. Con la collaborazione della rivista \"TV Sorrisi e Canzoni\" viene inoltre realizzato il talent show \"Touch down\", dedicato alla ricerca di nuove leve in ambito cantautorale.\nVerso il 1983 la stazione muta due volte denominazione, dapprima in \"Rete Varese 1\" e poi in \"Rete 55\", trasferendo la propria sede operativa in via Bainsizza, sempre a Varese.\nA met\u00e0 decennio \u00e8 dagli schermi di Rete 55 che Umberto Bossi, leader della giovane Lega Lombarda, inizia a sfruttare il mezzo televisivo a fini propagandistici.\nLa copertura del segnale viene progressivamente estesa, arrivando a coprire gran parte della Lombardia e finanche l'area nord-orientale del Piemonte. Verso gli anni 1990 il target di Rete 55 viene inoltre rivolto in modo marcato verso l'informazione locale: nascono infatti in tale frangente il telegiornale e varie trasmissioni di approfondimento (in special modo sullo sport della provincia di Varese) e viene lanciato il teletext \"Televideo Varese\".\nNel 1997 l'emittente si trasferisce nella pi\u00f9 moderna e capiente sede di Gornate Olona e vede crescere notevolmente il numero dei propri telespettatori: viene infatti attivata anche la diffusione via cavo nel Canton Ticino. Alla direzione dei servizi giornalistici arriva Gianluigi Paragone, cui nel 2004 succede Matteo Inzaghi: \u00e8 sotto la direzione di quest'ultimo che Rete 55 posiziona stabilmente il proprio palinsesto sull'informazione dell'intera Insubria e dell'Altomilanese, dedicando inoltre spazi e trasmissioni agli enti sociali, culturali ed economici del territorio in questione.\nL'avvento del digitale terrestre vede il canale acquisire una copertura praticamente totale sul territorio della Lombardia, collocandosi sulla frequenza regionale UHF 42 (LCN 16): la nuova tecnologia consente inoltre di aprire ulteriori canali tematici come \"Rete 55 Sport\", rete tematica dedicata allo sport dell'area varesina ed insubre.\nIl 28 settembre 2016 l'emittente annuncia l'acquisto di una frequenza a carattere nazionale, puntando a impiantarvi un canale dedicato all'economia.\nProgrammi.\nTutta la programmazione pu\u00f2 essere consultata in streaming e on demand sul sito dell'emittente. Questi i programmi del palinsesto:\nMultiplex Rete 55.\nRete 55 trasmette dal multiplex di Rete Varese 1 dalla postazione di Valcava sul canale UHF 42 a 642 MHz . Sempre sullo stesso canale Il mux include 25 canali."}
{"id": "957666", "revid": "767487", "url": "https://it.wikipedia.org/wiki?curid=957666", "title": "Bruce Foxton", "text": "\u00c8 noto soprattutto per essere stato il bassista della nota band inglese The Jam. Dopo lo scioglimento del gruppo, Foxton ha pubblicato un disco solista nel 1986, senza peraltro incontrare il successo sperato, ed ha anche collaborato (dal 1991 al 2006) con gli Stiff Little Fingers, altra storica band del punk rock delle origini.\nDurante il periodo dei Jam ha scoperto la powerpop-band The Vapors , accostandoli ai Jam durante il tour di promozione di Setting Sons."}
{"id": "957695", "revid": "767487", "url": "https://it.wikipedia.org/wiki?curid=957695", "title": "Rick Buckler", "text": "\u00c8 noto soprattutto per essere stato il batterista dei The Jam.\nDopo lo scioglimento della band, al termine del 1982, Buckler \u00e8 uscito dallo show-business musicale.\nInsieme a Bruce Foxton, bassista degli stessi Jam, \u00e8 autore di un'autobiografia del gruppo intitolata \"Our Story\"."}
{"id": "957702", "revid": "1924342", "url": "https://it.wikipedia.org/wiki?curid=957702", "title": "Californication (singolo)", "text": "Californication \u00e8 un singolo del gruppo musicale statunitense Red Hot Chili Peppers, pubblicato il 20 maggio 2000 come quarto estratto dall'album omonimo.\nDescrizione.\nLa canzone, che d\u00e0 il titolo all'album, rischi\u00f2 paradossalmente di restarne esclusa. Il testo, al quale Anthony Kiedis teneva molto, venne scritto durante un suo viaggio in Thailandia ma nonostante gli sforzi non si riusc\u00ec a trovare un arrangiamento soddisfacente. Ne vennero provati dieci differenti, con altrettanti differenti cori che per\u00f2 non convincevano la band. Kiedis considerava il brano il perno del disco e insistette per completarlo prima di entrare in studio di registrazione. Frusciante trov\u00f2 la chiave giusta stravolgendo il brano e arrangiandolo nella versione finale conosciuta, appena due giorni prima delle registrazioni, dopo avere tratto ispirazione dal giro armonico iniziale della suite \"Carnage Visors\" dei The Cure.\nComposta in La minore, e caratterizzata da note di chitarra e basso alternate in intro, parla del lato oscuro di Hollywood. Il suo testo contiene riferimenti al declino della societ\u00e0 occidentale, ma anche alla pornografia, alla chirurgia plastica e ad alcuni simboli della cultura popolare come \"Star Wars\" (\"And Alderaan is not far away\", \"E Alderaan non \u00e8 lontana\"), \"Star Trek\" (\"Space may be the final frontier\", \"Lo spazio potrebbe essere l'ultima frontiera\"), la rivista \"Celebrity Skin\" (\"Celebrity skin is this your chin\", \"la pelle delle celebrit\u00e0 \u00e8 sul tuo mento\"), il frontman dei Nirvana Kurt Cobain (\"Cobain can you hear the spheres\", \"Cobain, puoi sentire le sfere?\") e la canzone di David Bowie \"Station to Station\" (\"Singing songs off station to station\", \"Cantando canzoni da Station to Station\"). Il verso \"Tidal waves couldn't save the world from Californication\" (\"i maremoti non potrebbero salvare il mondo dalla \"californicazione\"\") \u00e8 un possibile riferimento al comico Bill Hicks, citato anche nella canzone dei Tool \"\u00c6nema\". Invece \"teenage bride with a baby inside\" (\"sposa adolescente con un bambino dentro di s\u00e9\") si riferisce a Dani, di cui il cantante Anthony Kiedis parla anche in \"By the Way\" e \"Dani California\". La canzone \u00e8 stata usata come colonna sonora della quinta stagione della serie televisiva \"Southland\".\nVideo musicale.\nIl videoclip, disegnato in computer graphic e diretto da Jonathan Dayton e Valerie Faris, mostra i Red Hot come protagonisti di un videogioco surreale dedicato alla California. La modalit\u00e0 di gioco richiama titoli celebri tra cui \"Tomb Raider\", \"Grand Theft Auto\", \"Crazy Taxi\", \"SSX\", \"Resident Evil\" e il livello \"railcar\" di \"Donkey Kong 64\".\nAll'inizio il chitarrista John Frusciante parte dalla Hollywood Walk of Fame. Cade addosso ad una celebrit\u00e0 e salta sopra tre guardie, e poi salta su un asterisco. A quel punto il gioco entra in pausa, e per pochi secondi mostra il gruppo che suona sulla cima di una collina: ci\u00f2 avviene ogni volta che uno di loro afferra l'asterisco, lo stesso che appare anche nel logo dei Red Hot.\nPoco dopo il batterista Chad Smith va in snowboard per una collina. Dopo essere caduto in un burrone, atterra sano e salvo su un treno in corsa.\nAnthony Kiedis inizia nuotando in un oceano, in cui schiva squali e nuotatori e poi afferra un asterisco. Uscito dall'oceano in groppa ad uno squalo, si ritrova nella sua macchina. La plancia di registrazione sulla macchina reca la scritta \"GERMS\": si tratta di un riferimento ai Germs, uno dei gruppi che Kiedis adorava ascoltare in giovent\u00f9.\nIl bassista Flea appare a Muir Woods e sta per afferrare anche lui un asterisco, ma a sorvegliarlo c'\u00e8 un orso. Riesce per\u00f2 a salvarsi, dopo aver steso un cacciatore. Sta per prendere un altro asterisco su un campo minato, ma viene ostacolato da Dani, la ragazzina in gravidanza citata nella canzone. A quel punto viene circondato da un'orda di boscaioli, ma poi salta sulla cima di un albero e vede che tutti gli altri vengono tagliati e fatti cadere.\nNel frattempo John va in uno studio cinematografico, ritrovandosi sui set di un film di fantascienza, un film porno, e un biopic su Leonardo da Vinci (John \u00e8 molto appassionato di Leonardo e dei suoi lavori). Assiste all'uso di una primitiva macchina da volo. Chad appare invece a fare snowboard sul Golden Gate Bridge, usando i suoi tubi come rotaie.\nNella stessa scena Anthony gira in macchina per San Francisco. Guida sott'acqua, e poi salta attraverso il buco di un'enorme insegna a forma di ciambella. La sua auto si scontra verso una scogliera, ma lui si salva e sale in groppa ad una gigantesca libellula, cavalcata da Flea. I due volano per un cielo molto trafficato, insieme a John su una macchina da volo leonardesca e Chad che fa acrobazie in skateboard. Alla fine Anthony cade ed atterra su un prato morbido irto di fiori giganti, ma si rialza ed afferra un altro asterisco.\nPoco dopo avviene un grande terremoto e la citt\u00e0 va in frantumi. Tutti e quattro i Red Hot sfuggono indenni a scontri d'auto e crolli di grattacieli. Alla fine cadono al centro della terra, infilano le braccia in cubo e ritornano da esseri di pixel ai Red Hot in carne ed ossa.\nIl video ha conseguito due premi agli Mtv Video Music Awards del 2000, nelle categorie Miglior regia e Miglior direzione artistica.\nEsiste un legame tra il video e la ricaduta di Anthony nella tossicodipendenza. Il cantante ne parla nell'autobiografia \"Scar Tissue\":\n\"... L'esperienza \u00e8 sempre emozionante. Ci sono poliziotti, ragazzacci, mostri e prostitute. Ti immerge in un grande ed insidioso videogioco, ma ancora una volta vieni ingannato pensando che stai facendo qualcosa di figo, dato che il prezzo \u00e8 sempre maggiore del guadagno. Rinunci subito al tuo amore, alla tua luce, alla tua bellezza, e diventi un buco nero nell'universo, risucchiando energia malvagia e senza sorridere in faccia a nessuno \u2026\""}
{"id": "957715", "revid": "110157", "url": "https://it.wikipedia.org/wiki?curid=957715", "title": "Rom\u00e1n Baldorioty de Castro", "text": "Si distinse per essere uno tra i pi\u00f9 famosi abolizionisti e portavoce per i diritti dell'autonomia di Porto Rico. Fu un caposaldo del movimento autonomo portoricano."}
{"id": "957736", "revid": "287204", "url": "https://it.wikipedia.org/wiki?curid=957736", "title": "Roman Baldorioty de Castro", "text": ""}
{"id": "957743", "revid": "767487", "url": "https://it.wikipedia.org/wiki?curid=957743", "title": "The Style Council", "text": "Gli Style Council furono un gruppo musicale britannico fondato a Woking dagli inglesi Paul Weller (voce, chitarra) e Mick Talbot (piano, tastiere).\nNato nel 1983 come fusione delle passate esperienze dei due fondatori (The Jam per Weller, Menton Parkas, e Dexys Midnight Runners per Talbot), allineava come membri anche la cantante Dee C. Lee, gi\u00e0 corista degli Wham! e in seguito moglie di Weller, e il batterista Steve White, anche se fu aperto ad altre collaborazioni quali, per esempio, delle \"vocalist\" Tracie Young e Tracey Thorn.\nNonostante il successo di cui godette nei Paesi anglosassoni, soprattutto in Australia e Nuova Zelanda oltre al nativo Regno Unito, e il lavoro di ricerca su nuovi stili musicali, il gruppo non sopravvisse agli anni ottanta e, complice anche il fatto che alcuni membri si erano gi\u00e0 impegnati in progetti acid jazz distaccandosi dai suoni raffinati delle origini, nel 1989 si sciolse definitivamente, secondo Weller in ritardo di due o tre anni rispetto alla naturale fine artistica del gruppo.\nBreve storia del gruppo.\nGli Style Council debuttano, nel 1983, con il mini-LP intitolato \"Introducing The Style Council\", contenente anche i singoli \"Speak Like a Child\", \"Long Hot Summer\" e \"Money-Go-Round\". Il primo album vero e proprio del gruppo, \"Caf\u00e9 Bleu\", verr\u00e0 pubblicato nel 1984, riscuotendo subito un buon successo di pubblico e di critica. Il brano pi\u00f9 famoso del disco \u00e8 senza dubbio il singolo \"You're the Best Thing\". Meglio ancora far\u00e0 il 33 giri successivo, \"Our Favourite Shop\" del 1985, balzato al Numero 1 della classifica britannica, trainato da alcuni 45 giri di grande successo, tra cui \"The Lodgers\", \"Walls Come Tumbling Down!\" e \"Shout to the Top!\" (quest'ultimo, uscito nello stesso periodo promozionale del long playing, che inizialmente non lo comprendeva, verr\u00e0 poi aggiunto nella relativa edizione in CD del 33).\nNel 1986, gli Style Council realizzano un album dal vivo, \"Home and Abroad\", cimentandosi anche come attori, nel cortometraggio \"JerUSAlem\". A questo punto, il gruppo \u00e8 diventato un quartetto in pianta stabile, composto anche, oltre che da Weller e Talbot, dalla cantante Dee C. Lee (in s\u00e9guito moglie di Paul) e dal giovanissimo batterista Steve White. All'inizio del 1987, esce il terzo LP, \"The Cost of Loving\", il quale, pur riuscendo a raggiungere il Numero 2 nella madrepatria, susciter\u00e0 numerose critiche, per la svolta della band verso sonorit\u00e0 pi\u00f9 black e soul (elementi che, in misura variabile, sono di fatto sempre stati ben presenti nella musica di Paul Weller, fin dai suoi ultimi anni come leader dei Jam - gli Style Council, invece, sotto certi aspetti, possono anche essere considerati come antesignani del brit-pop).\nNel 1988, esce \"Confessions of a Pop Group\", a cui White collabora solo saltuariamente. Nel 1989, gli Style Council abbracciano il nascente genere della house music, iniziando a registrare nuovo materiale con quelle sonorit\u00e0. Il primo frutto di questo lavoro, la cover di \"Promised Land\" di Joe Smooth, viene pubblicato come singolo, nel 1989, e successivamente inserito nella prima raccolta della band, \"The Singular Adventures of The Style Council\", pubblicata in quello stesso anno, contenente anche \"Wanted\" e \"A Solid Bond in Your Heart\", fino ad allora mai apparsi su nessun LP.\nPrima della fine del 1989, il gruppo presenta alla propria etichetta storica, la Polydor, il potenziale quinto lavoro di studio, un prodotto interamente house, intitolato \"\". Tuttavia, la casa discografica rigetta l'album in toto, decretando di l\u00ec a poco la fine stessa degli Style Council. In s\u00e9guito, usciranno soltanto varie raccolte di successi, compilation di inediti e lati B, nonch\u00e9 registrazioni inedite di concerti dal vivo, oltre a un quadruplo cofanetto, contenente, tra l'altro, l'intero album house, rimasto fino ad allora in un cassetto (e ripubblicato in s\u00e9guito anche singolarmente, nel 1998).\nDopo lo scioglimento della band, Mick Talbot e Steve White pubblicano due album, accreditati al duo \"Talbot/White\": \"United States of Mind\" del 1995 e \"Off the Beaten Track\" del 1996. Successivamente, Mick e Steve formeranno un altro gruppo, \"The Players\", con Damon Minchella e Aziz Ibrahim. Nel frattempo, Weller (ormai sposato con la Lee, che continuer\u00e0, pi\u00f9 o meno costantemente, a collaborare con lui), dopo una breve esperienza con una formazione provvisoria, denominata \"Paul Weller Movement\" (pi\u00f9 gruppo fittizio o one man band che vero e proprio act indipendente), ha iniziato una florida carriera solista. Paul riconfermer\u00e0 soltanto Paul Halfon, gi\u00e0 curatore della parte grafica con gli Style Council."}
{"id": "957756", "revid": "76069", "url": "https://it.wikipedia.org/wiki?curid=957756", "title": "Oz\u00e1miz", "text": ""}
{"id": "957784", "revid": "86933200", "url": "https://it.wikipedia.org/wiki?curid=957784", "title": "Badde Pentumas", "text": "Vadde Pentumas \u00e8 un canyon situato in Sardegna, nel territorio di Oliena (Nuoro). Spettacolare e suggestivo. Si attraversa dopo essere saliti dalla Valle di Lanaitho (Oliena) verso l'altipiano di Sovana, alle spalle della cima del Monte Husidore.\nIl canyon \u00e8 una delle maggiori mete per il trekking e l'alpinismo in Sardegna, grazie alla presenza di una via ferrata."}
{"id": "957802", "revid": "438678", "url": "https://it.wikipedia.org/wiki?curid=957802", "title": "Soddisfacibilit\u00e0 booleana", "text": "La soddisfacibilit\u00e0 booleana, o soddisfacibilit\u00e0 proposizionale o SAT, \u00e8 il problema di determinare se una formula booleana \u00e8 soddisfacibile o insoddisfacibile. La formula si dice soddisfacibile se le variabili possono essere assegnate in modo che la formula assuma il valore di verit\u00e0 \"vero\". Viceversa, si dice insoddisfacibile se tale assegnamento non esiste (pertanto, la funzione espressa dalla formula \u00e8 identicamente falsa).\nIl problema di determinare la soddisfacibilit\u00e0 booleana.\nNella teoria della complessit\u00e0 il problema soddisfacibilit\u00e0 booleana (SAT) \u00e8 un problema decisionale, la cui istanza \u00e8 un'espressione booleana formata da operatori AND, OR, NOT, \"(\", \")\" applicati a variabili e insiemi di variabili.\nLa domanda \u00e8 la seguente: data un'espressione, esiste un qualche assegnamento di valori \"TRUE\" e \"FALSE\" tali da rendere l'intera espressione vera? Una formula di logica proposizionale \u00e8 detta soddisfacibile se esiste tale assegnamento. Il problema SAT \u00e8 di importanza centrale in molte aree dell'informatica, incluse l'informatica teorica, lo studio degli algoritmi, la progettazione dell'hardware, ecc.\nSenza perdita di generalit\u00e0, il problema pu\u00f2 essere ricondotto al caso particolare in cui la formula \u00e8 espressa in forma normale congiuntiva (CNF), ovvero come un AND di clausole ognuna formata da un OR di letterali. Infatti, applicando i Teoremi di De Morgan, si pu\u00f2 ricondurre la formula al caso in cui gli operatori NOT sono applicati solo alle variabili, e non alle espressioni; ci riferiamo ad una variabile o alla sua negazione come ad un \"letterale\". Ad esempio, sia \"x\"1 e not(\"x\"2) sono letterali, il primo \"positivo\" e il secondo \"negativo\". Se facciamo l'OR di un gruppo di letterali, creiamo come detto una \"clausola\", come (\"x\"1 \"or\" not(\"x\"2)). Per ultimo consideriamo le formule che sono congiunzione (AND) di clausole - appunto operiamo in CNF.\nIl teorema di Cook-Levin dimostra che il problema di determinare se una \"qualunque\" formula proposizionale \u00e8 soddisfacibile \u00e8 NP-completo. Ad esempio, \u00e8 NP-completo (e prende il nome di \"3SAT\", \"3CNFSAT\", o \"3-soddisfacibilit\u00e0\") il problema di determinare la soddisfacibilit\u00e0 di una formula in cui ogni clausola ha un massimo di tre letterali. Tuttavia, se restringiamo ogni clausola ad avere massimo due letterali, allora il problema risultante, detto 2SAT, \u00e8 NL-completo. Determinare la soddisfacibilit\u00e0 di una formula in cui ogni clausola \u00e8 una clausola di Horn (cio\u00e8 contiene al massimo un letterale positivo) \u00e8 un problema P-completo e prende il nome di Horn-soddisfacibilit\u00e0.\nSAT \u00e8 stato il primo problema decisionale di cui si \u00e8 dimostrata la NP-completezza. Nonostante ci\u00f2, nell'ultimo decennio si sono fatti enormi passi avanti, individuando algoritmi scalabili per risolvere SAT con decine di migliaia di variabili e milioni di vincoli. Esempi di questi problemi sono presenti in model checking, Electronic Design Automation (EDA), FPGA, sintesi logica, ecc..\nComplessit\u00e0.\nNP-completezza.\nPrima del 1971 e del Teorema di Cook-Levin il concetto di problema NP-completo non esisteva affatto. Tale problema, si \u00e8 visto, resta di questa complessit\u00e0 anche se si \u00e8 in CNF; seppure con 3 variabili per clausola (3-CNF), in espressioni del tipo:\ndove ogni \"x\" \u00e8 una variabile o la negazione di una variabile, e ogni variabile pu\u00f2 apparire pi\u00f9 volte nell'espressione della formula.\nUna propriet\u00e0 utile della riduzione proposta da Cook \u00e8 che l'insieme delle soluzioni (assegnazioni) non viene ridotto di numero. Se ad esempio un grafo ha 17 valide 3-colorazioni, la SAT formula prodotta ne avr\u00e0 ancora 17.\n2-soddisfacibilit\u00e0.\nIl problema SAT \u00e8 pi\u00f9 semplice se le formule sono limitate alla DNF, forma normale cosiddetta disgiuntiva, dove cio\u00e8 le clausole sono AND di letterali (eventualmente negati) e sono combinate in OR fra di loro. Tale forma normale \u00e8 la duale della CNF, e una formula in DNF \u00e8 ancora soddisfacibile se e solo se almeno una delle sue clausole lo \u00e8; perch\u00e9 ci\u00f2 avvenga, una clausola non deve contenere sia \"x\" che NOT \"x\" per qualche variabile \"x\". La verifica di tale problema \u00e8 effettuabile in tempo polinomiale.\nSAT \u00e8 ovviamente pi\u00f9 semplice se il numero dei letterali per clausola \u00e8 limitato a massimo 2, e in tal caso il problema \u00e8, come detto, 2SAT. Anch'esso risolvibile in tempo polinomiale, e completo per la classe NL, tale problema pu\u00f2 essere ulteriormente trasformato modificando i connettivi AND con XOR, creando un \"or-esclusivo 2-soddisfacibilit\u00e0\", problema completo per la classe SL = L.\nUna delle pi\u00f9 importanti restrizioni di SAT \u00e8 HORNSAT, dove le formule sono congiunzioni di clausole Horn. Il problema \u00e8 risolvibile in tempo polinomiale dall'algoritmo Horn-soddisfacibilit\u00e0 ed \u00e8 per questo P-completo. Pu\u00f2 essere visto come la versione \"P-complessa\" del problema SAT.\nAssunto che le classi di complessit\u00e0 P e NP non sono uguali, nessuna di queste riduzioni di SAT appena descritte \u00e8 NP-completa. L'assunzione per\u00f2 che P e NP siano diseguali\nnon \u00e8 ad oggi dimostrata, e rappresenta uno dei maggiori traguardi inseguiti dai matematici di tutto il mondo.\n3-soddisfacibilit\u00e0.\n\u00c8 un caso speciale della \"k\"-soddisfacibilit\u00e0 (\"k\"-SAT), dove ogni clausola contiene al pi\u00f9 \"k\" = 3 letterali. Fu uno dei 21 problemi NP-completi di Karp.\nEcco un esempio, dove ~ indica l'operatore NOT:\nE ha due clausole (contenute fra parentesi), quattro letterali (\"x\"1, \"x\"2, \"x\"3, \"x\"4), e \"k\"=3 (tre letterali per clausola).\nPoich\u00e9 k-SAT (caso generale) si riduce a 3-SAT, e 3-SAT pu\u00f2 dimostrarsi essere NP-completo, pu\u00f2 anche essere utilizzato per provare che altri problemi lo sono. Il procedimento consiste nel mostrare che una soluzione di un altro problema pu\u00f2 essere utilizzata per risolvere 3-SAT. Un esempio di problema in cui \u00e8 stato utilizzato tale metodo \u00e8 il problema della cricca. Spesso \u00e8 pi\u00f9 facile utilizzare riduzioni da 3-SAT che da SAT stesso per provare che certi problemi siano NP-completi.\nEstensioni di SAT.\nUn'estensione che ha guadagnato una certa popolarit\u00e0 dal 2003 \u00e8 stata la Satisfiability modulo theories che pu\u00f2 arricchire le formule CNF con vincoli lineari, vettori, vincoli \"all-different\", funzioni non interpretate, ecc.\nQueste estensioni, tipicamente, restano NP-complete; alcuni risolutori efficienti hanno tuttavia la capacit\u00e0 di maneggiarli come fossero semplici vincoli.\nIl problema della soddisfacibilit\u00e0 sembra diventare pi\u00f9 difficile (PSPACE-completo) se permettiamo l'utilizzo di quantificatori come \"per ogni\" o \"esiste qualche\" che operano sulle variabili booleane. Un esempio di tali espressioni potrebbe essere:\nSe utilizziamo esclusivamente il quantificatore formula_2, siamo ancora di fronte al problema SAT. Se permettiamo invece solamente l'uso del quantificatore formula_3, diventa un problema Co-NP-completo di individuare se la forma risulta essere una tautologia. Se permettiamo l'uso di entrambi, prende il nome di problema su formule booleane quantificate (QBF), che si dimostra essere PSPACE-completo. \u00c8 largamente diffusa l'opinione che tali problemi siano strettamente pi\u00f9 difficili di qualsiasi NP, sebbene la dimostrazione di tale fatto non sia stata mostrata.\nEsiste un numero di varianti del problema che riguardano la numerosit\u00e0 degli assegnamenti di variabili che rendono la formula vera. Il SAT ordinario chiede solamente che ne esista almeno uno; MAJSAT, che richiede che la maggioranza di tutti gli assegnamenti la renda vera, \u00e8 completo per PP, classe probabilistica. \nIl problema di quanti assegnamenti soddisfino una data formula non \u00e8 un problema decisionale, e si trova in #P. UNIQUE-SAT or USAT \u00e8 invece il problema di determinare quando una formula, nota per avere o uno o nessun assegnamento che la soddisfa, ne ha uno o zero, appunto. Sebbene questo problema possa apparire pi\u00f9 semplice \u00e8 stato dimostrato che se esiste un algoritmo (randomizzato tempo polinomiale) che risolve tale problema, allora tutti i problemi in NP si possono risolvere con la stessa facilit\u00e0.\nIl problema di massima soddisfacibilit\u00e0, una generalizzazione FNP di SAT, chiede il massimo numero di clausole che possono essere soddisfatte da ogni assegnamento. Esistono dei buoni algoritmi che lo approssimano efficientemente, ma \u00e8 NP-hard risolverlo esattamente. Fattore ancora pi\u00f9 scoraggiante, \u00e8 anche un problema APX-completo e cio\u00e8 non esiste un'approssimazione tempo polinomiale per questo problema a meno che non sia dimostrato che P=NP!\nAlgoritmi di risoluzione di SAT.\nCi sono due classi di algoritmi ad alte prestazioni che risolvono istanze del problema SAT: varianti moderne dell'algoritmo DPLL, come l'algoritmo Chaff o il GRASP, e algoritmi di ricerca locale stocastica come il WalkSAT.\nUn risolutore SAT DPLL utilizza sistematicamente la procedura di backtracking ai fini dell'esplorazione dello spazio degli assegnamenti delle variabili (eventualmente di grandezza esponenziale), cercando assegnamenti che soddisfino la formula.\nLe basi della procedura di ricerca fu proposta nei primi anni '60 in due lavori che sono oggi noti come parte dell'algoritmo Davis-Putnam-Logemann-Loveland (DPLL). I moderni risolutori SAT, sviluppati negli ultimi dieci anni, arricchiscono quei concetti con procedure di analisi dei conflitti, apprendimento clausale, backtracking non cronologico (anche noto come backjumping), propagazione lineare, adaptive branching e riavvii random. Si \u00e8 dimostrato che queste aggiunte al funzionamento di base sono state necessarie per poter maneggiare le pi\u00f9 grandi istanze di SAT, sopraggiunte nello studio teorico in campi come l'intelligenza artificiale, ricerca operazionale, e altri. Alcuni potenti risolutori sono di pubblico dominio; in particolare MiniSAT, vincitore della competizione SAT nell'anno 2005, \u00e8 formato di sole 600 linee di codice.\nAlgoritmi genetici e altre procedure di applicazione generale sono state utilizzate per risolvere problemi SAT, specialmente in presenza di limitate (o addirittura assenti) conoscenze della struttura specifica dell'istanza del problema da risolvere. Alcuni tipi di corpose istanze casuali (soddisfacibili) del SAT si possono risolvere con la Survey Propagation (SP).\nCollegamenti esterni.\nRisolutori SAT:\nPubblicazioni/Conferenze:\nBenchmarks:\nRisolutori SAT in generale:\n\"Questo articolo contiene estratti da: SIGDA e-newsletter del Prof. Karem Sakallah\"\n\"Il testo originale \u00e8 disponibile a questo indirizzo.\""}
{"id": "957853", "revid": "125723725", "url": "https://it.wikipedia.org/wiki?curid=957853", "title": "Geografia del Portogallo", "text": "Il Portogallo \u00e8 una nazione costiera dell'Europa sud-occidentale. Si trova nella penisola iberica, e confina con una sola nazione: la Spagna, a est e a nord, per un totale di 1.214 km di confine. A sud e ad ovest confina ,invece, con l'oceano Atlantico. Nonostante la lunghezza del confine con la Spagna, il Portogallo non riconosce il confine dal delta del fiume Caia fino al delta del fiume Cuncos, a partire dall'occupazione del 1801 dei territorio di Olivenza da parte del Regno di Spagna. Questo territorio, anche se sotto occupazione spagnola, rimane parte del Portogallo e in questa regione non \u00e8 pertanto riconosciuto ufficialmente alcun confine. La nazione sbocca ad ovest con 500 km di costa lungo l'Oceano Atlantico. Sono sotto controllo portoghese anche le Isole Azzorre e Madera, che sono in posizione strategica presso lo stretto di Gibilterra, tra l'Oceano Atlantico e il Mar Mediterraneo. In totale, il Portogallo si estende per 92.391 km\u00b2.\nAl Portogallo appartengono anche due arcipelaghi le Azzorre e la Madeira di origine vulcanica\nCoordinate geografiche: "}
{"id": "957878", "revid": "648716", "url": "https://it.wikipedia.org/wiki?curid=957878", "title": "Classe Stroptivyy", "text": "Le unit\u00e0 appartenenti alla classe Stroptivyy sono grandi rimorchiatori con scafo rompighiaccio progettati per l'appoggio delle navi da pesca nei mari settentrionali della Russia.\nDal punto di vista tecnico, sono piuttosto simili ai classe Sliva, che vengono utilizzati per scopi militari.\nUtilizzo.\nQuesti rimorchiatori sono equipaggiati per svolgere praticamente qualunque compito riguardante l'appoggio alle navi in difficolt\u00e0.\nInfatti, sono in gradi di effettuare:\nInoltre, sono attrezzati anche per svolgere riparazioni.\nIn tutto sono state costruite sette unit\u00e0, nei cantieri finlandesi di Helsinki."}
{"id": "957884", "revid": "228587", "url": "https://it.wikipedia.org/wiki?curid=957884", "title": "Contea di Allegheny", "text": "La contea di Allegheny (in inglese Allegheny County) \u00e8 una contea degli Stati Uniti d'America nell'area occidentale dello Stato della Pennsylvania.\nGeografia fisica.\nLa contea confina a nord-ovest con la contea di Beaver, a nord con la contea di Butler, ad est e a sud-est con la contea di Westmoreland e a sud ed a ovest con la contea di Washington.\nIl territorio \u00e8 prevalentemente collinoso ed \u00e8 diviso in tre regioni dai fiumi Allegheny, Monongahela e Ohio. Il fiume Allegheny scorre da nord-est verso sud-ovest. Il fiume Monongahela scorre da sud verso nord. I due fiumi si incontrano a Pittsburgh e dalla loro confluenza nasce il fiume Ohio che scorre verso nord-ovest. A sud di Pittsburgh il Monongahela riceve da destra il fiume Youghiogheny.\nStoria.\nI primi abitanti del territorio furono i nativi americani irochesi. I primi europei a penetrare nella regione furono i francesi che a partire dal 1749 rivendicarono il dominio sulla regione.\nGli inglesi cercarono di contrastare i francesi con la costruzione del forte \"Prince George\" nel 1754. Ma prima che il forte potesse essere completato i francesi lo conquistarono e lo ricostruirono chiamandolo Fort Duquesne. Il forte ebbe un ruolo di primo piano nella guerra dei sette anni e fu riconquistato dagli inglesi nel 1758. Sul luogo essi edificarono \"Fort Pitt\" accanto al quale si svilupper\u00e0 la citt\u00e0 di Pittsburgh.\nLa contea fu istituita nel 1788 su un territorio che fino a quel momento aveva fatto parte delle contee di Washington e Westmoreland. La contea ebbe un rapido sviluppo industriale nel corso del XIX secolo e grazie ai vicini giacimenti di ferro e carbone e alle vie fluviali la citt\u00e0 di Pittsburgh divenne uno dei principali centri siderurgici al mondo."}
{"id": "957921", "revid": "764447", "url": "https://it.wikipedia.org/wiki?curid=957921", "title": "MSC Sinfonia", "text": "MSC Sinfonia \u00e8 una nave da crociera della compagnia MSC Crociere.\nStoria.\nLa nave \u00e8 stata battezzata il 22 aprile 2002 a Genova da Festival Crociere come \"European Stars\" e dal 2005 inizia ad operare per MSC Crociere con il nome \"MSC Sinfonia\", anche a raccogliere il testimone della gloriosa MSC Symphony, sfarzoso transatlantico degli anni \u201860 che al tempo era da poco dismessa dalla flotta MSC. \nHa una nave gemella: \"MSC Armonia\"\nIl 12 gennaio 2015 \u00e8 entrata nei cantieri Fincantieri di Palermo dove \u00e8 stata sottoposta ad un completo rinnovamento e allungata di 25 metri. Alla fine degli importanti lavori \u00e8 lunga 275 m ed ha a disposizione 193 nuove cabine, nuovi spazi dedicati all'intrattenimento, l'adozione di tecnologie d'avanguardia ed il rinnovamento, negli spazi e nelle decorazioni, dei negozi di bordo. La trasformazione si \u00e8 conclusa il 25 marzo 2015.\nDescrizione.\nLa dotazione della nave include:"}
{"id": "957924", "revid": "1924342", "url": "https://it.wikipedia.org/wiki?curid=957924", "title": "Otherside", "text": "Otherside \u00e8 una canzone dei Red Hot Chili Peppers. Si tratta del terzo singolo estratto dal loro settimo album in studio, \"Californication\" (1999).\nDescrizione.\n\u00c8 stato il terzo singolo dal loro album \"Californication\", e confronta le battaglie ex-junkies con le loro precedenti dipendenze.\n\u00c8 stato probabilmente dedicato al loro defunto membro Hillel Slovak, che mor\u00ec di overdose; le parole \"I heard your voice through a photograph / I thought it up and brought up the past / Once you know you can never go back\" (\"ho sentito la tua voce attraverso una fotografia / Ci ho pensato e mi ha riportato al passato / Ormai lo sai che non puoi mai tornare indietro\"), suggeriscono che non sarebbe mai pi\u00f9 tornato dall'eroina.\n\u00c8 stato il quarto n. 1 del gruppo sulla classifica Alternative Songs.\n\u00c8 stato il secondo singolo pi\u00f9 alto in classifica dall'album \"Californication\", raggiungendo n. 14 negli Stati Uniti.\nVideo musicale.\nIl video \u00e8 stato diretto da Jonathan Dayton e Valerie Faris in uno stile gotico black-and-white/monochrome. Nel video sono presenti anche elementi di Cubismo e spunti tratti dal lavoro dell'artista grafico M.C. Escher.\nUna storyline a cartoni \u00e8 giustapposta alla canzone; quella della sequenza del sogno di un giovane. I membri della band appaiono vestiti in nero in luoghi insoliti, con oggetti destinati a comparire come strumenti surreali. Durante tutto il video Anthony Kiedis, con i suoi capelli corti e platinati, si vede in una torre del castello. La sua figura \u00e8 diversa e molto scura rispetto alle sue performance pi\u00f9 energiche in altri video. John Frusciante suona una corda di un lungo corridoio, come se fosse una chitarra. Flea \u00e8 appeso ai fili del telefono che suona come se fossero un basso elettrico, e Chad Smith \u00e8 su una torre con un orologio medievale rotante che serve come la sua batteria.\nTracce.\nCD single (2000)\nCD version 2 (2000)\nCD version 3 (2000)\nCD version 4 (2000)\nCD version 3 (2000)\n7\" single (2000)"}
{"id": "957928", "revid": "45927", "url": "https://it.wikipedia.org/wiki?curid=957928", "title": "Derivata fondamentale", "text": ""}
{"id": "957929", "revid": "45927", "url": "https://it.wikipedia.org/wiki?curid=957929", "title": "Derivate fondamentali", "text": ""}
{"id": "957930", "revid": "1318658", "url": "https://it.wikipedia.org/wiki?curid=957930", "title": "Latinoamerica", "text": ""}
{"id": "957938", "revid": "1568704", "url": "https://it.wikipedia.org/wiki?curid=957938", "title": "Reazioni di aldeidi e chetoni", "text": "Le aldeidi e i chetoni sono due classi di composti caratterizzate dal gruppo funzionale carbonile, che \u00e8 molto polarizzato. Le principali reazioni di aldeidi e chetoni coinvolgono dunque l'attacco di un sostituente al carbonio carbonilico e spesso si risolvono in una semplice addizione.\nAddizione nucleofila.\nLa classe di reazioni di addizione nucleofila costituiscono probabilmente le reazioni pi\u00f9 importanti delle aldeidi e i chetoni. Nel primo stadio l'agente nucleofilo attacca il carbonio carbonilico e il doppio legame carbonio-ossigeno si rompe, trasferendo il doppietto elettronico sull'ossigeno. Nel secondo stadio, per aggiunta di acidi, uno ione idrogenione (H+) si lega all'ossigeno. Due fattori sono importanti da considerare mentre ha luogo un'addizione nucleofila ad un'aldeide (o un chetone):\nSpesso l'addizione nucleofila richiede catalisi acida: una coppia di elettroni non condivisa dell'ossigeno infatti attaccando l'H+ in soluzione porta alla formazione di un catione particolarmente stabile per risonanza.\nFormazione di cianidrine.\nLa formazione di cianidrine si ottiene per reazione di un'aldeide o chetone con l'acido cianidrico, HCN. Dal momento che l'acido cianidrico \u00e8 debole, si suole trattarlo precedentemente in ambiente basico in modo da massimizzare la concentrazione del nucleofilo (che, ovviamente, \u00e8 il gruppo cianuro, CN-). Il meccanismo di reazione segue quello dell'addizione nucleofila, per quanto nel secondo stadio lo ione idrogenione \u00e8 dato dall'acqua (in modo da ripristinare la base che ha favorito la dissociazione dell'acido cianidrico). Le cianidrine sono interessanti intermedi nella sintesi organica.\nFormazione di emiacetali e acetali (emichetali e chetali).\nPer addizione di una o due molecole di alcol, aldeidi e chetoni danno rispettivamente dapprima emiacetali e emichetali e poi acetali e chetali. In un prestadio l'alcol viene indifferentemente trattato o con acidi o con basi in modo da ottenere il nucleofilo (RO-). Per il resto il meccanismo dell'addizione nucleofila viene rispettato: tuttavia, per quanto gli emichetali siano stabili, gli emiacetali tendono a degradare facilmente in acetali. Questo stadio viene catalizzato esclusivamente dagli acidi: esso infatti prevede un passaggio di disidratazione in cui il gruppo ossidrile (formatosi durante l'ottenimento dell'emiacetale/emichetale) attacca l'idrogenione ed esce dalla molecola come acqua. Il carbonio acquisisce dunque carica positiva e viene attaccato nuovamente dal nucleofilo, portando alla formazione del prodotto finale.\nFormazione di immine.\nLe immine si ottengono per reazione di aldeidi e chetoni con ammoniaca o ammine. Dopo l'addizione nucleofila segue uno stadio di eliminazione (ricorda per certi versi quindi il meccanismo di addizione nucleofila acilica degli acidi carbossilici e derivati), in cui viene eliminata una molecola d'acqua (per condensazione tra il gruppo ossidrile e un idrogeno del nucleofilo): si forma quindi un doppio legame C=N.\nFormazione di alcoli.\nSi possono ottenere alcoli a partire da aldeidi e chetoni per trattamento degli stessi con reattivi di Grignard: in questo caso il nucleofilo \u00e8 un gruppo alchilico che, in accordo al meccanismo dell'addizione nucleofila, attacca il carbonio carbonilico formando alcoli primari se il substrato di partenza era la formaldeide, alcoli secondari se era un'aldeide pi\u00f9 complessa e alcoli terziari se era un chetone. Questo metodo costituisce una delle vie pi\u00f9 versatili e diffuse per la preparazione di alcoli.\nRiduzione.\nLa riduzione di aldeidi e chetoni pu\u00f2 portare selettivamente alla formazione di alcoli o di idrocarburi.\nLa riduzione ad alcoli avviene su scala industriale per idrogenazione catalica: in genere si usa come metallo elementare il nichel. Questo genere di riduzione avviene molto pi\u00f9 lentamente dell'analoga utilizzata per gli alcheni: pertanto in presenza di composti con contemporaneamente un doppio legame C=C e il gruppo carbonilico, attraverso l'idrogenazione catalica si ottiene come prodotto esclusivo la molecola iniziale con il legame carbonio-carbonio ridotto. Per ovviare a ci\u00f2 si pu\u00f2 rimediare utilizzando catalizzatori pi\u00f9 costosi, ma esclusivi nei confronti del carbonile, come il litio alluminio idruro (LiAlH4) e il sodio boroidruro (NaBH4).\nLa riduzione ad idrocarburi avviene alternativamente o in ambiente acido o in ambiente basico: nel primo caso si utilizza la riduzione di Clemmensen, che prevede il trattamento dell'aldeide o chetone con amalgama di zinco e acido cloridrico a ricadere; nel secondo caso interviene la riduzione di Wolff-Kishner che, mediante l'uso di idrazina e soda caustica, riduce l'aldeide o il chetone all'idrocarburo. In ambo i casi si ottiene lo stesso prodotto, un idrocarburo lineare.\nAltre reazioni.\nAltre reazioni pi\u00f9 complesse avvengono per la peculiare reattivit\u00e0 dell'idrogeno in \u03b1, dovuta alla vicinanza con il carbonio carbonilico che porta una parziale carica positiva: l'acidit\u00e0 relativa dell'idrogeno consente l'attacco di basi all'aldeide (i chetoni in questo tipo di reazioni sono meno reattivi) e porta alla formazione di aldoli: la reazione, che comporta la perdita di una molecola d'acqua, viene detta condensazione aldolica.\nLe aldeidi possono subire inoltre polimerizzazione a stadi in soluzione acquosa: ad esempio dall'aldeide formica si pu\u00f2 ottenere paraformaldeide: questo polimero ad alte temperature libera a sua volta l'aldeide formica, rivelandosi un'ottima fonte solida di un prodotto gassoso. D'altro canto la sua eccessiva reattivit\u00e0 alle altre temperature la rende poco utilizzabile: per questo si tende ad inattivare le sue estremit\u00e0 con formazione di acetali o esteri (il prodotto ottenuto \u00e8 stato ribattezzato Delrin). Un'altra caratteristica delle aldeidi prive di idrogeni in \u03b1 \u00e8 la dismutazione subita in ambiente fortemente basico: questa reazione prende il nome di reazione di Cannizzaro. Le aldeidi aromatiche quali la benzaldeide sono possono dare la condensazione benzoinica.\nInfine sia aldeidi che chetoni possono essere facilmente ossidati ad acidi carbossilici; le prime anche per azione di blandi ossidanti (come ad esempio lo ione Ag+ nella reazione di Tollens), i secondi tramite reagenti pi\u00f9 energici come il permanganato di potassio."}
{"id": "957940", "revid": "144796", "url": "https://it.wikipedia.org/wiki?curid=957940", "title": "Architettura georgiana", "text": "Architettura georgiana \u00e8 il nome dato nei paesi anglofoni agli stili architettonici che si sono susseguiti fra il 1720 e il 1840, che prendono il nome dai quattro monarchi inglesi chiamati George, ovvero la cosiddetta era georgiana. \nCaratteristiche essenziali.\nL'architettura georgiana pu\u00f2 essere considerata come il proseguimento ideale dell'attivit\u00e0 dell'architetto Inigo Jones (1573-1652), il cosiddetto 'Palladio' inglese, che introdusse nel proprio Paese la cultura rinascimentale italiana, in contrasto con il tentativo di elaborare un 'barocco locale' da parte dell'architetto Christopher Wren (1632-1723).\nIl titolo di iniziatore dell'architettura georgiana spetta a Lord Burlington, sia per la sua attivit\u00e0 sia per la sua propaganda culturale. Il palladianesimo di Lord Burlington venne definito come 'palladianesimo di comodo', in quanto si prefiggeva di rinnovare l'arte e la politica inglese per fare in modo di rompere l'isolamento culturale dell'Inghilterra rispetto al resto dell'Europa.\nRimpiazzando il Barocco di Christopher Wren, John Vanbrugh e Nicholas Hawksmoor per effetto della pubblicazione del \"Vitruvius Britannicus\" di Colen Campbell e dell'opera di Richard Boyle di Burlington, del suo allievo William Kent, di Thomas Archer e di Giacomo Leoni, si pu\u00f2 definire georgiano il Palladianesimo, lo stile gotico e il Rococ\u00f2 inglese. A partire dalla met\u00e0 degli anni Sessanta del XVIII secolo, un'ampia gamma di stili neoclassici ottenne successo in Inghilterra: fra gli architetti che utilizzarono questi stili si possono citare\nRobert Adam, James Gibbs, William Chambers, James Wyatt, Henry Holland e John Soane. \nL'architettura georgiana \u00e8 caratterizzata dalle proporzioni matematiche utilizzate per determinare, ad esempio, l'altezza di una finestra in funzione della larghezza o la forma di una stanza. \"Regolarit\u00e0\", che implica simmetria, era la parola d'ordine, ad esempio, della facciata nei confronti della strada. I progetti georgiani usavano spesso elementi classici e un lessico decorativo derivato dall'Antica Roma o dall'Antica Grecia. \nCaratteristiche dello stile erano l'uso di pietre o mattoni e l'impiego di portici per rendere pi\u00f9 enfatici gli ingressi.\nL'architettura georgiana cerc\u00f2 di occuparsi e di risolvere la questione del 'linguaggio architettonico' per la citt\u00e0 moderna, ampliando il concetto e l'ambito di 'stile' riservato all'edificio monumentale. Tra gli esempi pi\u00f9 evidenti dell'edilizia georgiana si possono annoverare il tessuto urbano di Londra, quello di Edimburgo e di Bath.\nArchitettura coloniale georgiana.\nL'architettura georgiana venne largamente esportata anche nelle colonie britanniche durante tutta l'Era georgiana. Le costruzioni americane di questo periodo erano solitamente realizzate in legno con assicelle, con la presenza di colonne esterne realizzate sempre in legno e quindi dipinte. Questo tratto distintivo era dovuto essenzialmente al fatto che nella prima fase del periodo era complesso riuscire ad ottenere ed a trasportare mattoni o pietra se non nelle grandi citt\u00e0. Il Dartmouth College dell'Universit\u00e0 di Harvard, ed il College of William and Mary, sono esempi ben riusciti di architettura georgiana nelle Americhe.\nA differenza dello stile barocco che and\u00f2 a rimpiazzare, utilizzato principalmente per chiese e palazzi, lo stile georgiano coloniale era pi\u00f9 semplice ed era utilizzato tanto dalle classi agiate quanto dalla borghesia. Tra gli esempi pi\u00f9 belli di questo stile per uso residenziale citiamo la Hammond-Harwood House (1774) di Annapolis, nel Maryland, disegnata dall'architetto coloniale William Buckland e modellata sull'esempio di Villa Pisani a Montagnana, in Italia, a sua volta progettata da Andrea Palladio e descritta nel suo \"I quattro libri dell'architettura\".\nDopo il raggiungimento dell'indipendenza, le originarie tredici colonie americane adottarono lo Stile federale che rappresent\u00f2 in America l'equivalente dello Stile regency in Inghilterra, col quale molto aveva in comune."}
{"id": "957941", "revid": "92723", "url": "https://it.wikipedia.org/wiki?curid=957941", "title": "Cucium", "text": ""}
{"id": "957951", "revid": "339392", "url": "https://it.wikipedia.org/wiki?curid=957951", "title": "Hugo Simpson", "text": ""}
{"id": "957992", "revid": "93556", "url": "https://it.wikipedia.org/wiki?curid=957992", "title": "Giuseppe Monnanni", "text": "Biografia.\nGiuseppe Monnanni, si firmava Monanni, \u00e8 stato pubblicista di grande valore, editore-libraio, tipografo. Pubblica riviste a Firenze e poi diventa editore a Milano, fondando con Leda Rafanelli, Casa editrice sociale, poi casa Editrice Monanni, in viale Monza 77. Pubblica per la prima volta in Italia nel 1928 l'opera completa di Nietzsche, gli umoristi inglesi e testi di filosofia e sociologia. Ha librerie antiquarie nel centro di Milano, in via Dante, in via Broletto. Nel 1946 ricopre il prestigioso incarico di direttore editoriale alla Rizzoli e fonda la BUR\nNato ad Arezzo da Pietro Monnanni e Luisa Ciampolini .Il padre, era originario di Civitella in Val di Chiana, mentre la madre, era originaria di Rapolano Terme.\nI genitori che erano negozianti e devoti cattolici, avrebbero voluto che il giovane Giuseppe entrasse in seminario.\nIl giovane Giuseppe per\u00f2 era interessato alla politica ed inizi\u00f2 la sua attivit\u00e0 giornalistica.\nV'\u00e8 traccia dalla rivista \"Vir\", da lui fondata nel 1907, collaboratori Baldazzi, Sem Benelli, Oberdan Gigli; poi pi\u00f9 tardi nel \"Grido della Folla\" con Gavilli e la Rafanelli.\nMilita nella corrente individualista dell\u2019anarchismo. Nel 1907 a Firenze nell\u2019ambiente anarchico nasce la relazione con Leda Rafanelli, da cui avr\u00e0 nel 1910 il figlio Marsilio. Con la Rafanelli pubblica a Firenze la rivista \"Vir\" di idee individualiste di cui escono sei numeri. Nel 1908 Monanni fonda la Societ\u00e0 editoriale Milanese poi Libreria Editrice Sociale e tramite questa la rivista \u201cSciarpa Nera\u201d (1909) e il settimanale \u201cLa Questione Sociale\u201d.\nDisertore alla chiamata alle armi allo scoppio della Prima Guerra Mondiale \u00e8 esule a Ginevra (1916), collabora a \"L\u2019Avvenire Anarchico\", all\"Avanti!\", a \"Il Risveglio\" su temi anti interventisti. Trasferitosi a Zurigo, pubblica (1917) A testa alta, un testo che invita alla diserzione, partecipa all\u2019attivit\u00e0 della Libreria Internazionale di quella citt\u00e0. In corrispondenza con Filippo Turati, scrive sulla \"Critica Sociale\". Arrestato per un progettato atto terroristico \u00e8 condannato a venti mesi di reclusione che sconta in Svizzera fino al 1920. Rientrato in Italia viene incarcerato a Firenze per diserzione.\nLe pubblicazioni riprendono dal 1919 fino a che nel 1923 la sede della Casa editrice sociale viene incendiata dai fascisti e Monanni \u00e8 momentaneamente arrestato. Prosegue l'attivit\u00e0 pubblicando testi non apertamente contro il fascismo, soprattutto narrativa a carattere sociale. Il marchio editoriale, un volto demoniaco di ribelle il cui motto \u00e8 \"che solo amore e luce ha per confine\", \u00e8 disegnato da Carlo Carr\u00e0. Dal 1926 diventa \u201cCasa Editrice Monanni\u201d fino al 1933.\nNel 1927 Mussolini in persona desidera sue notizie: il prefetto risponde che Monanni \u201cNon si interessa di politica e pare anzi che voglia abbandonare le sue vecchie idee. Attualmente pubblica volumi di filosofia e coltura in generale, e fornisce parecchie biblioteche fasciste. Ha recentemente pubblicato il volume intitolato Sindacalismo Nazionale dell\u2019Avv. Ezio Maria Olivetti del \"Popolo d\u2019Italia\"\u201d.\nIl 27 gennaio 1934 sposa a Milano Albina Zanini. Assillato dai problemi economici, tra 1936 e 1938 viaggia in Francia. Nel luglio 1939 \u00e8 arrestato e detenuto per tre mesi a disposizione del Tribunale Speciale. Dopo tre mesi \u00e8 scarcerato. Nel 1946 promuove la pubblicazione delle lettere di Mussolini alla Rafanelli.\nMorto a Milano, viene sepolto al Cimitero Maggiore."}
{"id": "957993", "revid": "469589", "url": "https://it.wikipedia.org/wiki?curid=957993", "title": "Waldviertel", "text": "Il Waldviertel \u00e8 una regione nordoccidentale dell'Austria, nello stato federale della Bassa Austria.\n\u00c8 caratterizzata da una fascia di altipiani che si estende con ripidi pendii boscosi a nord del Danubio, con altitudini massime di 1000-1380 metri.\nPer la sua natura inospitale e la scarsa fertilit\u00e0 del suolo, la regione fu colonizzata relativamente tardi.\nLe condizioni pi\u00f9 favorevoli all'agricoltura si trovano nella parte orientale pi\u00f9 bassa del Waldviertel e nel Horner Becken.\n&lt;br&gt;"}
{"id": "958004", "revid": "196390", "url": "https://it.wikipedia.org/wiki?curid=958004", "title": "Via Marecchiese", "text": ""}
{"id": "958005", "revid": "767487", "url": "https://it.wikipedia.org/wiki?curid=958005", "title": "Alan Braxe", "text": "Biografia.\nInizi\u00f2 a lavorare come musicista a Parigi intorno alla met\u00e0 degli anni novanta, acquisendo col tempo lo status di figura chiave nel panorama della musica elettronica d'Oltralpe ed europea.\nIl suo singolo di debutto, \"Vertigo\", venne pubblicato dall'etichetta Roul\u00e8 Music nel 1997, di cui era collaboratore pure suo cugino Stephan Qu\u00eame (Dj Falcon). Divenne un successo grazie ad una particolare versione (la \"Virgo Edit\") co-prodotta da Thomas Bangalter (Daft Punk).\n\u00c8 balzato agli onori delle cronache nel 1998 come componente degli Stardust, progetto del quale facevano parte anche Thomas Bangalter e Benjamin Diamond. Il trio realizz\u00f2 \"Music Sounds Better with You\", universalmente riconosciuto come uno dei brani di musica house pi\u00f9 belli di sempre e \"numero uno\" per diverse settimane nelle classifiche di molti Paesi.\nBraxe \u00e8 anche conosciuto per la sua proficua collaborazione con il bassista electro Fred Falke; gran parte del loro lavoro \u00e8 presente nella compilation \"The Upper Cuts\" del 2005: l'album contiene diversi brani realizzati dal duo, tra cui \"Palladium\", \"Rubicon\" ed \"Intro (Running)\" ed il singolo realizzato con gli Stardust.\nRecentemente ha intrapreso la carriera di remixer \"on demand\", spesso co-producendo assieme a Falke; alcuni dei suoi lavori sono stati realizzati per Goldfrapp, R\u00f6yksopp, Test Icicles, Annie e Shakedown.\nHa una propria etichetta, la Vulture Music, con la quale realizzato diversi singoli, tra cui \"Rubicon\" del 2004.\nIl suo pseudonimo nasce dal nome della citt\u00e0 francese di Brax nella quale \u00e8 nato ed ha vissuto per diversi anni. Nel 2008 ha prodotto \"Addictive\" e un remix per il gruppo The Orange Lights. L'ultima collaborazione con Fred Falke \u00e8 stata il remix per i Justice del brano \"D.A.N.C.E.\". Recentemente Fred Falke ha dichiarato in un'intervista che lui e Braxe hanno preso due strade musicali diverse e non ci saranno altre collaborazioni."}
{"id": "958006", "revid": "36426", "url": "https://it.wikipedia.org/wiki?curid=958006", "title": "Opus coementicium", "text": ""}
{"id": "958007", "revid": "36426", "url": "https://it.wikipedia.org/wiki?curid=958007", "title": "Opus reticulatum", "text": ""}
{"id": "958009", "revid": "36426", "url": "https://it.wikipedia.org/wiki?curid=958009", "title": "Opus testaceum", "text": ""}
{"id": "958010", "revid": "767487", "url": "https://it.wikipedia.org/wiki?curid=958010", "title": "Jolaurlo", "text": "Gli Jolaurlo sono stati un gruppo musicale italiano, formato a Bologna nel 2000, con componenti di origine pugliese, e attivo fino al 2012\nStoria.\nGli inizi (2000\u20132001).\nGli Jolaurlo (letto \"io-la-urlo\") nascono nel 2000 per mezzo di Marzia Stano (voce, synth, autrice dei testi) e Gianni Masci (chitarra elettrica e autore della musiche) ad Acquaviva delle Fonti, una cittadina della provincia di Bari, dove entrambi frequentano l'istituto Don Milani. Registrano con Antonello Chindemi (basso) e Valentino Caporizzi (batteria) le prime tracce messe in onda dall'emittente underground barese Controradio.\nL'anno successivo vincono il concorso \"Pagella rock\" e aprono un concerto dei Prozac+ in provincia di Milano. Sempre nel 2001 vincono la prima edizione del \"BariGround\", che li porta a collaborare con il Diamond Studio di Bari, dove \u00e8 registrata la seconda demo, \"Enjoy.it\".\nPrima pausa e \"D'istanti\" (2002\u20132006).\nNel 2002 Marzia si trasferisce a Bologna per frequentare il DAMS, a seguirla \u00e8 solo Gianni che si iscrive alla Music Academy 2000.\nNel 2003, partecipano al \"Meeting del mare\" a Marina di Camerota, facendo da gruppo di spalla a Articolo 31 e 24 Grana. Conoscono Sergio Maglietta, Elio Manzo e Vinci Acunto della band napoletana Bisca, con i quali iniziano una collaborazione per un album, registrato al Nut Studio di Napoli nel 2004. In primavera tornano sul palcoscenico cilentano, aprendo il concerto a Caparezza e a Le Vibrazioni.\nMarzia e Gianni tornano a Bologna e nel gruppo entrano il batterista Gianluca Rimei, il bassista Bruno De Sanctis e la chitarrista Rossella Pellegrini. Vincono la prima edizione del concorso \"Music Village\" e partecipano ad \"Arezzo Wave\", tenendo 180 concerti.\nAd ottobre firmano un contratto per la Tube Records, e viene pubblicato \"D'istanti\", da cui viene lanciato il video del brano \"Ansiolitic, girato da Davide Rizzo e Adam Selo della Elenfant Film.\"\nNel 2006 Rimei lascia la formazione, ed entrano Paolo Di Filippo (batteria) e Leonida Maria (proiezioni video, drum machine e synth). La band vince il festival aretino dei gruppi emergenti, ed \u00e8 scritturata per la rassegna itinerante \"4 Venti live ideata dall'agenzia Komart, famosa per aver lanciato artisti come Roy Paci, Caparezza e Negramaro.\"\n\"InMediataMente\" e nuovo progetto (2007\u20132010).\nL'8 giugno 2007 sono tra i gruppi di apertura del concerto degli Evanescence di Pisa. Entrano in contatto con il management di Carmen Consoli e Max Gazz\u00e8, la OTR Live, che gli propone un accordo discografico.\nIl nuovo produttore \u00e8 Daniele Grasso e cambiano batterista con Salvatore \"Tore\" Nobile. Viene inciso a Catania il secondo album \"InMediataMente\", pubblicato nel novembre 2007 per OTR live/Tube Records/Venus. Viene estratto il singolo \"In movimento\", parte della colonna sonora del film \"Due volte genitori\" di Claudio Cipelletti e sigla del programma televisivo \"Diversamente uguali\".\nNel gruppo entra il DJ Maurice Noah per i synth e i campionatori ed esce Leonida.\nNel 2008 partecipano, piazzandosi al primo posto, alla quarta edizione del concorso su base nazionale \"Primo maggio tutto l'anno\", aggiudicandosi quindi la possibilit\u00e0 di esibirsi davanti al pubblico del concerto del 1\u00ba maggio, in Piazza San Giovanni in Laterano a Roma, in diretta televisiva.\nPartecipano al concorso \"Heineken Jammin' Contest 2008\", dove vengono selezionati per l\"'Heineken Jammin' Festival\". Il 6 luglio seguente sono gruppo di supporto a Siouxsie Sioux al \"Metarock Festival\".\nViene realizzato il video di \"In movimento\" in collaborazione con la disegnatrice Karin Andresen e diretto da Davide Rizzo per la Elenfant Film di Bologna.\nIl bassista De Sanctis lascia il gruppo ma non sono introdotti nuovi componenti. Il 18 ottobre si tiene il concerto di chiusura del tour di \"InMediataMente\": viene registrato il video \"Annarella\" per la regia di Renato Giugliano.\nL'ultimo disco del 2011.\nNel 2009 Marzia e Gianfranco Pastore (manager della band dal 2005) danno vita al progetto \"Se noi lo facciamo tu low fi\"?, un progetto in cui il pubblico produce, promuove e sceglie il titolo del terzo disco della band.\nNel 2010 partecipano al concorso indetto dall'ANCI e dal comune di Bisceglie. L'organizzazione del concorso affida loro una borsa di lavoro di 16.000,00 \u20ac da destinare alla promozione del futuro nuovo album.\nA conclusione del progetto \"Se noi lo facciamo, tu low fi\"?, il pubblico sceglie come nome del nuovo album \"Meccanica e natura\" pubblicato nel 2011da Irma Records. \"Polistirolo\" \u00e8 primo singolo estratto.\nProgetto solista.\nNell'aprile 2014 Marzia Stano ha inciso l'album \"Una nessuna centomila\", con lo pseudonimo UNA, seguito da \"Come in cielo cos\u00ec in terra\" nel settembre 2014. e \"AcidaBasicaErotica\" nel 2018."}
{"id": "958019", "revid": "1543377", "url": "https://it.wikipedia.org/wiki?curid=958019", "title": "Canadian Music Creators' Coalition", "text": "Canadian Music Creators Coalition (in italiano \"Coalizione dei Creatori di Musica Canadesi\") \u00e8 un gruppo di artisti canadesi contrari all'introduzione di una legislazione simile alla DMCA statunitense nelle leggi sul diritto d'autore canadese.\nLa coalizione fu fondata ufficialmente il 26 aprile 2006. Un editoriale dei uno dei fondatori Steven Page (ex cantante dei Barenaked Ladies) elencava i tre principi fondamentali: opposizione alla denuncia dei fan che scaricano la musica, opposizione alle restrizioni digitali quali i DRM, e richiesta di una politica culturale che sostenga gli artisti canadesi.\nSecondo Page, infatti:\nQuesta iniziativa ha ricevuto in seguito l'appoggio di Charlie Angus, del New Democratic Party."}
{"id": "958030", "revid": "126257", "url": "https://it.wikipedia.org/wiki?curid=958030", "title": "Final Destination", "text": "Final Destination \u00e8 un film horror del 2000, diretto da James Wong.\nIl film \u00e8 il primo di una pentalogia prodotta dalla New Line Cinema dedicata alla morte. Seguono \"Final Destination 2\", \"Final Destination 3\" e \"The Final Destination 3D\". L'ultimo capitolo e prequel, \"Final Destination 5\", \u00e8 uscito il 12 agosto 2011 negli USA e il 7 ottobre 2011 in Italia.\nTrama.\nUn gruppo di una quarantina di liceali statunitensi sta per partire per una gita scolastica alla volta di Parigi. Fra di loro serpeggia l'eccitazione e l'entusiasmo per l'esperienza che si apprestano a vivere: solo il diciassettenne Alex Browning appare invece teso e preoccupato. Anche dopo essere saliti sull'aereo, l'atmosfera \u00e8 serena. Il velivolo decolla ma pochi minuti dopo quella che sembra una partenza normale, i sedili iniziano a vibrare violentemente, le luci di bordo a tremolare. Successivamente, su uno dei fianchi dell'aereo si apre uno squarcio che risucchia nel vuoto alcuni passeggeri. Nel terrore sempre pi\u00f9 crescente di chi invece \u00e8 ancora a bordo, l'aereo inizia a perdere quota, per poi esplodere a seguito di una serie di corto circuiti.\nQualche istante dopo, sentendosi scosso, Alex apre gli occhi di scatto, rendendosi conto di aver avuto solo un incubo. Quando per\u00f2 si accorge che i dialoghi dei compagni di classe ed altri piccoli particolari del suo sogno sono gli stessi anche nel momento presente, il terrore prende il sopravvento su di lui: tenta di scappare dall'aeroplano, pregando tutti gli altri passeggeri di scendere. La sua agitazione \u00e8 tale da indurre a riaccompagnarlo all'aeroporto, seguito da un gruppo di coetanei loro malgrado coinvolti nella situazione e da un'insegnante che tenta di riportare la calma fra di loro.\nOrmai perso il volo, i ragazzi rassegnati vengono scossi da un boato che fa esplodere le vetrate della struttura dell'aeroporto: il loro volo \u00e8 esploso, esattamente come nel sogno di Alex. I ragazzi e la loro insegnante, sotto shock per l'accaduto, vengono interrogati senza successo dalla polizia, per poi fare ritorno alle loro case.\nAd un mese dall'incidente Tod, uno dei sopravvissuti, muore accidentalmente strangolato da uno stendino metallico nel bagno della sua casa. Questo non \u00e8 che l'inizio della sequenza di morti che vedono come vittime i superstiti dell'incidente aereo: successivamente infatti, Terry Channey finisce investita da un bus, mentre la professoressa, Valerie Lewton, salta in aria assieme alla sua casa dopo essere stata trafitta da diversi oggetti affilati.\nAlex, con l'aiuto della sopravvissuta Clear Rivers, ricostruendo l'ordine delle morti del suo sogno premonitore, sospetta che la Morte stia tentando di finire la sua opera, uccidendo i superstiti scampati al loro destino. I ragazzi devono quindi trovare un modo per beffare la morte e la sorte, tentando di capire come interrompere la catena che vede coinvolti i loro amici.\nAccoglienza.\nIl film, uscito nelle sale il 17 Marzo del 2000 in Nord America e il 25 Agosto dello stesso anno in Italia, ha incassato un totale di 112.880.294$ a fronte di un budget di 23 milioni di dollari."}
{"id": "958031", "revid": "16758", "url": "https://it.wikipedia.org/wiki?curid=958031", "title": "Nationalliga A", "text": ""}
{"id": "958037", "revid": "78273", "url": "https://it.wikipedia.org/wiki?curid=958037", "title": "Sancho Garces III di Navarra", "text": ""}
{"id": "958039", "revid": "889336", "url": "https://it.wikipedia.org/wiki?curid=958039", "title": "Spazio (fisica)", "text": "Lo spazio \u00e8 l'entit\u00e0 indefinita e non limitata che contiene tutte le cose materiali. Queste, avendo un'estensione, ne occupano una parte ed assumono nello spazio una \"posizione\", la quale viene definita in maniera quantitativa secondo i principi della geometria, e qualitativa, in base a relazioni di \"vicinanza\" (lontananza) e di \"grandezza\" (piccolezza).\nLo spazio fisico reale si ritiene sia tridimensionale, anche se nella fisica moderna tale spazio tridimensionale \u00e8 considerato come parte di un continuo a quattro dimensioni detto spazio-tempo, che comprende anche il tempo. In matematica possono essere definiti \"spazi\" con un numero di dimensioni anche maggiore di quattro, e con complesse strutture sottostanti. Le osservazioni sperimentali confermano finora l'ipotesi di uno spazio tridimensionale fino a dimensioni subatomiche. La fisica delle alte energie, ed in particolare gli esperimenti al Large Hadron Collider del CERN, ricercano possibili manifestazioni di extradimensioni su scale subatomiche.\nIl concetto di spazio \u00e8 considerato di fondamentale importanza per la comprensione dell'universo fisico. Tuttavia, c'\u00e8 un disaccordo continuo tra i filosofi in merito al fatto se sia esso stesso un'entit\u00e0, una relazione tra entit\u00e0, o parte di un quadro concettuale.\nStoria.\nI dibattiti concernenti la natura, l'essenza ed il modo di esistere dello spazio risalgono all'antichit\u00e0; vale a dire, ai trattati come il \"Timeo\" di Platone, o alle riflessioni di Socrate su ci\u00f2 che i Greci chiamavano \"khora\" (cio\u00e8 \"spazio\"), o alla \"Fisica\" di Aristotele (Libro V, Delta) nella definizione di \"topos\" (cio\u00e8 luogo), o anche alla successiva \"concezione geometrica del luogo\" come \"spazio \"qua\" estensione\" nel \"Discorso sul Luogo\" (\"Qawl fi al-Makan\"), dell'erudito arabo dell'XI secolo Alhazen.\nMolte di queste classiche questioni filosofiche sono state discusse nel Rinascimento e poi riformulate nel XVII secolo, in particolare durante lo sviluppo precoce della meccanica classica. Nella visione di Isaac Newton, lo spazio era assoluto, nel senso che esisteva in modo permanente e indipendentemente dal fatto che ci fosse materia o meno.\nAltri filosofi naturali, in particolare Gottfried Leibniz, pensavano invece che lo spazio fosse in realt\u00e0 un insieme di relazioni tra gli oggetti, dato dalle loro distanze e direzioni reciproche. Nel XVIII secolo, il filosofo e teologo George Berkeley tent\u00f2 di confutare la \"visibilit\u00e0 della profondit\u00e0 spaziale\", nel suo saggio \"Verso una nuova teoria della visione\". Pi\u00f9 tardi, il metafisico Immanuel Kant afferm\u00f2 che n\u00e9 lo spazio n\u00e9 il tempo possono essere empiricamente percepiti: sono elementi di un quadro sistematico che gli esseri umani usano per strutturare tutte le esperienze. Kant defin\u00ec lo \"spazio\" nella sua \"Critica della ragion pura\" come una \"pura e soggettiva forma di intuizione \"a priori\"\", dunque come un contributo imprescindibile delle nostre facolt\u00e0 umane.\nNei XIX e XX secolo i matematici cominciarono a esaminare delle geometrie non euclidee, in cui lo spazio pu\u00f2 essere descritto come \"curvo\" piuttosto che \"piatto\". Secondo la teoria della relativit\u00e0 generale di Albert Einstein, lo spazio immerso in campi gravitazionali si discosta dallo spazio euclideo. I test sperimentali della relativit\u00e0 generale hanno confermato che lo spazio non euclideo fornisce un modello migliore per la forma dello spazio.\nLo spazio nella filosofia.\nLeibniz e Newton.\nNel XVII secolo, la filosofia dello spazio e del tempo emerse come una questione centrale nell'epistemologia e nella metafisica. Al suo centro, Gottfried Leibniz, il filosofo-matematico tedesco, e Isaac Newton, il fisico-matematico inglese, formularono due teorie opposte su ci\u00f2 che \u00e8 lo spazio. Piuttosto che essere una entit\u00e0 che esiste indipendentemente sotto e oltre la materia, Leibniz riteneva che lo spazio non fosse altro che l'insieme delle relazioni spaziali tra gli oggetti del mondo: \"lo spazio \u00e8 quello che risulta da luoghi presi insieme\". Le regioni non occupate sono quelle che \"potrebbero\" avere oggetti in loro, e quindi relazioni spaziali con altri luoghi. Per Leibniz, dunque, lo spazio era un'astrazione idealizzata dei rapporti tra i singoli soggetti o tra le loro posizioni possibili e quindi non poteva essere continuo, ma doveva essere discreto. Lo spazio potrebbe essere pensato in modo simile alle relazioni tra i membri di una famiglia. Anche se le persone in famiglia sono legate l'una all'altra, le relazioni non esistono indipendentemente dalle persone.\nLeibniz sosteneva che lo spazio non possa esistere indipendentemente dagli oggetti nel mondo, perch\u00e9 ci\u00f2 implicherebbe una differenza tra due universi esattamente uguali, a causa della differenza di posizione del mondo materiale in ogni universo. Ma dal momento che non ci sarebbe modo osservativo di distinguere questi universi, secondo la identit\u00e0 degli indiscernibili non vi sarebbe alcuna differenza tra di loro. Secondo il principio di ragion sufficiente, ogni teoria sullo spazio che implichi pi\u00f9 di un universo possibile deve quindi essere errata.\nNewton prende lo spazio come pi\u00f9 che un insieme di relazioni tra oggetti materiali e basa la sua posizione sull'osservazione e sulla sperimentazione. Per un relazionista non ci pu\u00f2 essere vera differenza tra moto inerziale, nel quale un oggetto viaggia con velocit\u00e0 costante, e moto non inerziale, nel quale la velocit\u00e0 cambia con il tempo, dal momento che tutte le misurazioni spaziali sono relative ad altri oggetti ed ai loro movimenti. Ma Newton sosteneva che poich\u00e9 il movimento non-inerziale genera delle forze, lo spazio deve essere assoluto.\n Newton us\u00f2 l'esempio dell'acqua in un secchio in rotazione per dimostrare la sua tesi. Un secchio contenente dell'acqua viene appeso ad una corda e messo in rotazione; l'acqua ha inizialmente una superficie piatta. Dopo un po', mentre il secchio continua a ruotare, la superficie dell'acqua diviene concava. Se si ferma la rotazione del secchio la superficie dell'acqua rimane concava e continua a girare. La superficie concava non \u00e8 quindi apparentemente il risultato del moto relativo tra il secchio e l'acqua. Invece, sosteneva Newton, deve essere il risultato di un movimento non inerziale relativo allo spazio stesso. Per molti secoli, l'argomento del secchio \u00e8 stato una decisiva dimostrazione che lo spazio debba esistere indipendentemente dalla materia.\nKant.\nNel XVIII secolo il filosofo tedesco Immanuel Kant svilupp\u00f2 una teoria della conoscenza, in cui la conoscenza dello spazio pu\u00f2 essere contemporaneamente \"a priori\" e \"sintetica\".\n Secondo Kant, la conoscenza dello spazio \u00e8 \"sintetica\", in quanto le dichiarazioni circa lo spazio non sono semplicemente vere in virt\u00f9 del significato delle loro parole. Nel suo lavoro, Kant respinge l'idea che lo spazio debba essere o una sostanza o un rapporto. Invece egli giunge alla conclusione che lo spazio e il tempo non vengono scoperti dagli esseri umani come caratteristiche oggettive del mondo, ma sono parte di un quadro sistematico imprescindibile per organizzare le nostre esperienze.\nLe geometrie non-euclidee e il loro influsso.\n Negli \"Elementi\" di Euclide sono contenuti cinque postulati che costituiscono la base della geometria euclidea. Uno di questi, il postulato delle parallele \u00e8 stato oggetto di dibattito tra i matematici per secoli. Esso afferma che in ogni piano su cui vi \u00e8 una linea retta \"L1\" e un punto \"P\" non su \"L1\", c'\u00e8 solo una linea retta \"L2\" sul piano passante per il punto \"P\" e parallela alla retta \"L1\". Fino al XIX secolo, pochi dubitavano della verit\u00e0 del postulato; il dibattito era invece centrato sul fatto se fosse necessario come assioma, o se era una teoria che poteva essere derivata da altri assiomi. Intorno al 1830, per\u00f2, l'ungherese J\u00e1nos Bolyai e il russo Nikolaj Ivanovi\u010d Loba\u010devskij pubblicarono separatamente dei trattati su un tipo di geometria che non include il postulato delle parallele, chiamato geometria iperbolica. In questa geometria, attraverso un punto \"P\" passa un numero infinito di linee parallele tra loro. Conseguentemente, la somma degli angoli in un triangolo \u00e8 in essa minore di 180\u00b0 e il rapporto tra la circonferenza di un cerchio \u00e8 il suo diametro \u00e8 maggiore di pi. Nel 1850, Bernhard Riemann svilupp\u00f2 una teoria equivalente, la geometria ellittica, in cui attraverso \"P\" non passa nessuna linea parallela. In questa geometria, la somma degli angoli interni a un triangolo vale pi\u00f9 di 180\u00b0 e i cerchi hanno un rapporto tra circonferenza e diametro minore di pi.\nGauss e Poincar\u00e9.\nAnche se al tempo vi era un consenso prevalente sulla concezione kantiana, una volta che le geometrie non euclidee furono formalizzate, alcuni cominciarono a chiedersi se lo spazio fisico fosse curvo. Carl Friedrich Gauss, un matematico tedesco, fu il primo a prendere in considerazione un'indagine empirica della struttura geometrica dello spazio. Egli pens\u00f2 di fare un test sulla somma degli angoli di un enorme triangolo stellare e ci sono rapporti secondo cui avrebbe effettivamente effettuato un test, su piccola scala, di triangolazione sulla cime delle montagne, in Germania.\nHenri Poincar\u00e9, un matematico e fisico francese della fine del XIX secolo ha introdotto una panoramica importante in cui ha tentato di dimostrare l'inutilit\u00e0 di ogni tentativo di scoprire tramite la sperimentazione se la geometria si applichi allo spazio. Egli consider\u00f2 la difficile situazione che si troverebbero ad affrontare gli scienziati se fossero confinati sulla superficie di una grande sfera immaginaria con particolari propriet\u00e0, nota come mondo-sfera. In questo mondo si assume che la temperatura vari in modo tale che tutti gli oggetti si espandano e contraggano in proporzioni simili in luoghi diversi della sfera. Con una diminuzione adatta della temperatura, se gli scienziati tentassero di utilizzare aste di misura per determinare la somma degli angoli interni di un triangolo, essi potranno essere ingannati nel pensare che abitino un piano piuttosto che una superficie sferica. In effetti, gli scienziati non possono in linea di principio determinare se essi abitino un piano o una sfera e, sosteneva Poincar\u00e9, lo stesso vale per il dibattito sul fatto se lo spazio reale sia euclideo oppure no. Per lui, quale geometria venga usata per descrivere lo spazio, \u00e8 una questione di convenzione. Dal momento che la geometria euclidea \u00e8 pi\u00f9 semplice della geometria non euclidea, assunse che la prima sarebbe sempre stata usata per descrivere la \"vera\" geometria del mondo.\nEinstein.\nNel 1905, Albert Einstein pubblic\u00f2 un articolo su una teoria della relativit\u00e0 ristretta, in cui propose che spazio e tempo sono combinati in un unico costrutto noto come \"spazio-tempo\". In questa teoria, la velocit\u00e0 della luce nel vuoto \u00e8 la stessa per tutti gli osservatori, il che implica che due eventi simultanei per un particolare osservatore non saranno simultanei per un altro osservatore il quale si muova rispetto al primo. Inoltre, un osservatore misurer\u00e0 per un orologio in movimento un ticchettare pi\u00f9 lento rispetto a un altro orologio fermo rispetto all'osservatore stesso; gli oggetti misureranno inoltre come pi\u00f9 corti nella direzione in cui sono in movimento rispetto all'osservatore.\nNel corso dei dieci anni successivi Einstein lavor\u00f2 su una teoria della relativit\u00e0 generale, che \u00e8 una teoria su come la gravit\u00e0 interagisca con lo spazio-tempo. Invece di considerare la gravit\u00e0 come un campo di forza che agisce nello spazio-tempo, Einstein ha suggerito che fosse una modifica della struttura geometrica dello spazio-tempo stesso.\n Secondo la teoria generale, il tempo va pi\u00f9 lentamente in luoghi con potenziali gravitazionali minori e i raggi di luce vengono curvati in presenza di un campo gravitazionale. Gli scienziati hanno studiato il comportamento di pulsar binarie confermando le previsioni delle teorie di Einstein, e per descrivere lo spazio-tempo viene di solito usata la geometria non euclidea.\nLa trattazione fisica.\nNella meccanica classica.\nLo spazio \u00e8 una delle poche grandezze fondamentali della fisica, il che significa che non pu\u00f2 essere definito tramite altre quantit\u00e0, perch\u00e9 nulla di pi\u00f9 fondamentale \u00e8 noto al momento. Similmente ad altre grandezze fondamentali (come il tempo e la massa), lo spazio pu\u00f2 per\u00f2 essere esplorato attraverso la misura e la sperimentazione, e pu\u00f2 essere correlato ad altre grandezze fondamentali.\nNella relativit\u00e0.\nPrima del lavoro sulla fisica relativistica di Einstein, il tempo e lo spazio erano visti come dimensioni indipendenti. Le scoperte di Einstein hanno dimostrato che a causa della relativit\u00e0 del moto il nostro spazio e il tempo possono essere matematicamente combinati in un unico oggetto, lo spazio-tempo. Si trova che le distanze nello spazio o quelle nel tempo, considerate separatamente, non sono invarianti rispetto alle trasformazioni di Lorentz delle coordinate, ma lo sono invece le distanze nello spaziotempo di Minkowski.\nLe dimensioni dello spazio e del tempo non dovrebbero essere viste come esattamente equivalenti nello spazio-tempo di Minkowski. Ci si pu\u00f2 spostare liberamente nello spazio ma non nel tempo. Quindi, le coordinate temporali e spaziali vengono trattate in modo diverso, sia nella relativit\u00e0 speciale (dove il tempo \u00e8 a volte considerato una coordinata immaginaria) che nella relativit\u00e0 generale (dove vengono assegnati segni diversi alle componenti temporali e spaziali della metrica spaziotemporale).\nNella teoria della relativit\u00e0 generale di Einstein, si ipotizza che lo spazio-tempo sia geometricamente distorto - \"curvo\" - vicino alle masse gravitazionalmente significative.\nUna conseguenza, che risulta dalle equazioni della relativit\u00e0 generale, di questo postulato, \u00e8 la previsione dello spostamento di increspature dello spazio-tempo chiamate onde gravitazionali. Mentre sono state trovate prove indirette di queste onde (nei moti del sistema binario di Hulse-Taylor, per esempio), sono in corso degli esperimenti che tentano di misurare queste onde direttamente.\nNella cosmologia.\nLa teoria della relativit\u00e0 porta alla domande cosmologiche su quale sia la forma dell'universo, e da dove sia venuto lo spazio. Sembra che lo spazio sia stato creato nel Big Bang, circa 13.800 milioni di anni fa e che sia stato in espansione da allora. La forma complessiva dello spazio non \u00e8 nota, ma \u00e8 noto che si sta espandendo molto rapidamente.\nLa misura dello spazio.\nLa misurazione dello spazio fisico \u00e8 una questione importante da molto tempo. Anche se le societ\u00e0 precedenti avevano sviluppato propri sistemi di misura, il Sistema internazionale di unit\u00e0 di misura, (SI), \u00e8 oggi il sistema pi\u00f9 comune di unit\u00e0 di misura utilizzate nella misurazione dello spazio, ed \u00e8 utilizzato quasi universalmente.\nAttualmente, l'intervallo spaziale standard, denominato metro campione o semplicemente metro, \u00e8 definito come la distanza percorsa dalla luce nel vuoto durante un intervallo di tempo \"esattamente\" pari 1/299\u00a0792\u00a0458 secondi. Questa definizione accoppiata con l'attuale definizione di secondo si basa sulla teoria della relativit\u00e0 ristretta in cui la velocit\u00e0 della luce interpreta il ruolo di una costante fondamentale della natura.\nLo spazio nella geografia e come possedimento.\nLa geografia \u00e8 la branca della scienza che si occupa di descrivere la Terra, utilizzando la consapevolezza spaziale per cercare di capire perch\u00e9 le cose esistono in luoghi specifici. La cartografia \u00e8 la mappatura degli spazi per consentire una migliore navigazione, per scopi di visualizzazione e agisce come uno strumento per la localizzazione. La geostatistica applica i concetti statistici sui dati territoriali raccolti per creare una valutazione di fenomeni non osservabili.\nLo spazio geografico \u00e8 spesso considerato come terra, e pu\u00f2 avere una relazione con l'utilizzo della propriet\u00e0 (in cui lo spazio \u00e8 visto come propriet\u00e0 o territorio). Mentre alcune culture affermano i diritti della persona in termini di propriet\u00e0, altre culture si identificano con un approccio di propriet\u00e0 comune della terra, mentre altre culture ancora, come ad esempio gli Aborigeni australiani, piuttosto che far valere i diritti di propriet\u00e0 fondiaria, invertono il rapporto e ritengono che essi siano in realt\u00e0 di propriet\u00e0 della terra. La Pianificazione territoriale \u00e8 un metodo per regolamentare l'uso dello spazio a livello di terreno, con decisioni prese a livello regionale, nazionale e internazionale. Lo spazio pu\u00f2 anche avere un impatto sul comportamento umano e culturale, essendo un fattore importante nell'architettura, dove avr\u00e0 un impatto sulla progettazione di edifici e strutture, e nell'agricoltura.\nLa propriet\u00e0 dello spazio non \u00e8 limitata alla terra. La propriet\u00e0 dello spazio aereo e delle acque viene decisa a livello internazionale. Altre forme di propriet\u00e0 dello spazio sono state recentemente affermate in altri ambiti, ad esempio per le bande radio dello spettro elettromagnetico o per il cyberspazio.\nSpazio pubblico \u00e8 un termine usato per definire le aree di terra che sono propriet\u00e0 collettiva della comunit\u00e0, ed \u00e8 gestito in suo nome dagli organi delegati; tali spazi sono aperti a tutti, mentre la propriet\u00e0 privata \u00e8 la terra culturalmente posseduta da parte di un individuo o societ\u00e0 per il proprio uso e piacere.\nSpazio astratto \u00e8 un termine usato nella geografia per indicare uno spazio ipotetico caratterizzato dalla completa omogeneit\u00e0. Quando si modellizzano attivit\u00e0 o comportamenti, \u00e8 uno strumento concettuale utilizzato per limitare le variabili estranee come il terreno.\nLo spazio nella psicologia.\nGli psicologi hanno iniziato a studiare il modo in cui viene percepito lo spazio a met\u00e0 del XIX secolo. Coloro che ora si occupano di tali studi lo considerano un ramo distinto dello psicologia. Gli psicologi che analizzano la percezione dello spazio si preoccupano di come vengano percepiti il riconoscimento dell'aspetto fisico di un oggetto o delle sue interazioni, vedi, per esempio, spazio visivo.\nAltri, pi\u00f9 specializzati temi studiati, comprendono la percezione amodale e la permanenza dell'oggetto. La percezione dell'ambiente \u00e8 importante per la sua necessaria rilevanza per la sopravvivenza, soprattutto per quanto riguarda la caccia e l'autoconservazione cos\u00ec come semplicemente la propria idea di spazio personale.\nSono state identificate diverse fobie legate allo spazio, tra cui l'agorafobia (la paura degli spazi aperti), l'astrofobia (il timore dello spazio celeste) e la claustrofobia (la paura degli spazi chiusi)."}
{"id": "958040", "revid": "1452073", "url": "https://it.wikipedia.org/wiki?curid=958040", "title": "1848 (videogioco)", "text": " \n1848 \u00e8 un videogioco strategico a turni per Microsoft Windows del 2005.\n\u00c8 ambientato nel 1848 nell'Impero austriaco durante i moti dell'omonimo anno. Il gioco era sponsorizzato dal Ministero dell'Istruzione ungherese e venne pubblicato gratuitamente, ottenendo un successo di oltre 100.000 download in patria.\nNel 2006 usc\u00ec \"For Liberty!\", un gioco commerciale basato sullo stesso motore.\nModalit\u00e0 di gioco.\nLo scopo \u00e8 sconfiggere l'avversario che cambia in base alla scelta della propria fazione:"}
{"id": "958043", "revid": "78273", "url": "https://it.wikipedia.org/wiki?curid=958043", "title": "Sancho Garces II di Navarra", "text": ""}
{"id": "958044", "revid": "339392", "url": "https://it.wikipedia.org/wiki?curid=958044", "title": "Garcia Sanchez II di Navarra", "text": ""}
{"id": "958045", "revid": "339392", "url": "https://it.wikipedia.org/wiki?curid=958045", "title": "Garcia Sanchez I di Navarra", "text": ""}
{"id": "958046", "revid": "436907", "url": "https://it.wikipedia.org/wiki?curid=958046", "title": "Thomas Bangalter", "text": "Oltre ad essere noto per essere stato uno dei componenti del Daft Punk insieme a Guy-Manuel de Homem-Christo, Bangalter \u00e8 anche ricordato per aver fatto parte del progetto Stardust assieme a Alan Braxe e Benjamin Diamond, del quale \u00e8 stato anche co-produttore assieme a Braxe. Ha inoltre realizzato e prodotto la colonna sonora del film \"Irr\u00e9versible\", con protagonisti Monica Bellucci e Vincent Cassel.\nAutore di varie collaborazioni di successo, Bangalter ha lavorato in coppia con DJ Falcon nel progetto Together ed ha suonato tutte le parti di pianoforte dell'album \"United\", primo disco dei Phoenix.\nBangalter, assieme al suo amico de Homem-Christo nei Daft Punk e ad altri esponenti della musica elettronica francese come Air, Les Rhitmes Digitales, Cassius e Alan Braxe &amp; Fred Falke, \u00e8 uno dei maggiori esponenti del cosiddetto French Touch, termine con il quale si suole indicare sia un genere di musica (in qualche modo accostabile alla funky house, con una forte dose di elettronica) sia il gruppo di artisti che la producono.\nBiografia.\nPrimi anni.\nNato a Parigi nel 1975, Bangalter inizia a suonare il pianoforte all'et\u00e0 di sei anni. Come racconta lo stesso Thomas in una delle sue poche interviste, i genitori erano molto severi al riguardo. Suo padre, Daniel Vangarde, \u00e8 un cantante e produttore francese di origine ebraica, molto noto a livello nazionale grazie a sue produzioni risalenti agli anni settanta e ottanta, da cui Thomas si \u00e8 ispirato, ma senza ripercorrere le orme del padre.\nCarriera.\nNel 1987 conosce Guy-Manuel de Homem-Christo al Lyce\u00e8 Carnot di Parigi e insieme scoprono la musica degli anni sessanta e settanta da cui presero forti ispirazioni per formare diversi gruppi musicali. Cos\u00ec nascono i Darlin', gruppo indie rock, dove Thomas suona il basso affiancato da Laurent Brancowitz, attualmente chitarrista dei Phoenix. Dopo aver ricevuto pesanti critiche negative riguardo l'operato dei Darlin' (definiti \"a bunch of daft punk\"), nel 1993, insieme a de Homem-Christo, si avvicina sempre pi\u00f9 al mondo dell'elettronica, facendo s\u00ec che Laurent lasciasse il gruppo per dedicarsi a progetti pi\u00f9 indie rock insieme ai futuri Phoenix. Grazie a ci\u00f2 si formano ufficialmente i Daft Punk e da l\u00ec comincia il successo di Bangalter.\nNello stesso anno presenta a Stuart Macmillan del duo Slam del materiale da cui sarebbe nato il primo brano dei Daft Punk: \"The New Wave\". Grazie al padre di Bangalter, il nuovo duo acquisisce preziosi consigli e aiuti per entrare meglio nel mondo musicale e della discografia. La realizzazione del primo album, intitolato \"Homework\", \u00e8 avvenuta interamente nella camera di Bangalter, tanto da richiedere il trasloco di mobili per far spazio agli strumenti (da qui il titolo dell'album, cio\u00e8 come se fosse stato realizzato \"come dei compiti scolastici da fare per casa\", secondo le dichiarazioni di Bangalter).\nNel 1997 Bangalter fonda la propria etichetta discografica, la Roul\u00e8; nello stesso anno scopre il cantante Romanthony, il quale avrebbe cantato, nel 2000, in due brani dell'album \"Discovery\", \"One More Time\" e \"Too Long\". L'anno successivo la sua fama raggiunge l'apice grazie al noto brano \"Music Sounds Better with You\", realizzata insieme ai francesi Alan Braxe e Benjamin Diamond, formando gli Stardust. Questo brano nacque per puro caso nel corso di un DJ set presso il \"Rex Club\" di Parigi; Bangalter e Braxe crearono una base sulla quale Diamond, vocalist della serata, cant\u00f2 istintivamente le parole che poi sarebbero diventate il titolo della canzone. Subito dopo, Bangalter collabora con Bob Sinclar nel brano \"Gym Tonic\", il quale ottiene un buon successo nel Regno Unito e lancia un timido Bob Sinclar nel mondo dell'house. In seguito lavora insieme a DJ Falcon creando il progetto Together, ottenendo buoni risultati.\nNel 2000 Thomas partecipa brevemente ad una nuova esperienza musicale insieme ai Phoenix: infatti sar\u00e0 proprio lui a suonare la tastiera in tutti i brani del primo album dei Phoenix, \"United\", ottenendo un gran successo. Dopo questi progetti di successo (tant'\u00e8 che si affermava che tutto ci\u00f2 che toccava il francese diventava oro), Thomas si ricongiunge con Guy-Manuel per iniziare a lavorare al successivo album dei Daft Punk, \"Discovery\". L'album prende tantissimi spunti da vecchie canzoni degli anni '70 e '80 e diventa uno dei migliori e pi\u00f9 venduti album del 2001, superando per alcuni versi \"Homework\".\nNel 2002 compone le canzoni del film di Monica Bellucci e Vincent Cassel, \"Irr\u00e9versible\". Nel 2005 esce \"Human After All\", un album di 45 minuti consistente in 9 tracce pi\u00f9 un'intro (\"On/Off\"), registrato in sole 6 settimane. Per la prima volta un lavoro dei Daft Punk non \u00e8 stato accolto all'unanimit\u00e0 n\u00e9 dalla critica n\u00e9 dal pubblico. Nel 2007, a dieci anni di distanza dal primo album dal vivo dei Daft Punk, esce \"Alive 2007\", produzione in cui i due artisti della scena elettronica francese eseguono mash-up live in maniera incredibilmente innovativa con i loro pezzi pi\u00f9 belli e conosciuti. Il live, ripetuto praticamente in mezzo mondo, diventa un vero successo, non solo per i brani, ma anche per lo spettacolo scenografico.\nNel 2009, su richiesta di Gaspar No\u00e9, produce alcune canzoni mixer per il film francese \"Enter the Void\". Negli anni seguenti si ricongiunge con de Homem-Christo nei Daft Punk per la realizzazione della del film \"\" (2010), ottenendo risultati inaspettati essendo il loro primo contatto con un'orchestra. Nel 2013 esce il quarto album in studio dei Daft Punk, intitolato \"Random Access Memories, \"che, grazie a \"Get Lucky, \"diventa uno degli album di maggior successo della storia della musica. Tra le varie collaborazioni in questo album ricordiamo Pharrell Williams e Giorgio Moroder, un pioniere della musica elettronica.\nVita privata.\n\u00c8 sposato con l'attrice \u00c9lodie Bouchez, da cui ha avuto nel 2002 la sua prima figlia, Tara-Jay, e successivamente Roxan nel 2008. Dal 2004 si sposta a Beverly Hills per motivi di lavoro della moglie e per dedicarsi pi\u00f9 da vicino alla produzione di film propri. Tuttavia attualmente vive a Parigi mentre i suoi studi di registrazione restano a Los Angeles.\nA causa di un acufene (una tinnite), Thomas non si esibisce pi\u00f9 nei locali dal 2002, per paura di poter danneggiare ulteriormente le condizioni delle sue orecchie. Grazie a varie cure l'artista francese riesce comunque a tornare in condizioni ottimali, anche se per\u00f2 la sua presenza nei locali come DJ cala drasticamente, facendo si che la sua popolarit\u00e0, molto salita negli anni '90, venga offuscata."}
{"id": "958049", "revid": "339392", "url": "https://it.wikipedia.org/wiki?curid=958049", "title": "Garcia Sanchez III di Navarra", "text": ""}
{"id": "958054", "revid": "767487", "url": "https://it.wikipedia.org/wiki?curid=958054", "title": "Vanilla Ninja", "text": "Le Vanilla Ninja sono una band femminile rock estone, formatasi nel 2002. La band partecip\u00f2 una volta sola all'Eurovision Song Contest per la Svizzera con la canzone \"Cool Vibes\", posizionatasi all'ottavo posto e hanno tentato la loro seconda partecipazione per l'Estonia con la canzone \"Birds of Peace\", qualificandosi quarte nella selezione locale, l'Eurolaul.\nIl \"girl group\" \u00e8 formato da tre ragazze, oltre al batterista, e ha riscosso enorme successo sia nei Paesi dove hanno debuttato sia altrove, dove la loro fama si dilaga sempre di pi\u00f9 soprattutto attraverso i video tributo su YouTube e attraverso i fanclub.\nStoria del gruppo.\nLa formazione e l'Eurolaul.\nLe Vanilla Ninja si formarono nell'agosto 2002 a Tallinn, in Estonia quando Maarja Kivi e Lenna Kuurmaa, migliori amiche, e Katrin Siska e Piret J\u00e4rvis, compagne di banco, decisero di unirsi per fare musica assieme. Effettivamente tutti i membri del gruppo cantavano, ma le voci principali si alternavano fra Maarja e Lenna, con partecipazioni di Piret e Katrin, la quale \u00e8 stata voce principale nel brano \"Klubikuningad\", contenuto nel loro primo album. Al tempo della formazione il produttore del gruppo era Sven L\u00f5hmus, una figura ben rispettata nei paesi Baltici.\nNel 2002, Maarja partecip\u00f2 all'Eurolaul, le preselezioni per l'Eurovision Song Contest in Estonia, ma fin\u00ec settima. \nNel 2003 la band tent\u00f2 di diventare le rappresentanti dell'Estonia all'Eurovision partecipando all'Eurolaul del 2003, con la canzone \"Club Kung Fu\". Il gruppo dimostr\u00f2 di essere la band pi\u00f9 popolare nel televoto ma, solo in Estonia, \u00e8 compito della giuria decidere la canzone per l'Eurovision Song Contest, indipendentemente dai risultati del televoto. La giuria, che includeva personaggi come Michael Ball, prov\u00f2 di non condividere l'opinione espressa dai televotatori e piazz\u00f2 le ragazze al nono posto, penultime.\nL'album di debutto e \"Traces of Sadness\".\nLa partecipazione all'Eurolaul e la popolarit\u00e0 della canzone aiut\u00f2 il gruppo a organizzare un concerto per l'uscita del loro album di debutto, \"Vanilla Ninja\", uscito nel maggio 2003. Contenendo la versione originale della canzone \"Club Kung Fu\" e il remix insieme ad altre undici nuove canzoni pop-rock sia in inglese che in estone, l'album ebbe un grandissimo successo in Estonia e lanci\u00f2 le ragazze nella corrente principale nazionale, spingendo il gruppo a tentare il successo internazionale in Germania, Austria e Svizzera.\nSeguendo il clamoroso debutto in Estonia, le Vanilla Ninja si sono lanciate come band. Le ragazze non fecero uscire n\u00e9 il loro album di debutto n\u00e9 il loro primo singolo in questi paesi, optando invece per una nuova canzone chiamata \"Tough Enough\". La canzone usc\u00ec in Germania negli inizi di dicembre, per poi uscire successivamente in Austria e Svizzera. La canzone ebbe molto successo, aggiungendo una grande quantit\u00e0 di Live nel popolare canale musicale VIVA, .\nSeguendo il successo del loro singolo di debutto le quattro \"ninja\" fecero uscire \"Club Kung Fu\" in Germania, ed in seguito un terzo singolo dal nome \"Don't Go Too Fast\", prima in Svizzera poi sia in Germania sia in Austria. e fu seguito dal loro secondo album \"Traces Of Sadness\" nel giugno 2004. L'album includeva \"Tough Enough\" e \"Don't Go Too Fast\", cos\u00ec gli altri due singoli tratti dall'album, \"Liar\" e \"When The Indians Cry\".\nL'ingresso di Triinu e \"Blue Tattoo\".\nLa band continua a riscuotere successo in Europa e cos\u00ec pubblicano il terzo singolo \"Liar\". Il singolo entr\u00f2 a fatica nella Top 20 in Germania e Austria, ma arriv\u00f2 solamente 43\u00b0 in Svizzera. Poco dopo, Maarja dovette abbandonare il gruppo poich\u00e9 rimase incinta. Venne quindi sostituita da Triinu Kivilaan, all'epoca quindicenne, che rielaborer\u00e0 \"When the Indians Cry\", facendolo diventare l'ultimo singolo tratto dal loro secondo album.\n\u00c8 stata scelta, oltre alle sue grandi capacit\u00e0 canore, anche per la notevole somiglianza con Maarja, che l'aveva preceduta nel gruppo. Furono mosse molte critiche riguardo al fatto che la nuova \"ninja\" fosse fuori posto in una band formata da ragazze pi\u00f9 grandi di lei di tre o pi\u00f9 anni.\nIntanto il singolo, la prima ballata lenta della band, prima canzone e primo video per Triinu, riscosse enorme successo, raggiungendo l'ottava posizione in Germania, la settima in Austria e solo la 27\u00b0 in Svizzera.\nSull'onda del successo ottenuto dal singolo \"Blue Tattoo\" la band prese un mese di pausa tra il novembre e il dicembre del 2004 per pubblicare del materiale prima di iniziare un tour in Asia. Nel 2004 il gruppo aveva preso l'ardua decisione di \"conquistare il mondo\" e il tour fu un buon tentativo di portare a termine questo obiettivo, attirando nuovi fan in vari stati tra i quali Giappone, Cina, Malaysia e Thailandia.\n\"I Know\" e il terzo album.\nLe Vanilla Ninja ebbero un ruolo chiave nello show \"Your Stars For Christmas\" di VIVA, cantando una versione di \"When the Indians Cry\" dal testo differente, rinominandola \"The Light Of Hope\". Nel Maggio del 2005, la band lanci\u00f2 il nuovo singolo chiamato \"I Know\", girando un video basato sulla violenza domestica. Due settimane dopo l'uscita dell'ultimo singolo, fu pubblicato il terzo album \"Blue Tattoo\", dimostrando il successo piazzandosi al quarto posto nelle classifiche sia quelle tedesche sia quelle svizzere.\nNon paghe del successo che hanno avuto con il loro ultimo singolo, le quattro ragazze decisero di pubblicare il video della versione unplugged di \"I Know\", dove si vedono per la prima volta delle ragazze diverse dal solito.\nL'Eurofestival per la Svizzera.\nNonostante non ottennero tanto successo in Svizzera quanto in Austria e Germania, le ragazze divennero sempre pi\u00f9 popolari con il pubblico svizzero. La loro posizione nelle classifiche miglior\u00f2, con \"Traces Of Sadness\" alla 14\u00aa posizione, ma nonostante ci\u00f2 nessuno si sarebbe mai aspettato l'annuncio shock che avrebbero rappresentato la Svizzera nella cinquantesima edizione dell'Eurovision.\nLa band partecip\u00f2 con il loro quarto singolo, \"Cool vibes\" estratto dal loro terzo album \"Blue Tattoo\". Molti videro in essa una buona canzone pop-rock ma molti credettero che non era il massimo delle ragazze e che non era il genere di canzone adatta all'Eurovision.\nLa canzone non riusc\u00ec ad avere una buona partenza anche per il motivo che la canzone fu bannata dalle classifiche tedesche dopo che il songwriter e produttore David Brandes ammise dopo essere stato accusato di aver comprato 2000\u00a0cd della band estone e della \"new entry\" Gracia Baur.\nI selezionatori svizzeri hanno sofferto per un po' d'anni i poveri risultati nell'Eurovision Song Contest, culminati in nessun punto per Piero Esteriore &amp; The Music Stars nella semifinale del 2004, e cos\u00ec hanno cercato un gruppo abbastanza popolare sia in Svizzera che nei vari paesi Europei. L'annuncio ha provocato la collera di alcune persone, specialmente gli Estoni, poich\u00e9 sentivano che il gruppo avrebbe dovuto rappresentare il loro paese natale e non il paese con cui avevano minor collegamento.\nIn Svizzera altri si sono opposti alla selezione, di nuovo sulla base del fatto che il gruppo non era svizzero. Quindi i selezionatori risposero con il fatto che la canzone era stata scritta da David Brandes, cui la Svizzera ha dato i natali e frequent\u00f2 ivi la scuola, poich\u00e9 egli \u00e8 principalmente tedesco. La loro selezione e partecipazione al contest fu messa subito in giudizio, anche per il fatto che Triinu Kivilaan, per partecipare, doveva essere maggiorenne. Triinu disse di avere 19 anni, ma i selezionatori svizzeri dubitarono e in seguito scoprirono la sua vera data di nascita, che \u00e8 il 4 agosto 1987 e quindi aveva due anni in meno.\nSembrava che le Vanilla Ninja non potessero rappresentare la Svizzera nel 2005, ma i selezionatori svizzeri decisero il contrario, sulla base del fatto che Triinu avrebbe compiuto 18 anni qualche mese dopo la competition. Questo secc\u00f2 un bel po' di gente, che pens\u00f2 che i selezionatori avessero adottato una mano pesante verso le Vanilla Ninja, per\u00f2 non c'era alcun pericolo da parte della giuria che le impedissero di partecipare.\nIl ritorno (2021).\nNel 2021 \u00e8 stato annunciato che il nuovo album delle Vanilla Ninja, \"Encore\", sar\u00e0 pubblicato l'8 ottobre dello stesso anno.\nVanilla Ninja nel marketing.\nLa band ha rappresentato la marca di un gelato ed uno snack (Kohuke) chiamato con il loro nome, prodotto esclusivamente nel loro paese. Tuttavia, la \"Oulson Outsourcing OU\", detentrice dei diritti sul logo, ha venduto nel novembre 2007 il logo delle Vanilla Ninja sul famoso sito di vendita online eBay per 44500 $, senza successo. \u00c8 stato successivamente rimesso all'asta su \"osta.ee\" ed \u00e8 stato aggiudicato da un anonimo per 4.400 \u20ac."}
{"id": "958055", "revid": "1543377", "url": "https://it.wikipedia.org/wiki?curid=958055", "title": "New rave", "text": "New rave (o Nu rave) \u00e8 un termine, coniato dalla rivista NME, che sta ad indicare un genere musicale comprendente elementi di musica elettronica, disco, punk e new wave. Nato nel Regno Unito durante il 2006, ha, come principali esponenti, Klaxons, Trash Fashion, New Young Pony Club, Hadouken!, Late of the Pier, Test Icicles, Bono Must Die e Shitdisco.\nL'estetica del New Rave richiama molto quella della cultura rave, poich\u00e9 i concerti sono spesso incentrati su effetti visivi psichedelici. Inoltre, durante tali spettacoli, \u00e8 possibile vedere neon, barrette fluorescenti e vestiti con colori sgargianti (elementi adottati anche dall'estetica Tecktonik).\nIl termine New Rave viene spesso attribuito, erroneamente, a ogni gruppo rock, e non solo, che presenti delle influenze di musica elettronica, quali ad esempio i Cansei de Ser Sexy.\nOrigine del termine.\nIl termine fu utilizzato per la prima volta da Joe Daniel, fondatore della Angular Records, e venne inserito nel poster \"An Angular Disco\" che pubblicizzava il primo concerto dei Klaxons. In seguito gli stessi Klaxons dichiararono di non appartenere al new rave, descrivendo quest'etichetta come \"uno scherzo che \u00e8 sfuggito di mano\", e sostenendo che inizialmente il termine era utilizzato ironicamente e senza reale intenzione di definire la propria musica."}
{"id": "958056", "revid": "1543377", "url": "https://it.wikipedia.org/wiki?curid=958056", "title": "Chemioterapia antineoplastica", "text": "La chemioterapia antineoplastica o antitumorale \u00e8 il trattamento terapeutico che consiste nella somministrazione di sostanze chimiche allo scopo di eliminare le cellule tumorali e impedirne la proliferazione. Nel corso della terapia potrebbero essere eliminate anche quelle cellule sane caratterizzate da una veloce replicazione, caratteristica anche di quelle tumorali (come le cellule dei bulbi piliferi, del sangue, della mucosa gastrica).\nI farmaci usati per inibire o combattere lo sviluppo dei tumori sono i farmaci antineoplastici o antiblastici, che nel sistema di classificazione anatomico terapeutico e chimico sono classificati come L01.\nDi solito vengono somministrati pi\u00f9 farmaci antineoplastici secondo una procedura chiamata \"polichemioterapia\". Lo scopo principale di un regime polichemioterapico \u00e8 evitare la selezione di una popolazione neoplastica resistente ai farmaci (resistenza). Inoltre l'effetto di una associazione di farmaci \u00e8 in genere superiore (sinergismo) alla somma degli effetti dei singoli agenti utilizzati in monoterapia: questo consente di ottenere gli stessi risultati con un dosaggio pi\u00f9 basso e conseguentemente con minori effetti tossici per l'organismo. Questo \u00e8 particolarmente importante per farmaci che hanno, come gli antineoplastici, un basso indice terapeutico.\nStoria.\nLa chemioterapia per la cura di neoplasie ebbe inizio negli anni quaranta del Novecento con il primo utilizzo di mostarde azotate e di farmaci antagonisti dell'acido folico. In seguito vennero identificati altri composti: alcuni furono \"progettati\" razionalmente (per esempio il 5-fluorouracile); altri vennero scoperti studiando l'attivit\u00e0 antiproliferativa di un numero elevatissimo di molecole. Negli ultimi anni, sono stati individuati molti composti dei quali \u00e8 stato identificato (gi\u00e0 al momento della loro individuazione o poco dopo) il bersaglio molecolare: le terapie con questi composti vengono definite \"terapie a bersaglio molecolare\" (target therapies). \nFarmacodinamica.\nAi fini dell'efficacia dei farmaci antiblastici, dal punto di vista clinico sono importanti alcuni fattori:\n\u00c8 possibile che cellule che presentano la mutazione della proteina p53 (la mutazione di P53 \u00e8 molto frequente nei tumori) siano resistenti al trattamento in quanto incapaci di iniziare l'apoptosi (morte cellulare programmata). Molti dei farmaci utilizzati in terapia antiblastica, infatti, uccidono le cellule in quanto capaci di indurre l'apoptosi.\nLa distruzione frazionata (\"log kill\").\nLa distruzione cellulare da parte degli agenti antineoplastici segue una regola secondo la quale una determinata dose di farmaco uccide una \"frazione fissa \" (non un numero fisso) di cellule.\nLa distruzione cellulare segue quindi un andamento \"esponenziale\" (log kill). Secondo il principio del log kill, la dose di farmaco capace di ridurre una popolazione di 1.000.000 di cellule a 10 ne riduce una di 100.000 a una sola. In pratica una dose fissa di un dato agente uccide una percentuale fissa di cellule (in entrambi i casi, il 99,999%).\nSi ammette che un tumore, per essere clinicamente rilevabile, debba avere una cellularit\u00e0 di circa formula_1, corrispondente a circa 1 g di tessuto ed a 1 formula_2 di volume; anche una terapia medica ottimale comporta una riduzione della cellularit\u00e0 della massa neoplastica variabile da 2 a 5 logaritmi. Quindi, risulta chiaro che un qualsiasi trattamento chemioterapico debba comprendere pi\u00f9 cicli. Il concetto \u00e8 ben esemplificato dal caso di alcune leucemie in cui ad una prima fase della terapia, detta di \"induzione\", ne seguono altre due, dette di \"consolidamento\" e di \"mantenimento\".\nDa quanto detto sopra, secondo la legge del log kill nessuna terapia antineoplastica sarebbe potenzialmente in grado di eliminare la totalit\u00e0 delle cellule neoplastiche di un dato tumore. In realt\u00e0 si assume che quando il numero di cellule \u00e8 portato al di sotto di una certa soglia, intervengano altri meccanismi, come l'immunit\u00e0, che sono in grado di assicurare il controllo della neoplasia.\nClassificazione.\nAgenti alchilanti.\nGli agenti alchilanti sono composti ad azione antitumorale che agiscono inibendo la replicazione del DNA e, secondariamente, inducendo alterazioni nella trascrizione dell'RNA e il blocco della sintesi proteica. Vengono definiti tali in quanto in grado di inserire gruppi alchilici (CnH2n+1) nelle basi azotate (solitamente in posizione N7 della guanina). Questo processo di alchilazione determina la formazione di legami crociati (\"cross-link\") nella doppia elica: gli addotti cos\u00ec generati sono poi coinvolti in una complessa serie di modificazioni, variabili a seconda del composto utilizzato, che esita in un'inibizione o inaccurata replicazione del DNA stesso. Il meccanismo sopra descritto \u00e8 alla base degli effetti citotossici, mutageni, teratogeni e carcinogeni propri di questi composti.\nPoich\u00e9 interagiscono con DNA, proteine e RNA preformati, gli alchilanti non sono fase-specifici e almeno alcuni non sono ciclo cellulare-specifici. Questi composti non sono dunque in grado di discriminare il DNA normale rispetto a quello tumorale e, agendo in maniera aspecifica, sono associati a basso indice terapeutico ed importante rischio di tossicit\u00e0. Al di l\u00e0 di ci\u00f2, le cellule tumorali risultano comunque tra le pi\u00f9 colpite, in quanto l'azione di tali farmaci si esplica su cellule in rapida divisione. Tuttavia anche le cellule ematopoietiche, riproduttive ed endoteliali si dividono rapidamente e la loro morte determina i pi\u00f9 comuni effetti collaterali propri degli agenti alchilanti: anemia, pancitopenia, amenorrea, spermatogenesi alterata, danno della mucosa intestinale, alopecia, e aumento del rischio di malignit\u00e0. \nCitotossici.\nI farmaci \"citotossici\" (o citostatici o antiproliferativi) sono una categoria di antineoplastici che agisce interagendo con il DNA bloccandone la duplicazione o con i componenti del DNA impedendone la formazione.\nUn prototipo di questa classe \u00e8 rappresentato dall'idrossiurea (HDU), il derivato N-monoidrossilato di questa semplice molecola organica. Grazie a questa piccola modifica, l'HDU interferisce con l'atomo di ferro dell'enzima ribonucleotide reduttasi (RDPR), necessario alla conversione da ribonucleosidi a desossi-ribonucleosidi, e quindi alla sintesi del DNA. Farmaco analogo, ora abbandonato, era il guanazolo, un derivato del triazolo.\nLa \"caracemide\", derivato dell'N-acetil-urea ed utilizzata molto poco per l'eccessiva tossicit\u00e0, agisce invece interferendo con un altro enzima deputato alla sintesi delle purine, la fosforibosil-pirofosfato amino-trasferasi (PRPP-AT), perch\u00e9 avente analogia di struttura con l'amminoacido glutammina. Agenti con meccanismo analogo e cio\u00e8 con un antagonismo verso la glutammina, erano gli antibiotici \"azaserina\" e \"DON\" (diazossi-norleucina), utilizzati fino agli anni settanta nella terapia dei sarcomi.\nUna categoria diversa di farmaci sviluppati appartenenti ai citotossici sono gli antagonisti del metabolismo delle poliammine, ammine endogene implicate nei processi di proliferazione cellulare. Le pi\u00f9 note sono conosciute coi nomi i putrescina, spermina e spermidina. L'unico farmaco ancora utilizzato di questa categoria \u00e8 il \"MGBG\" (metil-gliossale bis-guanilidrazone), un inibitore dell'enzima S-adenosilmetionina (SAM) decarbossilasi, che risulta efficace ed abbastanza ben tollerato. Ma ve ne sono alcune decine di analoghi in sperimentazione, perch\u00e9 dai dati di laboratorio risulta che la loro efficacia sulle cellule maligne \u00e8 maggiore che sulle cellule normali. Le cellule tumorali, infatti, necessitano di quantit\u00e0 di poliammine molto pi\u00f9 alte delle cellule normali, che invece proliferano poco o affatto. Questo garantirebbe una certa selettivit\u00e0 di azione ed una minore presenza di effetti collaterali collegati alla chemioterapia con queste sostanze.\nAntibiotici.\nEsiste una vasta gamma di antibiotici naturali che possiedono effetti citotossici tali da poterne razionalizzare il loro uso nella terapia anti-tumorale. La loro azione principale \u00e8 quella di formare legami covalenti con gli acidi nucleici, interferndo con la sintesi del DNA. Alcuni antibiotici tuttavia agiscono con meccanismi molecolari differenti.\nProbabilmente, il primo antibiotico antitumorale usato \u00e8 stato la \"puromicina\". Questo analogo dell'adenina \u00e8 capace di \"ingannare\" il sistema dei ribosomi operanti la sintesi proteica cellulare, sostituendosi ad un RNA di trasporto (tRNA) per gli amminoacidi e provocando la terminazione prematura della proteina nascente. Fu per\u00f2 quasi subito abbandonata data l'estrema non-specificit\u00e0 ed alta tossicit\u00e0 sistemica.\nDalla met\u00e0 degli anni '50 venne introdotta nella chemioterapia l\"actinomicina D\", isolata dallo Streptomyces griseus e risultata attiva in alcuni sarcomi, nel coriocarcinoma e nei linfomi. Questo antibiotico possiede una certa specificit\u00e0 nei confronti delle regioni del DNA ricche delle basi guanina e citosina ed impedisce la genesi dell'RNA messaggero dal filamento corrispondente di DNA.\nVerso gli anni '60 venne scoperta l'adriamicina (o doxorubicina) da un altro streptomicete. Oggi l'adriamicina \u00e8 largamente impiegata nella maggioranza dei carcinomi e sarcomi umani, sia come tale che come derivati (Idarubicina, Daunoblastina, ecc.). Ha lo svantaggio di essere molto tossica per il miocardio (tessuto cardiaco): la sua tossicit\u00e0 \u00e8 molto veloce e pu\u00f2 causare per questo anche la morte del paziente. I derivati menzionati sono sensibilmente migliori e hanno una minore cardiotossicit\u00e0.\nLa \"mitramicina\" \u00e8 un antibiotico appartenente al gruppo degli intercalanti del DNA: ha la strana (inspiegata) elettivit\u00e0 per il tessuto osseo e le metastasi che in esso vi si localizzano. Oggi \u00e8 usata raramente.\nLe \"mitomicine\" sono un piccolo gruppo di antibiotici largamente usate in passato (specie per il carcinoma mammario, gastrico e pancreatico) ma oggi con limitata utilizzazione. Fungono da alchilanti del DNA, con cui formano legami covalenti e ne inducono la rottura.\nSi usa ancora la \"mitomicina C\" nella chemioterapia del tumore uterino, vescicale e polmonare in combinazione con la radioterapia.\nLa \"bleomicina\" \u00e8 il membro principale di un gruppo di antibiotici risultati efficaci nei linfomi. Ha praticamente lo stesso meccanismo d'azione delle mitomicine. \u00c8 l'unico farmaco, a parte i derivati del platino, a mostrare un'alta selettivit\u00e0 contro il tumore del testicolo.\nAgenti antimetaboliti.\nGli antimetaboliti agiscono specificamente sui componenti delle basi azotate del DNA. In particolare interferiscono con le reazioni che portano alla formazione dell'anello pirimidinico o di quello purinico.\nGli antimetaboliti possono sia interferire con la formazione di questi componenti, sia sostituirsi ad essi rendendoli antagonisti (o antimetaboliti).\nIn questo caso, a differenza degli alchilanti, \u00e8 importante il tempo di esposizione; infatti pi\u00f9 esso aumenta e maggiore sar\u00e0 il numero di molecole che reagiranno.\nRiguardo agli analoghi purinici, il primo composto ufficiale di questa classe ad essere impiegato, \u00e8 stata la \"6-mercaptopurina\" o Purinethol (6-MP), molto efficace nelle leucemie linfatiche infantili. Un suo derivato chiamato \"azatioprina\" \u00e8 ancora oggi usato come immunosoppressore. Dopo vennero la \"6-tio-guanina\" (6-TG) e la \"8-aza-guanina\" (8-AG) anch'esse impiegate nelle leucemie ma oggi abbandonate. \nDa circa sei anni sono stati introdotti altri antagonisti delle purine nella lotta soprattutto alle emopatie e mielopatie maligne:\nGli analoghi pirimidinici hanno fatto la loro entrata con il \"fluoro-uracile\"(5-FU), ancora oggi attivamente impiegato nel carcinoma mammario, nel carcinoma gastrico ed in quello colo-rettale, in associazione con altri farmaci. Successivamente vennero introdotti la \"-fluoro-deossiuridina\" e la \"5-bromouridina\". Le leucemie ed i linfomi non-Hodgkin beneficiarono agli inizi degli anni '80 con la scoperta della \"citarabina\" (o citosina arabinoside), un antagonista della DNA polimerasi-\u03b1 e perci\u00f2 inibitore della replicazione del DNA. Esistono oggi dei derivati migliorati di questi farmaci (\"fludarabina\", \"gemcitabina\" e \"capecitabina\") con relativa minore tossicit\u00e0 sistemica e superiore efficacia.\nUn salto significativo venne con l'introduzione degli antagonisti dell'acido folico. Quando si scopr\u00ec che questa vitamina ubiquitaria \u00e8 necessaria in alcuni passi della sintesi del DNA, i ricercatori intuirono subito il potenziale dei suoi antagonisti. Furono sintetizzati cos\u00ec l\"aminopterina\" ed il \"metotrexato\", risultati molto efficaci nelle leucemie acute infantili, nei linfomi, nel corioncarcinoma e nell'osteosarcoma. \nSin dagli anni '80, sono stati sintetizzati decine di analoghi, solo alcuni dei quali sono stati sperimentati e mostrano un profilo farmacologico e di efficacia assai superiore a quello dei loro \"predecessori\". Oggi sono gi\u00e0 sotto sperimentazione clinica il \"pemetrexed\" sale di sodio, che sembra risultare molto promettente e superiore al metotrexato, e derivati quali il \"raltitrexed\", il \"plevitrexed\" ed il \"nolatrexed\".\nOrmoni.\nGli ormoni vengono utilizzati in particolare per le neoplasie agli organi pi\u00f9 sensibili ad essi, come la mammella nella donna e la prostata nell'uomo, soprattutto in seguito all'intervento chirurgico per eliminare eventuali cellule rimaste ed evitare la formazione di metastasi.\nPoich\u00e9 questi organi si sviluppano rispettivamente grazie agli ormoni estrogeni e testosterone, quando nell'organo si forma un tumore anch'esso \u00e8 sottoposto all'influenza (e quindi allo sviluppo) da parte degli ormoni.\nLa terapia ormonale consisteva inizialmente nel somministrare testosterone alle donne con cancro alla mammella.\nAttualmente la terapia si basa principalmente su anti-estrogeni (es. tamoxifene e raloxifene) nel caso della donna.\nUn grande salto di qualit\u00e0 \u00e8 stato fatto con la scoperta degli inibitori dell'aromatasi, l'enzima che partendo dal testosterone opera la sintesi di estradiolo. Il primo scoperto fu lamino-glutetimide, che per\u00f2 opera un'inibizione non-selettiva anche di tutte le vie che portano all sintesi di androgeni e glucocorticoidi. Molto migliore come selettivit\u00e0 sono risultati il \"vorozolo\", il \"fadrozolo\", l\"exemestano\" e l\"anastrozolo\", selettivo per l'aromatasi ed oggi usato assieme ad altri farmaci nella terapia dei carcinomi ormono-sensibili.\nNelle donne in menopausa, alte dosi di estrogeni hanno invece effetti maggiori del testosterone.\nLa terapia ormonale \u00e8 usata anche per trattare neoplasie all'endometrio (utero), leucemie e linfomi. Sin dalla sua introduzione nella storia della chemioterapia, il farmaco di maggiore impiego per trattare queste forme \u00e8 stato il \"prednisone\", seguito dal metil-prednisolone, associato sempre ad alchilanti o antimitotici.\nAntimitotici.\nI farmaci antimitotici, come dice il nome stesso, impediscono la mitosi cio\u00e8 la riproduzione cellulare. \nIl primo antimitotico impiegato \u00e8 stato la \"colchicina\", alcaloide estratto dal Colchicum autumnale (o \"freddolina\"). \u00c8 molto attiva ed agisce impedendo la polimerizzazione del sistema cellulare dei microtubuli, usato dalla cellula per il trasporto metabolico e la creazione del \"fuso mitotico\", necessario alla divisione cellulare. Oggi \u00e8 del tutto abbandonata.\nDopo fu il turno della \"podofillina\", isolata dal Podophyllum peltatum (una pianta usata dagli indiani d'America per curare i condilomi cutanei) e dotata di buona attivit\u00e0 verso gli epiteliomi ed i sarcomi. Data la sua tossicit\u00e0 generalizzata, ne sono stati preparati dei derivati con maggiore selettivit\u00e0 e minori effetti collaterali: l\"etoposide\" o VP16 ed il \"teniposide\" o VM26. Sono tutt'oggi impiegati in schemi polichemioterapici per linfomi e molti tipi di carcinoma.\nUna molecola con attivit\u00e0 simile alla colchicina ed alla podofillina \u00e8 la \"combretastatina\", isolata dalla pianta africana Combretum caffrum. Sono stati eseguiti molti esperimenti su questa molecola per migliorarne la biodisponibilt\u00e0, che \u00e8 stata ottimizzata sintetizzando il suo derivato fosforico (combretastatin-3'-fosfato) molto pi\u00f9 solubile della molecola originale. \u00c8 attiva nei tumori gastrointestinali e polmonari ad elevata vascolarizzazione.\nUna categoria di antimitotici che agisce sui microtubuli \u00e8 quella degli alcaloidi della Vinca rosea, composti chimici di un certo peso molecolare ed oggi usati praticamente in ogni tipo di carcinoma, sarcoma e malattie linfoproliferative. Il primo alcaloide ad essere usato fu la vinblastina; poi seguirono la \"vincristina\" e la \"vinorelbine\"; l'ultima molecola attiva ad essere stata scoperta, appartenente a questa classe di antineoplastici, \u00e8 la \"vinflunina\".\nUn'analoga classe di antimitotici, i \"taxani\", sono degli alcalodi isolati dal Taxus canadensis ed agiscono in modo esattamente opposto alla colchicina: \"congelano\", cio\u00e8, i microtubuli impedendone il loro ricambio e movimento dentro la cellula. Il primo ad entrare in terapia fu il \"paclitaxel\", risultato molto attivo i vari carcinomi e sarcomi, seguito dal \"docetaxel\", che ha una farmacocinetica e biodisponibilit\u00e0 migliori. \nTutti i farmaci suddetti che bersagliano il sistema dei microtubuli hanno nello specifico l'effetto collaterale della neuropatia, specie periferica, dato che possono interferire con il trasporto di proteine lungo gli assoni nervosi.\nEffetti collaterali.\nGli effetti collaterali della chemioterapia sono causati dal fatto che i farmaci chemioterapici, che eliminano le cellule tumorali o inibiscono la loro capacit\u00e0 di moltiplicarsi e di diffondersi, distruggono anche alcune cellule sane come le cellule del sangue, dei follicoli piliferi, del cavo orale, dello stomaco, dell'intestino e quelle degli organi riproduttivi. In questi casi si possono verificare:\nGli effetti collaterali vengono attenuati rispetto al passato poich\u00e9 si raggiunge lo stesso risultato terapeutico con dosi minori o con la sostituzione dei farmaci pi\u00f9 tossici con nuove sostanze pi\u00f9 tollerate.\nL'intensit\u00e0 degli effetti collaterali varia dalla costituzione fisica particolare di ogni individuo e pu\u00f2 essere ridotta o annullata tramite farmaci specifici. La durata degli effetti indesiderati \u00e8 di solito breve o collegata al tempo in cui avviene il trattamento.\nEffetti collaterali a lungo termine.\n\u00abQuando la chemioterapia colpisce alcuni organi, come quelli riproduttori, oppure i reni, il cuore o il fegato, i danni arrecati possono essere permanenti\u00bb.\nResistenza.\nParlando della resistenza agli agenti antineoplastici \u00e8 necessario distinguere tra resistenza osservata in vitro e resistenza \"in vivo\" al trattamento.\nIn vivo, infatti, la resistenza si instaura anche in base a fattori anatomo-fisiologici, ad esempio nel caso in cui un determinato farmaco non sia in grado di raggiungere concentrazioni citotossiche per un periodo adeguato di tempo. Questa situazione si verifica quando le cellule neoplastiche sono confinate in organi difficilmente accessibili dai farmaci, i cosiddetti \"santuari\" (ad esempio il sistema nervoso centrale, per la presenza della barriera emato-encefalica, e il testicolo, a causa della barriera emato-testicolare). A questo meccanismo possono aggiungersi errori nello schema terapeutico, che prevedono una dose troppo bassa o che si mantiene su livelli adeguati solo per un periodo limitato di tempo.\nLa farmacoresistenza pu\u00f2 essere indotta anche da cause relative alla fisiologia peculiare della massa tumorale: ad esempio un eccessivo volume della neoplasia determina nell'ambito della stessa la formazione di estese aree ischemiche, che rendono difficile sia il trasporto del farmaco, sia quello dell'ossigeno nelle vicinanze delle cellule cancerose. Alcuni antineoplastici provocano la morte cellulare tramite la formazione di reattivi dell'ossigeno: si comprende quindi come la mancanza dell'ossigeno comporti necessariamente una riduzione dell'attivit\u00e0. Inoltre la presenza di una estesa area ischemica comporta la selezione di cellule con mutazioni di P53 che, essendo incapaci di iniziare l'apoptosi, sono anche resistenti a molti farmaci.\nVi sono poi ulteriori fattori, propri della cellula neoplastica, che si oppongono all'azione dei farmaci antineoplastici. Tali fattori sono responsabili della resistenza \"intrinseca\", la resistenza cio\u00e8 che si sviluppa durante la prima somministrazione del farmaco (un esempio tipico di questo \u00e8 la \"MultiDrug Resistance\"), oppure della resistenza \"acquisita\" o \"secondaria\", che si verifica in tumori precedentemente sensibili ad una data molecola in corso di \"progressione\" o \"recidiva\" di malattia.\nCritiche della medicina alternativa.\nTeorie del complotto.\nNell'ambito delle medicine alternative, i sostenitori di terapie non convenzionali hanno spesso diffuso, senza alcun fondamento scientifico, affermazioni errate o imprecise sull'efficacia clinica e la sicurezza delle chemioterapie oncologiche. In particolare si afferma che sarebbero in atto strategie speculative nel mantenere ingiustificatamente alto il prezzo dei farmaci antitumorali. In realt\u00e0 l'identificazione, lo sviluppo e la registrazione di un farmaco richiede indubbiamente un investimento molto rilevante.\nEfficacia delle cure.\nUna delle leggende urbane pi\u00f9 diffuse afferma che la chemioterapia sarebbe efficace solo nel 2% dei pazienti trattati. In realt\u00e0, lo studio cui viene associata spesso tale asserzione non \u00e8 uno studio medico ma economico, il cui fine era cercare di stabilire non tanto l'efficacia quanto l'economicit\u00e0 della chemioterapia, e che si basava su alcune statistiche di sopravvivenza del 1998. \nLe reali statistiche di sopravvivenza sono infatti ben diverse, ad esempio oggettivando \"pi\u00f9 dell'80% di donne guarite dal cancro mammario, del 50% di guarigioni in tumori \"difficili\" come quello gastrico o del 90% di guarigioni dalla leucemia\". D'altronde \u00e8 indicato anche all'inizio della pubblicazione in questione che la sopravvivenza totale per i tumori in Australia (la nazione che era stata presa in esame dalla ricerca) \u00e8 di oltre il 60%. Lo studio infatti non afferma che la chemioterapia sia efficace solo nel 2% dei casi, ma che di tutti i pazienti con tumore (compresi quelli che avevano tumori per i quali la chemioterapia non \u00e8 utilizzata) il 2% aveva ricevuto benefici imputabili esclusivamente alla chemioterapia isolata, mentre nel gran numero di restanti casi ad esito positivi i benefici erano dovuti all'uso sinergico di chemioterapia, radioterapia e chirurgia oncologica, combinazione utilizzata nella maggioranza dei tumori, oppure delle sole radioterapia e chirurgia. Nello studio inoltre erano esclusi i tumori che hanno come terapia di prima scelta la chemioterapia (come le leucemie). La percentuale del 2%, infine, \u00e8 una media matematica dei risultati ottenuti nei vari tipi di tumore senza differenziarne la sede. Com'\u00e8 noto, esistono tumori con buona possibilit\u00e0 di cura ed altri con scarso esito, e questo \u00e8 ben indicato nello studio (come nel caso, rispettivamente, dei tumori al testicolo che in genere rispondono bene ai trattamenti chemioterapici con un contributo della chemio del 41%, e di quelli dello stomaco che al contrario hanno un trattamento prevalentemente chirurgico, di cui quindi solo il 0,7% degli esiti positivi \u00e8 attribuibile alla chemioterapia senza intervento chirurgico, mentre con la chirurgia la percentuale sale significativamente).\nEticit\u00e0 delle terapie sperimentali.\nNello stesso ambito \"alternativo\", un'altra diffusa leggenda urbana consiste nella citazione impropria di un vecchio studio sociologico del 1986, che aveva l'obiettivo di valutare l'eticit\u00e0 della somministrazione a pazienti di terapie sperimentali. I sostenitori delle medicine alternative sostengono che dai risultati di questo studio si evincerebbe che solo il 5% dei medici utilizzerebbe la chemioterapia per s\u00e9 stesso. \nNello studio tuttavia, ad un campione ridotto di medici (118, di cui solo 79 risposero, e di specialit\u00e0 differenti), veniva somministrato un questionario che ipotizzava una serie di scenari clinici diversi, e proponeva diverse terapie tra cui scegliere per lo specifico problema considerato. Il 5% citato \u00e8 riferito ad uno scenario in cui si ipotizzava una diagnosi di adenocarcinoma del lobo superiore destro del bronco senza metastasi, proponendo la scelta tra radioterapia, nessuna operazione immediata e chemioterapia. La maggior parte dei medici interrogati (61%) avrebbe scelto la radioterapia, che infatti per il tipo di tumore considerato \u00e8 il trattamento pi\u00f9 efficace: la forma di chemioterapia prevista dallo scenario era infatti considerata sperimentale. \nLo studio infatti non era relativo alla \"preferenza per la chemioterapia\" in quanto tale, ma intendeva invece valutare solo quanto fosse accettabile, in generale, proporre terapie sperimentali senza conoscerne l'efficacia per una specifica patologia. Il risultato del 5% riportato da molte fonti complottistiche dunque ha un significato completamente diverso da quello che gli viene artificiosamente ed erroneamente attribuito: \u00e8 infatti ovvio che i medici interpellati abbiano considerato non accettabile la proposta (in generale) di effettuare una terapia sperimentale (che, nel caso specifico, era la chemioterapia dell'epoca per quel ben specifico tipo di tumore), al posto di una terapia all'epoca gi\u00e0 comprovata (la radioterapia per quel tumore), scelta che rappresentava l'unico scopo dello studio. Viene inoltre rilevato che, essendo stato effettuato nel 1986, lo studio si riferiva comunque a terapie ormai superate."}
{"id": "958057", "revid": "729019", "url": "https://it.wikipedia.org/wiki?curid=958057", "title": "Radio Popolare Salento", "text": "Radio Popolare Salento \u00e8 un'emittente radiofonica fondata nel 1986 a Taranto, da dove trasmette. La radio \u00e8 specializzata nell'informazione libera ed indipendente; si pu\u00f2 ascoltare nelle citt\u00e0 di Taranto e Lecce, nelle aree limitrofe del Golfo di Taranto (Basilicata e Calabria), nella provincia di Lecce e nella zona sud della Provincia di Brindisi. Nel 1996 \u00e8 entrata a far parte del circuito di Popolare Network."}
{"id": "958058", "revid": "130040", "url": "https://it.wikipedia.org/wiki?curid=958058", "title": "Sancho Garces IV di Navarra", "text": ""}
{"id": "958060", "revid": "486946", "url": "https://it.wikipedia.org/wiki?curid=958060", "title": "Antitumorali", "text": ""}
{"id": "958061", "revid": "1915706", "url": "https://it.wikipedia.org/wiki?curid=958061", "title": "Acido clorico", "text": "L'acido clorico (HClO3) \u00e8 un acido corrosivo che si comporta come un potente comburente.\nSintesi.\nViene prodotto trattando clorati con un acido forte come l'acido solforico.\nIl solfato di bario, insolubile, viene eliminato dai prodotti.\nUn altro metodo consiste nel riscaldamento dell'acido ipocloroso, con produzione di acido cloridrico e acido clorico:\nCaratteristiche.\n\u00c8 stabile in soluzioni acquose fino al 30%. A pressione ridotta, si pu\u00f2 concentrare sopra il 40% per evaporazione dell'acqua. Sopra queste concentrazioni, e per riscaldamento, l'acido clorico si decompone producendo diversi prodotti:"}
{"id": "958068", "revid": "339392", "url": "https://it.wikipedia.org/wiki?curid=958068", "title": "Egovernance", "text": ""}
{"id": "958070", "revid": "72396", "url": "https://it.wikipedia.org/wiki?curid=958070", "title": "Moreno Musetti", "text": "Carriera.\nNella categoria dilettanti corse nell'U.C. Serravalle vincendo diverse gare: tra esse una tappa al Giro del Friuli, la Coppa d'Argento a Ciri\u00e9, la Corsa di Coppi ad Alassio e il Giro delle Due Provincie a Cascina.\nGareggi\u00f2 per tre anni tra i professionisti, dal 1986 al 1988, nella squadra Santini-Cierre, poi divenuta Selca-Conti; non colse vittorie n\u00e9 piazzamenti di rilievo, ma partecip\u00f2 al Giro d'Italia 1988, ritirandosi durante la sesta tappa a causa della frattura di due costole rimediata prima dell'inizio della corsa.\nNel 1988 smise di correre, diventando vigile urbano nonch\u00e9 direttore sportivo di squadre dilettanti."}
{"id": "958074", "revid": "13833", "url": "https://it.wikipedia.org/wiki?curid=958074", "title": "Pisino d'Istria", "text": ""}
{"id": "958076", "revid": "767487", "url": "https://it.wikipedia.org/wiki?curid=958076", "title": "Stardust (gruppo musicale)", "text": "Gli Stardust sono stati un gruppo musicale formato dai produttori e disc jockey Thomas Bangalter (membro dei Daft Punk) e Alan Braxe, e il vocalist Benjamin Diamond.\nIl trio raggiunse un'enorme popolarit\u00e0 grazie al brano \"Music Sounds Better with You\", realizzato nel 1998 e Il brano venne registrato a Parigi dalla \"Daft House productions\" della quale Bangalter \u00e8 uno dei proprietari. La canzone nacque casualmente nel corso di un DJ set al \"Rex Club\", un locale di Parigi: Bangalter e Braxe crearono la base sulla quale Diamond istintivamente cant\u00f2 le parole, che le hanno dato il famoso titolo. Il giorno dopo, il trio realizz\u00f2 la canzone registrandola in studio.\nNonostante un'offerta da tre milioni di dollari avanzata a Bangalter per produrre un intero LP, i tre decisero di non continuare la collaborazione. Diamond e Braxe proseguirono nella loro carriera solista mentre Bangalter, assieme a Guy-Manuel de Homem-Christo, si butt\u00f2 nella lavorazione del secondo album dei Daft Punk, \"Discovery\"."}
{"id": "958077", "revid": "73843", "url": "https://it.wikipedia.org/wiki?curid=958077", "title": "Stardust", "text": ""}
{"id": "958078", "revid": "125601246", "url": "https://it.wikipedia.org/wiki?curid=958078", "title": "Casa della memoria e della storia", "text": "La Casa della Memoria e della Storia \u00e8 un'istituzione del Comune di Roma, un luogo di cultura nato con l'intento di raccontare, conoscere e condividere la memoria e la storia del Novecento e di Roma.\nAlla sua attivit\u00e0 e gestione partecipano associazioni che rappresentano la memoria storica dell'antifascismo, della Resistenza, della guerra di Liberazione, della memoria delle vicende del XX secolo e istituti culturali che hanno finalit\u00e0 di ricostruzione, conservazione e promozione di tale memoria.\nIn particolare fanno parte della Casa della memoria e della Storia, per continuare il loro lavoro di ricerca, documentazione, didattica e divulgazione storica, quelle associazioni testimoni dirette dell'esperienza antifascista e democratica romana, alcune delle quali hanno donato il loro prezioso archivio, insieme ad istituti culturali e associazioni:\nRaccoglie al suo interno spazi museali e una biblioteca.\n\u00c8 stata inaugurata il 24 marzo 2006, in occasione dell'anniversario dell'eccidio delle Fosse Ardeatine."}
{"id": "958084", "revid": "6923", "url": "https://it.wikipedia.org/wiki?curid=958084", "title": "Discografia degli Iron Maiden", "text": "La discografia degli Iron Maiden, gruppo musicale heavy metal britannico, \u00e8 costituita da numerosi album in studio e dal vivo, raccolte e singoli pubblicati tra il 1979 e il 2021.\nA ci\u00f2 vanno conteggiati anche alcuni EP e svariati album video, usciti nello stesso periodo."}
{"id": "958091", "revid": "965226", "url": "https://it.wikipedia.org/wiki?curid=958091", "title": "Antonello Soro", "text": "\u00c8 stato deputato alla Camera dal 1994 al 2012, e presidente dell'autorit\u00e0 garante per la protezione dei dati personali dal 19 giugno 2012 al 28 luglio 2020.\nBiografia.\nLaureato in medicina e chirurgia, ha avviato la sua esperienza politica nel movimento giovanile della Democrazia Cristiana. \u00c8 stato sindaco di Nuoro dal 1979 al 1980, e poi consigliere regionale della Sardegna dal 1984 al 1994, ricoprendo anche l'incarico di Presidente del gruppo consiliare della Democrazia Cristiana.\nHa partecipato alla costituzione del Partito Popolare Italiano, del quale \u00e8 stato il primo segretario regionale, e per il quale \u00e8 stato eletto deputato alle elezioni politiche del 1994 e del 1996.\nNel 1995 \u00e8 vicepresidente del gruppo dei deputati popolari guidato da Nino Andreatta.\nNel 1997 \u00e8 nominato coordinatore della segreteria nazionale del PPI guidato da Franco Marini.\nNel 1998 viene eletto presidente del gruppo parlamentare \"Popolari e Democratici - L'Ulivo\", sostituendo Sergio Mattarella.\nRieletto deputato nel 2001, \u00e8 stato presidente della Giunta delle elezioni della Camera, ha aderito alla Margherita ed \u00e8 stato confermato a Montecitorio per la lista dell'Ulivo nel 2006. Nello stesso anno viene nominato coordinatore nazionale dell'esecutivo della Margherita. E' uno dei tre coordinatori nella fase costituente del Partito Democratico.\nNell'ottobre del 2007 diventa primo presidente del gruppo del PD alla Camera dei deputati. Rieletto alla Camera nel 2008 \u00e8 stato confermato Capogruppo alla Camera del PD. Si \u00e8 dimesso dall'incarico nel novembre 2009.\nNel Governo ombra del Partito Democratico \u00e8 stato individuato come Ministro per i Rapporti con il Parlamento da Walter Veltroni dal 9 maggio 2008 al 21 febbraio 2009, funzioni che svolge in quanto Capogruppo alla Camera in collaborazione con il suo omologo al Senato Anna Finocchiaro. Ha fatto parte della corrente Areadem.\nDopo essere stato eletto componente del Garante per la protezione dei dati personali si \u00e8 dimesso da parlamentare il 7 giugno 2012. Ha ricoperto la carica di presidente del Garante per la protezione dei dati personali dal 19 giugno 2012 fino al 29 luglio 2020.\nIl 26 novembre 2014 \u00e8 stato eletto vice presidente del gruppo di lavoro che riunisce le autorit\u00e0 per la privacy dei Paesi UE (WP Art. 29)."}
{"id": "958133", "revid": "436907", "url": "https://it.wikipedia.org/wiki?curid=958133", "title": "Guy-Manuel de Homem-Christo", "text": "\u00c8 stato il cofondatore, assieme a Thomas Bangalter, dei Daft Punk. Assieme ad \u00c9ric Chedeville ha fondato anche il gruppo Le Knight Club. De Homem-Christo e Chedeville sono co-fondatori dell'etichetta discografica \"Crydamoure\". Anche suo fratello, Play Paul, \u00e8 coinvolto nel mondo della musica house.\nBiografia.\nde Homem-Christo ha origini portoghesi: il suo bisnonno era lo scrittore ed intellettuale nazionalista Homem Cristo Filho, fondatore della rivista \"Ideia Nacional\" (1915) e morto prematuramente nel 1928 in esilio a Roma in un incidente automobilistico. Impara a suonare la chitarra all'et\u00e0 di sette anni. All'et\u00e0 di 14 anni inizia a suonare la chitarra elettrica e a scrivere alcune canzoni.\nNel 1987 fece la conoscenza di Thomas Bangalter presso il Lyc\u00e9e Carnot, condividendo la passione per la musica degli anni sessanta e settanta che avrebbe ispirato le sonorit\u00e0 dei futuri Daft Punk. Poco tempo dopo form\u00f2 il gruppo rock Darlin', che ebbe vita breve.\nNel 1993 form\u00f2 i Daft Punk con Bangalter, pubblicando il primo singolo \"The New Wave\" nello stesso periodo. Realizza il logo dei Daft Punk e alla fine, nel 1995, grazie al successo di \"Da Funk\", pubblicarono il loro primo album, \"Homework\", inciso nella camera da letto di Bangalter. Parallelamente ai Daft Punk, de Homem-Christo fond\u00f2 il gruppo Le Knight Club e l'etichetta discografica Crydamoure.\nNel 2008 ha prodotto il brano \"Sexuality\" insieme a S\u00e9bastien Tellier. Nel 2011 \u00e8 uscita la del \"\" dei Daft Punk e nello stesso anno ha composto insieme a Kavinsky della ED Banger le musiche del film \"Drive\" e l'album \"Outrun\"."}
{"id": "958147", "revid": "33689", "url": "https://it.wikipedia.org/wiki?curid=958147", "title": "Propensione media al consumo", "text": ""}
{"id": "958156", "revid": "785863", "url": "https://it.wikipedia.org/wiki?curid=958156", "title": "Cronologia delle strisce giornaliere di Popeye", "text": ""}
{"id": "958160", "revid": "1833487", "url": "https://it.wikipedia.org/wiki?curid=958160", "title": "Monte Perdido", "text": "Il Monte Perdido (chiamato \"Mont Perdu\" in francese, \"Punta de Treserols\" in aragonese e \"Monte Perduto\" in italiano) \u00e8 la terza vetta pi\u00f9 alta dei Pirenei.\nGeografia.\nLa montagna si eleva ad un'altezza di 3.355 metri e si trova in Spagna, nella comunit\u00e0 autonoma dell'Aragona, non lontano dal confine con la Francia. Il lato francese \u00e8 seminascosto (da qui il nome) dai picchi all'apparenza impenetrabili che si trovano nella zona del circo glaciale di Gavarnie e di Estaube.\nAccesso alla vetta.\nGiungere alla cima della montagna dal lato spagnolo \u00e8 pi\u00f9 semplice.\nStoria.\nLouis Ramond de Carbonni\u00e8res fu uno dei primi a studiare i Pirenei e promotore della conquista del Monte Perdido da quando lo aveva identificato nel 1787 dalla cima del Pic du Midi de Bigorre (nei Pirenei francesi). A partire dal 1796 si dedic\u00f2 all'insegnamento di Storia naturale nella nuova Scuola Centrale di Tarbes e le sue lezioni riscossero immediatamente un gran successo. Come specialista in botanica e geologia dei Pirenei centrali, nel 1797 inizi\u00f2 a progettare quello che da tempo aveva in mente: raggiungere la cima del Monte Perdido per risolvere la controversia tra Dolomieu e Picot de Lapeyrouse riguardo alla natura calcarea della catena centrale. \nLa prima spedizione, che includeva quindici persone tra cui Picot de Lapeyrouse e molti degli studenti di Carbonni\u00e8res, raccolse numerosi fossili, ma senza raggiungere la vetta. La minuta dall'ascensione usc\u00ec nel 1797 con il titolo \"Voyage au Mont-Perdu et dans la partie adjacente des Hautes-Pyr\u00e9n\u00e9es\". Il 7 settembre 1797, accompagnato da suoi alunni come Brisseau de Mirbel (1776\u20131854), Ramond de Carbonni\u00e8res cerc\u00f2 di salire una seconda volta. Ma \u00e8 solo nel 1802 che riusc\u00ec finalmente a raggiungere la cima. In quella occasione, mand\u00f2 avanti le guide Rondo e Laurens di Bar\u00e8ges, accompagnate da un pastore di Valle de Pineta, per trovare la strada. Il 10 agosto 1802, quattro giorni dopo la conquista del Monte Perdido da parte di questi tre uomini inviati da Carbonni\u00e8res, egli stesso ripercorse il loro cammino fino alla vetta. Egli pubblic\u00f2 una relazione della spedizione sul \"Journal de Mines\", che gli varr\u00e0 il riconoscimento degli studiosi dell'epoca. \nNel 1830, Anne Lister (1791\u20131840) fu la prima donna a scalare il Monte Perdido, con la guida Jean-Pierre Charles.\nNel 1888 avviene la prima scalata della parete nord da parte dell'alpinista Roger de Monts (1850\u20131914) con le guide C\u00e9lestin Passet (1845\u20131917) e Fran\u00e7ois Bernat-Salles (1855\u20131934).\nTutela naturalistica.\nLa parte spagnola del Monte Perdido, dal 1982, rientra nel Parco nazionale di Ordesa e del Monte Perdido, area di grande pregio naturalistico per numero e qualit\u00e0 di specie vegetali e animali."}
{"id": "958187", "revid": "175886", "url": "https://it.wikipedia.org/wiki?curid=958187", "title": "Mont Perdu", "text": ""}
{"id": "958204", "revid": "729019", "url": "https://it.wikipedia.org/wiki?curid=958204", "title": "Contea di Flagler", "text": "La contea di Flagler (in inglese Flagler County) \u00e8 una contea della Florida, negli Stati Uniti. Il suo capoluogo amministrativo \u00e8 Bunnell.\nGeografia fisica.\nLa contea ha un'area di 1.478 km\u00b2 di cui il 15,03% \u00e8 coperta d'acqua. La contea da sola costituisce l'Area Statistica Metropolitana di Palm Coast. Confina con:\nStoria.\nLa Contea di Flagler fu creata nel 1917 ed il suo nome riporta a Henry Flagler, un famoso costruttore ferroviario che costru\u00ec la \"Florida East Coast Railway\".\nNel 1998 quando un paio di incendio minacciarono la zona, per poi diventare un unico grande incendio, l'intera contea venne evacuata. Questo ad oggi rimane l'unico caso di totale evacuazione di una contea in Florida."}
{"id": "958210", "revid": "123612938", "url": "https://it.wikipedia.org/wiki?curid=958210", "title": "Campo (fisica)", "text": "In fisica, il campo \u00e8 un'entit\u00e0 che esprime una grandezza come funzione della posizione nello spazio e del tempo, o, nel caso relativistico, dello spaziotempo.\nPi\u00f9 semplicemente, pu\u00f2 essere definito come l'insieme dei valori che una data grandezza assume nello spazio. Il teorema di Helmholtz \u00e8 fondamentale per la comprensione dei campi in quanto fornisce una classe di parametri che li determinano univocamente.\nUn campo pu\u00f2 essere scalare, spinoriale, vettoriale o tensoriale, a seconda del tipo di grandezza rappresentata. Per esempio, il campo gravitazionale pu\u00f2 essere modellato intuitivamente come campo vettoriale dove un vettore indica l'accelerazione esercitata su una massa in ogni punto (anche se, pi\u00f9 propriamente, esprime la forza che agisce su una massa unitaria e non un'accelerazione). Altri esempi sono il campo di temperatura o quello della pressione atmosferica, che sono spesso illustrati tramite le isoterme e le isobare. \nNel caso di un campo di forze, come il campo gravitazionale e il campo elettrico, il concetto di campo \u00e8 strettamente correlato con quello di interazione a distanza.\nTeoria dei campi.\nLa teoria dei campi descrive la dinamica di un campo, cio\u00e8 la sua variazione nel tempo. Di solito questa viene descritta da una lagrangiana o una hamiltoniana di campo, trattate come un sistema con infiniti gradi di libert\u00e0. La teoria risultante pu\u00f2 essere classica o quantistica. In fisica moderna i campi pi\u00f9 studiati sono quelli relativi alle forze fondamentali.\nLa teoria della relativit\u00e0 generale afferma l'impossibilit\u00e0 di fenomeni simultanei (sempre distanziati a meno di un infinitesimo di spazio-tempo) e sostituisce con il concetto di campo le forze simultanee agenti a distanza utilizzate nella fisica newtoniana.\nFenomeni simultanei anche a grandi distanze sono invece possibili per l'entanglement quantistico, che negli esperimenti \u00e8 misurato e riproducibile solo per singole particelle e che, in accordo con il teorema di non-comunicazione, non \u00e8 sfruttabile a livello macroscopico per la trasmissione di dati.\nCampi classici.\nCi sono numerosi esempi di campi classici. La dinamica di questi campi \u00e8 di solito specificata dalla densit\u00e0 di lagrangiana in termini di componenti del campo; la dinamica pu\u00f2 essere ottenuta usando il principio d'azione.\nMichael Faraday per primo cap\u00ec l'importanza del campo come oggetto fisico, durante la sua ricerca sul magnetismo. Egli cap\u00ec che il campo elettrico e magnetico non erano solo campi di forza che influenzavano il moto delle particelle, ma avevano un'interpretazione fisica reale, perch\u00e9 essi possono trasportare energia.\nQueste idee portarono alla creazione, da parte di James Clerk Maxwell, della prima teoria unificata dei campi con l'introduzione delle equazioni per il campo elettromagnetico. La versione moderna di queste equazioni sono chiamate equazioni di Maxwell. Alla fine del diciannovesimo secolo il campo elettromagnetico fu capito come una collezione di due campi vettoriali nello spazio. Oggi, questo \u00e8 raggruppato in un singolo campo tensoriale del secondo ordine nello spaziotempo.\nLa teoria della gravit\u00e0 di Einstein, chiamata relativit\u00e0 generale, \u00e8 un altro esempio di una teoria di campo. Qui il campo principale \u00e8 un tensore metrico, un campo tensoriale del secondo ordine nello spaziotempo.\nCampi quantizzati.\nSi pensa attualmente che la meccanica quantistica sia alla base di tutti i fenomeni fisici; cosicch\u00e9 anche la teoria classica dei campi dovrebbe essere riformulata in modo da tenerne conto.\nCi\u00f2 \u00e8 stato fatto con la cosiddetta seconda quantizzazione che rende la funzione d'onda della meccanica quantistica (scalare, in quella sede) un operatore.\nTale meccanismo \u00e8 stato applicato dapprima, con successo, al campo elettromagnetico; la corrispondente teoria di campo quantizzata \u00e8 nota come elettrodinamica quantistica o QED.\nSuccessivamente si sono ottenute le teorie di campo quantizzato per due delle altre interazione fondamentali: l'interazione forte descritta dalla cromodinamica quantistica (QCD) e quella debole descritta dalla teoria elettrodebole (che mostra come in realt\u00e0 la forza elettromagnetica e quella debole abbiano un'origine comune).\nQueste tre teorie possono essere derivate come casi particolari del cosiddetto modello standard della fisica delle particelle.\nA tutt'oggi non \u00e8 stata invece trovata una soddisfacente teoria di campo quantizzato per il campo gravitazionale.\nLe teorie di campo classiche rimangono comunque utili per lo studio di fenomeni in cui le propriet\u00e0 quantistiche della materia non siano rilevanti; ad esempio lo studio dell'elasticit\u00e0 dei materiali o la fluidodinamica.\nCampi casuali continui.\nI campi classici, come quello elettromagnetico, sono usualmente funzioni derivabili a tutti gli ordini, e in ogni caso almeno due volte. Al contrario le funzioni generalizzate non sono continue.\nIl metodo dei campi casuali continui deve essere usato per uno studio dei campi classici a temperature finite, poich\u00e9 un campo classico variabile con la temperatura \u00e8 ovunque non differenziabile. I campi casuali sono insiemi di variabili casuali munite di indice; un campo casuale continuo \u00e8 un campo casuale i cui indici sono funzioni continue. In particolare, conviene talvolta considerare i campi casuali che hanno come insieme degli indici uno spazio di Schwartz di funzioni, nel qual caso il campo casuale continuo \u00e8 una distribuzione temperata.\nIn modo (molto) rude possiamo pensare ai campi casuali continui come a funzioni ordinarie che valgano formula_1 quasi ovunque, e tali che quando si effettui una media pesata di tutti questi infiniti in una regione finita, si ottenga un risultato finito, e che pu\u00f2 essere ben definito. Possiamo definire un campo casuale continuo in modo pi\u00f9 preciso come una mappa lineare dallo spazio delle funzioni in quello dei numeri reali.\nSimmetrie dei campi.\nUn modo conveniente per classificare i campi (classici e quantistici) sono le simmetrie che possiedono. Le simmetrie sono di due tipi:\nSimmetrie spazio temporali.\nI campi sono spesso classificati per il loro comportamento rispetto a trasformazioni dello spaziotempo:\nNella relativit\u00e0 vale una classificazione simile, ad eccezione del fatto che i campi scalari, vettoriali e tensoriali sono definiti rispetto alla simmetria di Poincar\u00e9 dello spaziotempo.\nSimmetrie interne.\nI campi possono avere simmetrie interne oltre a quelle spaziotemporali."}
{"id": "958226", "revid": "13833", "url": "https://it.wikipedia.org/wiki?curid=958226", "title": "\u00d6denburg", "text": ""}
{"id": "958254", "revid": "1924342", "url": "https://it.wikipedia.org/wiki?curid=958254", "title": "Wherever I May Roam", "text": "Wherever I May Roam \u00e8 un singolo del gruppo musicale statunitense Metallica, pubblicato il 19 ottobre 1992 come quarto estratto dal quinto album in studio \"Metallica\".\nDescrizione.\nInizia con un giro di sitar che riprende in chiave orientaleggiante il main riff, prima che partano chitarra e batteria.\nIl testo parla di un vagabondo. Il verso \"Roamer, Wanderer, Nomad, Vagabond, Call me what you will\" si riferisce alla vita di strada, o a quella di un nomade, come viene suggerito dal \"sapore\" orientale della canzone. Ci\u00f2 viene citato anche nelle due frasi \"And the road becomes my bride\" (E la strada diventa la mia sposa) e \"Under wanderering stars I've grown by myself but not alone I ask no one (Sotto vaganti stelle sono cresciuto con me stesso ma non da solo io non chiedo nessuno).\nNel finale il gruppo lascia intendere che la vita nomade del protagonista non avr\u00e0 termine neanche con la sua morte, e la sua anima continuer\u00e0 a vagare: \"Carved upon my stone, my body lies but still I roam\" (Inciso sulla mia pietra, il mio corpo giace ma io vago ancora).\nVideo musicale.\nIl video musicale, diretto da Wayne Isham, venne pubblicato il 21 maggio 1992 e mostra varie scene di un concerto del gruppo.\nCover.\nIl brano venne reinterpretato da Michael Angelo Batio, per il suo album \"Hands Without Shadows\"."}
{"id": "958260", "revid": "78589", "url": "https://it.wikipedia.org/wiki?curid=958260", "title": "Personal identification number", "text": ""}
{"id": "958304", "revid": "1718925", "url": "https://it.wikipedia.org/wiki?curid=958304", "title": "Dante Isella", "text": "Biografia.\nSesto figlio di una famiglia della borghesia imprenditoriale impegnata in un\u2019azienda di trasporti, comp\u00ec gli studi superiori presso il Liceo classico Ernesto Cairoli di Varese, e frequent\u00f2 poi la Facolt\u00e0 di Lettere dell'Universit\u00e0 degli Studi di Milano. Dopo l\u20198 settembre 1943 si rifugi\u00f2 in Svizzera e a Friburgo incontr\u00f2 Gianfranco Contini, ordinario di Filologia romanza presso quella Universit\u00e0.\nInsegn\u00f2 Letteratura italiana alle Universit\u00e0 di Catania, Padova, Pavia, Zurigo e Friburgo. Direttore sin dalla fondazione nel 1962, assieme a Maria Corti, d'Arco Silvio Avalle e Cesare Segre, della rivista \"Strumenti critici\", collabor\u00f2 a \"Studi di filologia italiana\", \"Studi danteschi\" e al \"Giornale storico della letteratura italiana\". Fu nel comitato di direzione della rivista padovana \"Stilistica e metrica italiana\".\nLa sua attenzione di critico e di filologo si rivolse in particolare alla definizione di una Linea Lombarda (\"I lombardi in rivolta\", 1984), a partire da Carlo Maria Maggi, di cui cur\u00f2 l'edizione di \"Il teatro milanese\" (1964), \"I consigli di Meneghino\" (1965), le \"Rime milanesi\" (1965); attraverso Giuseppe Parini con \"L'officina della 'Notte' e altri studi pariniani\" (1968) e le edizioni critiche di \"Il Giorno\" (1969) e delle \"Odi\" (1975); la scapigliatura lombarda con \"La lingua e lo stile di Carlo Dossi\" (1958) e le edizioni delle \"Note azzurre\" (1964) e degli \"Amori\" (1977) di Carlo Dossi; Carlo Porta, di cui cur\u00f2 l'edizione critica delle \"Poesie\" (1955-1956); sino all'edizione delle opere complete di Carlo Emilio Gadda (1988-1994), inclusi altri autori come Francesco De Lemene, Delio Tessa, Biagio Bellotti, Eugenio Montale, Carlo Angiolini, Elio Vittorini, Alessandro Manzoni, Tonino Guerra, Beppe Fenoglio, Vittorio Sereni, Gianfranco Contini (il carteggio con Montale, \"Eusebio e Trabucco\"), Ferruccio Benzoni. \nSi ricordano tra gli altri il saggio \"Da Manzoni\" a \"Sereni\" (1994) e le edizioni commentate dei \"Mottetti\" (1988) e delle \"Occasioni\" (1996) di Eugenio Montale.\nSocio corrispondente dal 16 novembre 1980, dal 23 maggio 1988 era accademico della Crusca.\nNel 1987 cre\u00f2, con Giorgio Manganelli, la Fondazione Pietro Bembo, che ancora oggi pubblica una collana di classici italiani.\nVinse il Premio Imola 2005 con \"Vita di critico\". Nel 2006 gli venne assegnato il Premio Chiara alla carriera.\nNel mese di novembre del 2007 si rese protagonista di un esposto al Prefetto di Varese nei confronti del Comune di Casciago contro le opere pubbliche in fase di realizzazione, in particolare la nuova piazza Cavour, usando toni accesi verso l'amministrazione comunale (\"geometri incolti\").\nMor\u00ec a Varese il 3 dicembre 2007 a 85 anni per problemi cardiaci, lasciando la figlia Silvia, anche lei filologa italianista e docente universitaria.\nOggi riposa nel Cimitero monumentale di Giubiano."}
{"id": "958322", "revid": "599013", "url": "https://it.wikipedia.org/wiki?curid=958322", "title": "Siamese (gatto)", "text": "Il siamese \u00e8 un gatto di origine asiatica, del Siam (l'odierna Thailandia), dal corpo elegante e longilineo e la particolare testa triangolare. Il balinese \u00e8 la sua versione a pelo semi-lungo.\nStoria.\nIl siamese sbarc\u00f2 in Europa per la prima volta nel 1871 all'esposizione di gatti di Londra. Nel 1880 il re del Siam regal\u00f2 due coppie di siamesi a Owen Gould, console inglese a Bangkok, che ne fece mostra a Londra. Nel 1890 raggiunsero anche l'America, dove ebbero enorme successo, tanto che agli inizi del XX secolo la razza era tra le pi\u00f9 amate. Inghilterra e Thailandia sono rimaste per\u00f2 per tanto tempo le due patrie di maggior selezione e diffusione del siamese, con il tempo utilizzato per ibridare moltissime altre razze. Per un lungo periodo il suo successo fu oscurato da razze che vedevano nel siamese la loro nascita (quelle a occhi azzurri). Negli anni sessanta la voglia di rinnovamento tocc\u00f2 anche questa razza, che venne modificata ed estremizzata: nacque cos\u00ec il siamese attuale.\nCarattere e cure.\nIl siamese \u00e8 considerato il pi\u00f9 addestrabile e calmo dei gatti e non \u00e8 difficile potergli insegnare a passeggiare al guinzaglio. \u00c8 un gatto estroverso e di indole vivace, molto comunicativo. Instaura un rapporto molto esclusivo con gli umani che meritano la sua simpatia. Pur essendo un gatto molto affettuoso non \u00e8 adatto a tutti.\nGrazie a questa caratteristica \u00e8 per\u00f2 un micio che riesce quasi a dialogare con le persone. Questa capacit\u00e0 \u00e8 data dall'abilit\u00e0 del felino di modulare chiaramente la sua voce e i suoi miagolii in base alle sue esigenze, dote propria della razza e molto meno percettibile negli altri gatti. Decisamente agile e longilineo, fa acrobazie dentro casa e la sua energia deve trovare sfogo nel gioco, per poi appollaiarsi sulle spalle di chi gli sta accanto e passare con lui tutta la serata. Con un pelo molto morbido e setoso non necessita di particolari cure se non del passaggio di un panno di daino per lucidare il pelo e togliere i peli morti. L'alimentazione deve essere proteica e di alta qualit\u00e0, non affidarsi quindi al fai da te ricco unicamente di carboidrati."}
{"id": "958340", "revid": "287204", "url": "https://it.wikipedia.org/wiki?curid=958340", "title": "Neisse", "text": ""}
{"id": "958351", "revid": "767487", "url": "https://it.wikipedia.org/wiki?curid=958351", "title": "Oceansize", "text": "Gli Oceansize sono stati un gruppo rock britannico originario di Manchester.\nIl quintetto viene spesso etichettato nei generi del rock progressivo o dell'indie, ma \u00e8 caratterizzato sia da sonorit\u00e0 acustiche e testi poetici, sia da tendenze psichedeliche o hard rock.\nBiografia.\nNati nel 1998, gli Oceansize si impongono nel giro di pochi anni come uno dei gruppi pi\u00f9 originali del panorama musicale di Manchester.\nLa fama internazionale inizia a crescere quando la band inizia a partecipare a tour di gruppi del calibro di The Cooper Temple Clause, Cave In, People in Planes, Aereogramme, Mclusky, Biffy Clyro, Porcupine Tree e Serafin.\nNel 2003 esce il loro primo album, \"Effloresce\", la cui promozione prevede la prima (e finora unica) tourn\u00e9e del gruppo negli Stati Uniti.\nIl 2005 \u00e8 l'anno del secondo album \"Everyone Into Position\". Una delle nuove canzoni, \"Meredith\", viene utilizzata come parte della colonna sonora della serie tv O.C.. Nel dicembre dello stesso anno, il bassista Jon Ellis esce dal gruppo, pur mantenendo tuttora con esso un rapporto di collaborazione. Nel gennaio 2006 viene annunciato il sostituto di Ellis, Steve Hodson.\nNel mese di ottobre del 2007 viene pubblicato il terzo lavoro del gruppo, \"Frames\"."}
{"id": "958367", "revid": "339392", "url": "https://it.wikipedia.org/wiki?curid=958367", "title": "Ki-49", "text": ""}
{"id": "958377", "revid": "1546219", "url": "https://it.wikipedia.org/wiki?curid=958377", "title": "Struttura non spingente", "text": "In architettura una struttura non spingente \u00e8 un elemento architettonico \"portato\" (cio\u00e8 che non scarica il proprio peso al suolo, ma su un altro elemento) che genera unicamente forze di spinta verso il basso (compressione) sui sostegni.\nLe strutture non spingenti sono le pi\u00f9 semplici e quelle usate sin dai tempi pi\u00f9 antichi, rispetto a quelle \"spingenti\", cio\u00e8 che generano anche forze laterali verso destra e sinistra (in uso dall'epoca romana).\nLe tipiche strutture non spingenti sono le architravi, i solai e i tetti a capriate. Essendo in genere strutture che nella parte centrale sono sospese nel vuoto, esse hanno un limite di utilizzo in base al peso che vi viene appoggiato sopra e alla resistenza del materiale.\nNel tratto sospeso che le caratterizza si esercita infatti uno \"sforzo di flessione\", che tende a flettere (o a spezzare) nel punto pi\u00f9 lontano dai sostegni. Infatti l'entit\u00e0 di queste forze (il \"modulo\") \u00e8 pi\u00f9 elevata a seconda del \"braccio\", cio\u00e8 della distanza dal sostegno pi\u00f9 vicino, mentre \u00e8 nulla sul sostegno stesso (nei cosiddetti \"punti di applicazione\"). Il prodotto tra il braccio e il modulo \u00e8 il momento meccanico.\nIl problema tipico di un architrave \u00e8 quello di calcolare il peso che sopporta e valutare il rapporto tra lunghezza e altezza da utilizzare in concreto. Talvolta nell'edilizia medievale si incontrano architravi pentagonali (con l'estremit\u00e0 superiore leggermente appuntita), che rinforzano il punto pi\u00f9 debole (il centro) e incanalano il peso sui sostegni ai lati."}
{"id": "958398", "revid": "916580", "url": "https://it.wikipedia.org/wiki?curid=958398", "title": "Geografia della Turchia", "text": "La Turchia \u00e8 un Paese che occupa una posizione geografica unica, essendo situata parte in Asia e parte in Europa. Durante tutta la sua storia ha avuto funzione sia di barriera che di ponte tra i due continenti.\nLa Turchia \u00e8 situata nel punto dove convergono i Balcani, il Caucaso, il Medio Oriente e il Mediterraneo orientale. \u00c8 uno dei Paesi pi\u00f9 grandi della regione in termini di territorio e popolazione, e la sua superficie \u00e8 pi\u00f9 grande di quella di qualsiasi stato europeo. Il Paese \u00e8 quasi completamente situato in Asia, comprendendo la penisola dell'Asia Minore - nota anche come Anatolia -, di forma grossolanamente rettangolare, e, a est, parte della regione montuosa che viene talvolta indicata come altopiano armeno. La parte restante - la Tracia (Trakya) turca - \u00e8 situata nell'estremit\u00e0 sud-orientale dell'Europa, piccolo frammento di un impero che una volta si estendeva su gran parte dei Balcani.\nIl Paese si estende da nord a sud per circa 480\u2013640\u00a0km, e si allunga per circa 1600\u00a0km da ovest a est. La Turchia confina a nord con il mar Nero, a nord-est con la Georgia e l'Armenia, a est con l'Azerbaigian e l'Iran, a sud-est con l'Iraq e la Siria, a sud-ovest e a ovest con il mar Mediterraneo e il mar Egeo, e a nord-ovest con la Grecia e la Bulgaria. La capitale \u00e8 Ankara, e la citt\u00e0 e il porto pi\u00f9 importante \u00e8 Istanbul.\nSu una linea di confine che si estende in tutto per circa 6440\u00a0km, circa i tre quarti sono marittimi e comprendono coste che si specchiano sul mar Nero, sull'Egeo e sul Mediterraneo, nonch\u00e9 gli stretti che collegano il mar Nero con l'Egeo. Questi stretti - il Bosforo, il mar di Marmara e i Dardanelli - sono noti collettivamente come stretti turchi; il controllo della Turchia sugli stretti, unica porta d'ingresso e di uscita del mar Nero, \u00e8 stato un fattore chiave nelle sue relazioni con gli altri stati. La maggior parte delle isole lungo la costa dell'Egeo appartengono alla Grecia; solamente le isole di G\u00f6k\u00e7eada e Bozcaada sono rimaste in mani turche. Il confine marittimo con la Grecia \u00e8 stato oggetto di discordia tra i due Paesi in numerose occasioni dalla seconda guerra mondiale in poi.\nMorfologia.\nLa Turchia \u00e8 un Paese prevalentemente montuoso, e pianure vere e proprie sono confinate alla frangia costiera. Circa un quarto della superficie \u00e8 situato al di sopra dei 1200 m, e meno dei due quinti \u00e8 posto al di sotto dei 460 m. Le creste dei monti si innalzano oltre i 2300 m in molti punti, in particolare nell'est del Paese, dove la montagna pi\u00f9 alta della Turchia, il monte Ararat, culmina a 5165 m nei pressi del confine con Armenia e Iran. A sud-est l'Uludoruk raggiunge i 4744 m; sebbene situati pi\u00f9 a ovest, anche il Demirkaz\u0131k (3755 m) e il monte Aydos (3479 m) sono vette di tutto rispetto. Superfici impervie sono comuni in tutto il Paese, e terreni pianeggianti o dolcemente ondulati costituiscono a malapena un sesto dell'area totale. Queste caratteristiche del rilievo influiscono su altri aspetti dell'ambiente fisico, dando luogo a climi spesso molto pi\u00f9 rigidi di quanto ci potremmo aspettare da un Paese posto a tale latitudine e riducendo la disponibilit\u00e0 e la produttivit\u00e0 delle terre coltivabili. Strutturalmente, il Paese \u00e8 situato all'interno della regione eurasiatica interessata dai corrugamenti alpini, geologicamente giovane, che in Turchia tendono ad assumere prevalentemente direzione da est a ovest. La geologia della Turchia \u00e8 complessa, in quanto nel Paese si rinvengono rocce sedimentarie di et\u00e0 compresa tra il Paleozoico e il Quaternario, numerose intrusioni, ed estese aree di materiale vulcanico. Possono essere identificate quattro regioni principali: la zona montuosa settentrionale, la zona montuosa meridionale, il massiccio centrale e la piattaforma arabica.\nLa zona montuosa settentrionale.\nLa zona montuosa settentrionale comprende una serie di catene montuose, la cui altezza cresce verso est, che occupano una cintura larga circa 145\u2013200\u00a0km immediatamente a sud del mar Nero. Il sistema nella sua interezza \u00e8 conosciuto come monti del Ponto (Do\u011fukaradeniz Da\u011flar\u0131). Nell'ovest il sistema \u00e8 stato fratturato in pi\u00f9 punti dal fenomeno di fagliazione che ha dato origine agli stretti turchi; in Tracia le pianure dell'Ergene sono tra le pi\u00f9 vaste del Paese, e la catena montuosa principale - gli Y\u0131ld\u0131z (Istranca) - raggiunge solamente i 1030 m. Altre pianure si trovano anche a sud del mar di Marmara e lungo il corso inferiore del fiume Sakarya a est del Bosforo. Elevate creste con andamento est-ovest si innalzano improvvisamente dalla costa del mar Nero, e la pianura costiera \u00e8 quindi molto ristretta, allargandosi unicamente in corrispondenza dei delta dei fiumi K\u0131z\u0131l e Ye\u015fil. Questi fiumi si fanno strada attraverso la barriera montuosa in una zona debole dove le cime non superano i 600 m, dividendo i monti del Ponto in una sezione occidentale e una orientale. Nella sezione occidentale, tra i fiumi Sakarya e K\u0131z\u0131l, vi sono quattro catene montuose principali: i monti K\u00fcre, Bolu, Ilgaz e K\u00f6ro\u011flu. A est dello Ye\u015fil il sistema si fa pi\u00f9 elevato, stretto e impervio. A meno di 80\u00a0km dalla costa, si innalzano picchi di oltre 3000 m, che culminano a 3937 m nei monti Ka\u00e7kar. Separata dalla stretta depressione delle vallate dei fiumi Kelkit e \u00c7oruh vi \u00e8 una seconda catena che si innalza a oltre 2400 m.\nLa zona montuosa meridionale.\nLa zona montuosa meridionale occupa il terzo meridionale del Paese, dall'Egeo al golfo di Iskenderun, dal quale si estende verso nord-est ed est attorno al margine settentrionale della piattaforma araba. Per la maggior parte della sua lunghezza, la pianura costiera mediterranea \u00e8 stretta, seppur presenti due importanti insenature pianeggianti. La pianura di Antalya si estende nell'entroterra per circa 30\u00a0km dal golfo di Antalya; la pianura di Adana, che misura circa 145\u00a0km per 100, comprende il delta comune dei fiumi Seyhan e Ceyhan. Il sistema montuoso \u00e8 suddiviso in due parti principali. A ovest di Antalya una complessa serie di creste dall'andamento nord-sud raggiunge i 2000\u20132500 m, ma la catena montuosa pi\u00f9 imponente \u00e8 il massiccio dei monti del Tauro (Toros), che corre parallelo alla costa mediterranea e si estende lungo il confine meridionale. Le sue cime superano spesso i 2400 m, e alcune vette oltrepassano i 3400 m.\nNel terzo orientale del Paese, i sistemi montuosi settentrionale e orientale convergono dando origine a una vasta area dal terreno prevalentemente montuoso, con appezzamenti di suolo relativamente pianeggiante confinati alle vallate e ai bacini chiusi, come quelli situati attorno a Malatya, Elaz\u0131\u011f e Mu\u015f.\nIl massiccio centrale.\nIl massiccio centrale \u00e8 situato nella met\u00e0 occidentale del Paese, tra i sistemi del Ponto e del Tauro. Questa zona elevata viene spesso indicata come altopiano anatolico, sebbene il suo rilievo sia molto pi\u00f9 vario di quanto questo termine suggerisca. Si possono identificare almeno quattro suddivisioni del massiccio centrale. Nell'entroterra dall'Egeo fino a una linea estesa tra Bursa e Denizli, una serie di blocchi di faglia conferisce un'alternanza nord-sud tra altopiani dalle pendici scoscese alti 1500\u20132000 m e fondovalle pianeggianti. Le pianure alluvionali situate lungo i fiumi maggiori, quali il Gediz, il Piccolo Meandro e il Grande Meandro, sono tra le pi\u00f9 vaste della Turchia e rivestono un importante valore agricolo. A est di questa sezione, all'incirca fino a una linea tra Eski\u015fehir e Burdur, vi \u00e8 una complessa regione di altopiano. La superficie generale si innalza verso est fino a 460\u2013900 m; nell'altopiano sono situati alcuni bacini di faglia, e sopra di essi una breve catena montuosa che si innalza fino a 2000 m.\nLa sezione pi\u00f9 caratteristica del massiccio centrale \u00e8 l'area limitata a sud dai monti del Tauro e a nord-est da una linea che corre tra Ankara, attraverso il lago Tuz, e Ni\u011fde. Qui il termine \"altopiano\" \u00e8 pi\u00f9 adatto, poich\u00e9 vi si trovano vaste distese di terreno pianeggiante o dolcemente in pendenza ad altezze di circa 900 m separate da vasti rigonfiamenti della superficie. Estesa per circa 240\u00a0km per 320, questa zona ospita di gran lunga le pianure pi\u00f9 vaste della Turchia; tuttavia, la loro importanza agricola \u00e8 limitata dagli effetti dell'altitudine e dell'ubicazione sul clima.\nLa parte restante del massiccio centrale, un'area grossomodo triangolare con il vertice orientale nei pressi di Sivas, forma una zona montuosa che limita le pianure sul loro margine orientale. Gran parte di questa sezione si innalza al di sopra dei 1500 m, e vi sono numerose vette alte circa 2000 m. Un aspetto degno di nota \u00e8 la vasta area soggetta ad attivit\u00e0 vulcanica relativamente recente che ricade entro le province di Ni\u011fde, Nev\u015fehir e Kayseri, che comprende i picchi vulcanici dell'Erciyes (3916 m) e dell'Hasan (3257 m).\nLa piattaforma arabica.\nLa Turchia sud-orientale tra Gaziantep e il fiume Tigri (Dicle) giace su un massiccio stabile chiamato piattaforma arabica. Essa \u00e8 caratterizzata da un rilievo relativamente dolce, con ampie superfici di altopiano che scendono verso sud fino a circa 760 m ai piedi delle montagne o ai 300 m lungo il confine con la Siria. Nel centro di questa zona, il vulcanico monte Karaca raggiunge i 1918 m.\nLa struttura geologica della Turchia - caratterizzata da recenti processi di fagliazione e corrugamento e da un'orogenesi tuttora in atto - favorisce particolarmente i terremoti, tra cui molti di intensit\u00e0 variabile avvenuti anche in tempi moderni. Un certo numero di eventi particolarmente gravi ha colpito l'est del Paese, nei pressi di Erzurum nel 1959 e nel 1966, a Bing\u00f6l nel 1971 e nel 2003, e a Erzincan nel 1939 e nel 1992. Nel 1999 il nord-est del Paese venne devastato da un potente terremoto nei pressi di \u0130zmit (Kocaeli) che uccise pi\u00f9 di 17.000 persone e provoc\u00f2 forti critiche nei confronti delle istituzioni statali per i ritardi negli aiuti.\nIdrografia.\nFiumi.\nSi possono distinguere otto principali bacini idrografici, dei quali due oltrepassano le frontiere del Paese e sei giacciono interamente in territorio turco. Il pi\u00f9 piccolo, nell'estremit\u00e0 orientale del Paese, \u00e8 quello del fiume Aras, che nasce a sud di Erzurum e scorre verso est per circa 400\u00a0km fino alla frontiera con l'Azerbaigian, per poi raggiungere alla fine il mar Caspio. Il cuore della Turchia orientale, tuttavia, \u00e8 drenato dai fiumi Eufrate e Tigri, che scorrono verso sud, rispettivamente, per circa 1250 e 530\u00a0km, prima di entrare in Siria e, successivamente, in Iraq, dove convergono per sfociare nel golfo Persico.\nNel Paese vi sono due bacini endoreici. Nell'estremit\u00e0 orientale una piccola area drena le proprie acque nel lago di Van, privo di emissario. Il principale bacino endoreico \u00e8 situato nell'Anatolia centro-occidentale; i suoi due centri principali sono i bacini dei laghi Tuz e Konya. Alcune depressioni pi\u00f9 piccole di questo bacino contengono laghi quali l'E\u011fridir e il Bey\u015fehir. Il resto dei fiumi sfocia nei quattro mari circostanti - il mar Nero, il mar di Marmara, l'Egeo e il Mediterraneo - e possono quindi, in un certo senso, essere considerati come un unico sistema che alla fine indirizza le proprie acque nel Mediterraneo. La maggior parte dei fiumi che sfociano nel mar Nero sono brevi corsi d'acqua a regime torrentizio che si aprono la strada attraverso i monti del Ponto, ma alcuni hanno sviluppato lunghe sezioni interne e affluenti che corrono paralleli alle catene disposte da est a ovest della Turchia settentrionale. Tra questi fiumi figurano lo Yenice (Filyos), il \u00c7oruh, il Kelkit, lo Ye\u015fil e il K\u0131z\u0131l. Uno dei bacini pi\u00f9 grandi \u00e8 quello del fiume Sakarya, che scorre per circa 800\u00a0km dalla sorgente, a sud-ovest di Ankara, alla foce, a nord di Adapazar\u0131.\nNumerosi fiumi pi\u00f9 piccoli sfociano nel mar di Marmara; il pi\u00f9 grande di essi \u00e8 il Mustafakemalpa\u015fa. La maggior parte della Turchia europea \u00e8 situata entro il bacino dell'Ergene-Maritsa, che sfocia nell'Egeo settentrionale. Gli elementi principali del bacino idrografico dell'Egeo sono i fiumi paralleli che scorrono verso est dall'Anatolia interna: il Gediz, il K\u00fc\u00e7\u00fckmenderes e il B\u00fcy\u00fckmenderes. Lungo la sezione della costa mediterranea limitata dai monti del Tauro, numerosi fiumi scendono rapidamente verso il mare, tra cui i brevi Aksu, K\u00f6pr\u00fc e Manavgat e il pi\u00f9 lungo G\u00f6ksu. Due fiumi molto pi\u00f9 grandi - il Seyhan e il Ceyhan - sfociano nel golfo di Iskenderun; il loro ampio delta unico forma la maggior parte della fertile pianura di Adana.\nLaghi.\nLa Turchia possiede circa 50 laghi con una superficie maggiore di 6,4\u00a0km\u00b2 e pi\u00f9 di 200 laghi con una superficie inferiore. Di gran lunga i pi\u00f9 grandi sono i laghi di Van (3714\u00a0km\u00b2) e Tuz (circa 1550\u00a0km\u00b2); quest'ultimo ha acque molto basse, e si espande e contrae a seconda delle stagioni. Essendo situati al centro di un bacino endoreico, sono entrambi salati.\nI maggiori laghi d'acqua dolce sono quelli situati nel distretto dei laghi lungo il lato settentrionale del sistema del Tauro, che comprende i laghi di Ak\u015fehir, E\u011firdir e Bey\u015fehir. Un altro lago d'acqua dolce \u00e8 il lago di \u0130znik, a nord-est di Bursa. Lo sviluppo dell'energia idroelettrica ha portato alla formazione di un gran numero di laghi artificiali, tra cui i maggiori sono quelli collegati alle dighe di Atat\u00fcrk e di Keban sull'Eufrate, di Hirfanl\u0131 sul K\u0131z\u0131l, di Sar\u0131yar sul Sakarya, di Demirk\u00f6pr\u00fc sul Gediz e di Seyhan sul Seyhan.\nSuoli.\nLe caratteristiche morfologiche e le variazioni climatiche della Turchia danno vita a importanti contrasti nella struttura del suolo tra l'interno e la periferia. La struttura dettagliata, tuttavia, \u00e8 complessa; i tipi di suolo zonali sono interrotti dalle variazioni del rilievo e della roccia madre, e di conseguenza \u00e8 presente tutta una serie di suoli azonali. Possono essere distinti sette gruppi principali di suolo, ognuno comprendente vari tipi di suolo.\nI suoli podzolici rossi e grigio-bruni, assieme ai suoli forestali bruni, rappresentano il gruppo pi\u00f9 vasto, che ricopre circa un terzo del Paese. Questi si incontrano soprattutto nelle aree montuose sotto forma di una larga cintura attorno ai lati settentrionale, occidentale e meridionale dell'interno dell'Anatolia e sono associati a zone climatiche pi\u00f9 umide. I suoli podzolici rossi e grigio-bruni sono moderatamente percolanti e piuttosto acidi; il tipo rosso si rinviene in aree pi\u00f9 umide e pi\u00f9 calde. I suoli forestali bruni si sviluppano generalmente su rocce calcaree e sono meno acidi dei suoli podzolici rossi e grigio-bruni.\nSuoli bruni marroni e rossastri sono caratteristici delle parti pi\u00f9 aride del Paese, soprattutto nelle zone semiaride dell'Anatolia centrale e nel sud-est; ricoprono circa un quinto del Paese e supportano una produzione estensiva di cereali propri delle terre aride. Questi suoli sono per la maggior parte calcarei e sono pi\u00f9 produttivi quando vengono irrigati.\nSuoli bruni non calcificati con rendzina e grumusol si trovano in zone dal clima leggermente pi\u00f9 umido. I suoli bruni non calcificati sono un tipo zonale, meno pesantemente percolanti e meno acidi dei podzol; sono pi\u00f9 frequenti nelle pianure della Tracia, ma si incontrano anche in aree lungo l'Egeo. Le rendzine - suoli azonali altamente calcarei derivati da calcari - si rinvengono soprattutto lungo il Mediterraneo; anche i grumusol, presenti soprattutto in Tracia, sono calcarei, ma pi\u00f9 profondi e pi\u00f9 pesanti.\nSuoli castani si trovano su scala pi\u00f9 piccola nelle stesse regioni dei suoli bruni e rossastri, ma ove sono presenti condizioni leggermente pi\u00f9 umide e dove la roccia madre \u00e8 calcarea.\nSierozem - suoli grigi semidesertici altamente alcalini - si trovano nelle aree pi\u00f9 aride, in particolare nel bacino di Konya e nella valle dell'Aras.\nTerre rosse e suoli rossi di prateria sono i prodotti dell'alterazione del calcare in condizioni di clima mediterraneo; i suoli rossi di prateria si incontrano con condizioni pi\u00f9 calde e pi\u00f9 umide e sono leggermente pi\u00f9 percolanti delle terre rosse. Entrambi si trovano in zone lungo l'Egeo e il Mediterraneo, soprattutto nelle pianure di Antalya e di Adana.\nI suoli alluvionali, che ricoprono solo una piccola parte del Paese, sono il tipo pi\u00f9 prezioso e sostengono l'agricoltura intensiva. Questi suoli si rinvengono soprattutto nelle vallate delle regioni di Marmara e dell'Egeo, nei delta lungo il mar Nero, nei bacini dell'Anatolia centrale e orientale, e nella pianura di Adana.\nClima.\nVisione d'insieme.\nIl clima della Turchia - generalmente una variante semicontinentale pi\u00f9 arido di quello mediterraneo -, piuttosto vario, \u00e8 pesantemente influenzato dalla presenza del mare a nord, a sud e a ovest e dalle montagne che ricoprono gran parte del Paese. Il mare e le montagne producono contrasti tra l'interno e le frange costiere. In alcune aree i valori massimi delle precipitazioni si registrano in inverno, come nelle aree a clima mediterraneo, e la siccit\u00e0 estiva \u00e8 diffusa. Tuttavia, la continentalit\u00e0 e l\u2019altitudine del Paese fanno s\u00ec che gli inverni siano molto pi\u00f9 freddi di quanto non lo siano nelle aree mediterranee, e vi sono significativi contrasti tra le temperature invernali e quelle estive.\nLe temperature medie di gennaio sono al di sotto del punto di congelamento in tutto l'interno, e nell'est vi \u00e8 una zona piuttosto estesa dove le temperature medie scendono sotto i -5\u00a0\u00b0C; talvolta si registrano temperature estremamente basse, con minimi che vanno dai -20\u00a0\u00b0C nell'ovest ai -40\u00a0\u00b0C nell'est. La persistenza del manto nevoso varia tra le due settimane nelle aree pi\u00f9 calde fino ai quattro mesi in alcune aree montuose dell'est. Le frange costiere hanno un clima mite, con temperature medie di gennaio al di sopra dei 5\u00a0\u00b0C. Le estati sono generalmente calde: le medie di luglio superano i 20\u00a0\u00b0C in ogni parte del Paese, a eccezione delle aree montuose pi\u00f9 elevate, i 25\u00a0\u00b0C lungo l'Egeo, e i 30\u00a0\u00b0C nel sud-est sul Mediterraneo. Le precipitazioni subiscono fortemente l'influenza del rilievo; valori annui totali di 305\u2013406\u00a0mm di pioggia sono caratteristici di gran parte dell'interno, mentre le zone pi\u00f9 elevate dei monti del Ponto e del Tauro ricevono pi\u00f9 di 1000\u00a0mm di pioggia.\nRegioni climatiche.\nI contrasti tra l'interno e le coste producono sei principali regioni climatiche.\nLe zone costiere del mar Nero sono la regione pi\u00f9 umida, con pioggia tutto l'anno e un picco durante l'inverno. I totali annui superano gli 813\u00a0mm, e raggiungono i 2438\u00a0mm nell'est. Si possono avere gelate, ma gli inverni sono generalmente miti, con medie di gennaio di 6-7\u00a0\u00b0C; le estati sono calde, con medie di luglio di oltre 20\u00a0\u00b0C sul livello del mare.\nLa Tracia e la Marmara sono influenzate dalle zone depressionarie che passano sugli stretti, ma le estati sono pi\u00f9 secche che lungo il mar Nero. In tutto l'anno cadono tra i 610 e i 914\u00a0mm di pioggia, con un picco invernale molto pronunciato. Le temperature medie di gennaio sono prossime al punto di congelamento; le estati sono calde, con medie di luglio al di sopra dei 25\u00a0\u00b0C.\nLe zone costiere dell'Egeo hanno un clima mediterraneo. Le temperature medie variano tra i 7-8\u00a0\u00b0C di gennaio e i 25-30\u00a0\u00b0C di luglio, e le gelate sono rare. Le precipitazioni annue variano dai 610 agli 813\u00a0mm, e vi \u00e8 una pronunciata siccit\u00e0 estiva.\nLe zone costiere del Mediterraneo mostrano caratteristiche simili a quelle dell'Egeo, ma in una forma pi\u00f9 intensa. Le medie di luglio superano i 28\u00a0\u00b0C sul livello del mare. Le precipitazioni annue scendono dai 1000\u00a0mm a ovest ai 610\u00a0mm scarsi della pianura di Adana, e nei mesi estivi, a livello del mare, non piove praticamente mai.\nIl sud-est \u00e8 arido e caldo durante l'estate. Gli inverni sono freddi, con medie di gennaio prossime al punto di congelamento; le medie di luglio superano generalmente i 30\u00a0\u00b0C. Le precipitazioni annue variano tra i 305 e i 610\u00a0mm.\nL'interno dell'Anatolia ha un clima semicontinentale con una vasta gamma di temperature; ad Ankara le medie di gennaio sono di -2\u00a0\u00b0C, e quelle di luglio di 23\u00a0\u00b0C. Le precipitazioni sono influenzate dal rilievo; Konya, con 305\u00a0mm scarsi, \u00e8 tra i luoghi pi\u00f9 aridi del Paese, ma nell'est montuoso il totale annuo supera generalmente i 610\u00a0mm.\nFlora e fauna.\nFlora.\nGli aspetti della vegetazione spontanea sono strettamente correlati a quelli del rilievo, del clima e dei suoli. Ve ne sono due tipi principali: zone erbose di steppa, presenti specialmente nell'Anatolia centrale e nel sud-est, ma rinvenibili anche nelle pianure della Tracia e nelle vallate e nei bacini dell'Anatolia orientale; e foreste e aree boschive, che coprono la parte rimanente del Paese. In gran parte della Turchia, tuttavia, questi tipi di vegetazione spontanea sono stati grandemente modificati dall'azione dell'uomo, sia direttamente (attraverso la raccolta di legname e le opere di dissodamento per far spazio all'agricoltura) che indirettamente (attraverso l'opera degli animali da pascolo).\nIl tipo di area boschiva pi\u00f9 lussureggiante \u00e8 la foresta pontica, o colchica, confinata al settore orientale delle regioni costiere del mar Nero, dove vi sono forti precipitazioni, non vi \u00e8 siccit\u00e0 estiva e gli inverni sono miti. Carpini, castagni europei, abeti del Caucaso e ontani sono le specie pi\u00f9 comuni, e vi \u00e8 un ricco strato arbustivo di rododendri, allori, agrifogli, mirti, noccioli e noci. Il resto della regione del mar Nero \u00e8 occupata da una foresta decidua umida, seconda solo a quella di tipo colchico per ricchezza e variet\u00e0. Le specie arboree principali nella regione del mar Nero sono abeti del Caucaso, faggi, carpini, ontani, querce, abeti e tassi, con querce e pini nelle aree pi\u00f9 aride. Le specie di conifere divengono dominanti al di sopra dei 1000 m, facendo spazio a praterie alpine oltre i 2000 m.\nLe condizioni pi\u00f9 aride delle zone occidentali e orientali dell'interno - che cingono su entrambi i lati la zona centrale di steppe e praterie - danno vita a una fascia di foreste miste e decidue pi\u00f9 secche, dove le specie dominanti sono querce, ginepri, pini e abeti, con macchie di praterie aperte. La foresta di montagna mediterranea \u00e8 caratteristica dei settori centrali e occidentali del Tauro; pini, abeti e querce sono le specie principali, ma si incontrano anche cedri, faggi, ginepri e aceri. Lungo le coste dell'Egeo e del Mediterraneo vi \u00e8 una fascia di macchia mediterranea di pianura. Mirti, oleastri, aceri e carrubi sono le specie pi\u00f9 comuni, ma vi sono anche boschetti sparsi di querce, pini e cipressi.\nFauna.\nLa Turchia \u00e8 piuttosto ricca di animali selvatici e fauna ornitica. Lupi, volpi, cinghiali, castori, martore, sciacalli, iene, orsi, cervi, gazzelle e capre di montagna vivono ancora nelle regioni pi\u00f9 recluse e alberate. Tra gli animali domestici figurano il bufalo d'acqua, le capre d'Angora (sul massiccio centrale) e i cammelli (nel sud-ovest), nonch\u00e9 cavalli, asini, pecore e buoi. Tra gli uccelli pi\u00f9 comuni ricordiamo pernici, oche selvatiche, quaglie e otarde.\nAspetti dell'insediamento.\nPi\u00f9 di tre quinti della popolazione vivono in paesi e citt\u00e0. Prima della met\u00e0 del XX secolo, tuttavia, la popolazione era prevalentemente rurale, e la sua distribuzione era strettamente influenzata dalle potenzialit\u00e0 agricole del suolo. Vi sono, quindi, pronunciate differenze regionali nella densit\u00e0 della popolazione, in particolare tra l'interno e la periferia. Le coste del mar Nero, del mar di Marmara e dell'Egeo sono le aree pi\u00f9 densamente popolate; sebbene rappresentino meno di due quinti della superficie totale del Paese, ospitano pi\u00f9 della met\u00e0 della popolazione. La regione costiera del Mediterraneo \u00e8 meno densamente abitata, malgrado vi siano aree in cui la popolazione \u00e8 molto numerosa nelle pianure di Antalya e di Adana. Il resto del Paese \u00e8 relativamente poco popolato: l'interno dell'Anatolia e il sud-est, che occupano pi\u00f9 della met\u00e0 del territorio del Paese, ospitano meno di due quinti della popolazione della Turchia. Agli inizi del XXI secolo, tuttavia, il sud-est era la regione che faceva registrare il pi\u00f9 rapido incremento demografico del Paese.\nStoricamente, gran parte dell'Anatolia - specialmente l'est - era popolata da nomadi e pastori transumanti, che migravano stagionalmente tra l'altopiano e la pianura. Alcuni dei loro discendenti, pastori di pecore e capre, continuano tuttora a spostarsi tra pianura e montagna, vivendo in tende, mentre altri possiedono case in due o perfino tre villaggi situati ad altitudini diverse.\nIn gran parte del territorio, il grosso della popolazione vive in villaggi, il cui numero viene stimato in almeno 50.000. Il numero di abitanti di ciascun villaggio tende a variare, e molti di essi comprendono due o tre insediamenti rurali separati situati a una certa distanza.\nLa tipica casa dei villaggi turchi \u00e8 una struttura rettangolare dal tetto piatto, del colore dei locali mattoni non cotti al forno o della pietra con cui viene costruita, alta uno o due piani. Le pi\u00f9 povere contengono una singola stanza che ospita famiglia, bestiame e propriet\u00e0; le case migliori ospitano nuclei familiari anche di 20 persone che vivono in grandi strutture comprendenti molte stanze, magazzini, stalle e fienili. La gran maggioranza delle case \u00e8 situata tra questi due estremi, e vi \u00e8 una grande variabilit\u00e0 locale. Comunemente, il capofamiglia e sua moglie vivono e dormono nella stanza principale della casa, che contiene il giaciglio (messo via durante il giorno), il fornello (in alcune aree un forno a forma di alveare costruito nel pavimento), mensole con pentole e utensili, una cassa vivacemente colorata contenente il corredo della donna e beni personali, e una cassa per la farina e i cereali. La gente si siede su tappeti o stuoie sparsi sul pavimento. Molte case hanno anche almeno una sala allestita come stanza per gli ospiti, generalmente per l'utilizzo dei soli uomini. La stanza degli ospiti \u00e8 dotata di divani che corrono lungo le pareti e molto spesso di un pavimento in pietra o in legno. Il contrasto pi\u00f9 marcato si verifica nelle foreste delle catene montuose settentrionali, dove le case dei villaggi sono fatte di legno e hanno tetti rossi. Mattoni, cemento e blocchi di calcestruzzo stanno diventando comuni ovunque la gente se li possa permettere.\nLe citt\u00e0 turche hanno per lo pi\u00f9 dimensioni moderate, anche se molte di esse sono cresciute rapidamente a partire dagli anni '70. La maggiore di esse \u00e8 Istanbul; sebbene non sia pi\u00f9 la capitale da molto tempo, rimane il principale porto e citt\u00e0 commerciale, attirando emigranti dall'intero Paese. Con i suoi sobborghi lungo il Bosforo, Istanbul forma un agglomerato tentacolare di quasi nove milioni di abitanti. La seconda citt\u00e0 del Paese, Ankara, ha un'origine molto pi\u00f9 recente. Prima della costituzione della repubblica, era una della molte piccole citt\u00e0 di provincia dell'interno, ma la sua scelta come capitale ha portato ad un lungo periodo di rapida crescita. La terza citt\u00e0 del Paese, Smirne, \u00e8 il porto e il centro commerciale della prospera zona della costa dell'Egeo.\nA parte questi tre centri principali, un importante gruppo di citt\u00e0 \u00e8 situato nella pianura di Adana, dove sono situate Adana, Mersin (\u0130\u00e7el) e un numero di centri pi\u00f9 piccoli. Altrove le citt\u00e0 principali sono per lo pi\u00f9 capitali regionali e provinciali separate tra loro, tra cui le pi\u00f9 grandi sono Bursa, nella pianura della Marmara; Samsun, sul mar Nero; Antalya, sul Mediterraneo; Konya, Kayseri, Eski\u015fehir, Malatya, Erzurum e Sivas, nell'interno; e Diyarbak\u0131r, Gaziantep e \u015eanl\u0131urfa, nel sud-est.\nLe tradizionali case di citt\u00e0 anatoliche, ancora le residenze pi\u00f9 comuni in molti dei centri pi\u00f9 piccoli, erano fatte in pietra o legno, avevano generalmente due piani, con pavimenti in legno e, talvolta, pavimenti splendidamente scolpiti. Il piano superiore spesso sporge, sorretto da travi, sulla strada. Con pareti bianche e tetti di tegole rosse, questi piccoli centri a volte presentano un aspetto pi\u00f9 moderno della maggior parte dei villaggi, anche se altrettanto spesso la distinzione tra grandi villaggi e piccole citt\u00e0 \u00e8 appena visibile. Nelle citt\u00e0 pi\u00f9 grandi, nonostante tipi di abitazioni tradizionali siano ancora visibili nelle zone pi\u00f9 vecchie, grandi quartieri di recente sviluppo sono dominati da stili pi\u00f9 semplici in mattoni e cemento. Il centro delle citt\u00e0 sta assumendo un aspetto sempre pi\u00f9 europeo."}
{"id": "958441", "revid": "6923", "url": "https://it.wikipedia.org/wiki?curid=958441", "title": "Castelnuovo dell'Abate", "text": "Castelnuovo dell'Abate \u00e8 una frazione del comune italiano di Montalcino, nella provincia di Siena, in Toscana.\nOrigini del nome.\nSecondo Emanuele Repetti, l'etimologia di \"Castelnuovo dell'Abate\" deriverebbe dal fatto che fosse sorto in luogo di un pi\u00f9 antico castellare (da qui il suffisso \"-nuovo\") e dall'influenza e dominio che per lungo periodo ebbero su di esso gli abati della vicina abbazia di Sant'Antimo.\nStoria.\nNon lontano dal Castelnuovo dell'Abate vennero rinvenuti da Ferrante Rittatore Vonwiller nell'area delle cave, in fondo alla cosiddetta \"buca di Sant'Antimo\", un vaso risalente all'et\u00e0 del bronzo e databile al III millennio a.C. e resti umani coevi scarnificati dal fuoco di due individui, testimonianza di una presenza umana sul territorio in epoca pre-etrusca.\nCastelnuovo dell'Abate nacque come possedimento dell'abbazia di Sant'Antimo (che ebbe il suo periodo di massimo splendore tra l'XI e il XII secolo, con ampia giurisdizione su chiese e territori circostanti) su uno dei tre alti poggi che circondano la valle del torrente Starcia, affluente dell'Orcia. Divenuto castello presumibilmente intorno al 1210, gi\u00e0 alla met\u00e0 dello stesso secolo risultava sottomesso alla Repubblica di Siena e poi, dagli inizi del secolo successivo, anche all'abbazia e alla famiglia Tolomei; la comunit\u00e0, che nel 1320 aveva un territorio di 1\u00a0996,2\u00a0ha e una popolazione di circa 1\u00a0000 abitanti, era governata da un podest\u00e0 e probabilmente aveva anche uno statuto proprio, andato perduto. Nel 1360 venne riedificata la cinta muraria, opera in parte finanziata dalla Repubblica senese.\nIn seguito alla peste nera, il paese visse un periodo di declino, fenomeno che invest\u00ec anche l'abbazia di Sant'Antimo, i cui abati esercitavano sul castello un potere oramai puramente formale legato al pagamento di un canone annuo, in merito al quale nella prima met\u00e0 del XV secolo vi furono numerose contese fra il comune e l'abbazia. Nel 1462, con la soppressione dell'abbazia per volere di papa Pio II, i beni di quest'ultima furono incamerati dallo Stato e passarono in gestione al vescovo di Montalcino. Il paese, che nel 1466 contava appena 49 famiglie, alla fine dello stesso secolo visse una rinascita insieme ai vicini abitati di Sant'Angelo in Colle e Camigliano, contando all'incirca 300 abitanti. La parrocchia di Castelnuovo dell'Abate nel 1594 contava 547 abitanti; nel 1640 ne aveva 429; nel 1675 era ridotta a 319; nel 1745 a soli 285 individui e nel 1785 a 306 (dei quali 124 residenti dentro le mura del paese); mentre nel 1833 era risalita a 513 abitanti.\nNel XV secolo venne redatto un nuovo statuto che fu oggetto successivamente di pi\u00f9 revisioni: la prima nel 1550 e poi nel 1727 e nel 1736. Nel 1777 Castelnuovo dell'Abate insieme ai comunelli circostanti venne annesso al comune di Montalcino nell'ambito delle riforme amministrative varate dal granduca Leopoldo II d'Asburgo-Lorena e divenne un importante snodo commerciale in quanto dogana tra Provincia inferiore e Provincia superiore (il cui confine corrispondeva al fiume Orcia) dalla quale transitava buona parte del commercio del monte Amiata.\nL'economia del piccolo borgo \u00e8 basata soprattutto sul turismo (data la vicinanza con l'Abbazia di Sant'Antimo) e sull'agricoltura (\u00e8 in questa zona che viene prodotto il famoso Brunello di Montalcino). Intorno al paese vi erano varie cave di alabastro bianco, delle quali una \u00e8 adibita a vigneto.\nMonumenti e luoghi d'interesse.\nLa pieve dei Santi Filippo e Giacomo \u00e8 il principale luogo di culto del paese e sorge nel centro abitato, sulla piazza. Ricevette il titolo di pieve dall'antica chiesa dedicata a san Giovanni Battista, situata a sud del borgo, documentata fin dall'VIII secolo e andata distrutta probabilmente nella prima met\u00e0 del XIV. L'attuale edificio \u00e8 di epoca tardoromanica, periodo cui afferiscono il portale del lato destro e le due monofore che si aprono nel fianco sinistro. Esternamente caratterizzata da paramento murario in blocchi di travertino, con facciata a capanna, all'interno \u00e8 a navata unica con soffitto a capriate. Nella chiesetta si trovava, sino agli anni ottanta del Novecento la statua lignea medioevale della \"Madonna col Bambino\", patrona del paese, nell'abbazia di Sant'Antimo. In controfacciata, vi \u00e8 una lunetta dipinta a fresco con il \"Beato Pietro Petroni\", di Ventura Salimbeni.\nSi trova lungo la principale arteria del paese, via Borgo di Mezzo, alla destra della pieve; La sua facciata, di impianto tardorinascimentale, \u00e8 con pietre a vista cui si alternano elementi decorativi in pietra grigia, quali le bugne angolari, quelle che costituiscono le cornici delle finestre e del portone e i cornicioni. Alla famiglia Bellanti apparteneva anche il castello di Velona (o Verona), che sorge su un rilievo ad est del centro abitato.\nSorge anch'esso lungo via Borgo di Mezzo, di fianco al palazzetto dei Vescovi. Fatto edificare dagli abati di Sant'Antimo e gi\u00e0 esistente nel 1412, fu radicalmente restaurato da Fabio de' Vecchi, vescovo di Montalcino dal 1664 al 1688. L'edificio \u00e8 caratterizzato da una facciata in mattoncini, tripartita orizzontalmente da cornicioni in pietra locale: nella fascia inferiore si trovano il portone con la cornice in bugnato e due finestre; in quella mediana, corrispondente al piano nobile, si aprono cinque grandi finestre rettangolari bordate anch'esse in pietra; la fascia superiore, invece, presenta altrettante finestrelle quadrate.\nGi\u00e0 esistente nel 1320, sorge all'estremit\u00e0 sud-orientale del paese; \u00e8 inglobata entro un edificio abitativo ed \u00e8 costituita da un passaggio coperto che si apre verso l'esterno con un arco a sesto ribassato in laterizio, mentre \u00e8 ancora visibile il paramento murario in blocchi di tufo della struttura difensiva. L'altra porta, denominata \"Scopetana\", gi\u00e0 non esisteva pi\u00f9 all'epoca del Catasto Leopoldino (1765).\nL'abbazia di Sant'Antimo \u00e8 il monumento pi\u00f9 importante del paese e sorge nella vallata a nord del centro abitato, nella valle dello Starcia. Secondo la leggenda sarebbe stata fondata dallo stesso Carlo Magno, e nel 814 \u00e8 documentata una cospicua donazione da parte di Ludovico il Pio; a questa fase iniziale appartengono l'antica chiesa a navata unica, poi adibita a sacrestia e decorata nel XIV secolo con affreschi monocromi con \"Scene della vita di San Benedetto\", e le pareti della sala capitolare, unici resti del complesso monastico. La chiesa attuale venne edificata a partire dal 1118 utilizzando travertino e alabastro dalle cave locali, da maestranze eterogenee, con influssi dell'architettura sacra contemporanea francese e del sud Italia; \u00e8 a tre navate, senza transetto, con deambulatorio e tre cappelle radiali intorno all'abside semicircolare; al di sopra delle navatelle, vi \u00e8 il matroneo, che si apre irregolarmente sulla chiesa con delle ampie bifore, dei quali quello di destra venne riadattato nel XV secolo ad appartamento abitabile. Alle spalle dell'altare maggiore, si trova un grande \"Crocifisso\" in legno scolpito e dipinto in policromia, databile al 1200 circa, mentre al di sotto del presbiterio vi \u00e8 una piccola cripta a pianta quadrangolare."}
{"id": "958452", "revid": "73843", "url": "https://it.wikipedia.org/wiki?curid=958452", "title": "Presidente della Repubblica Popolare Cinese", "text": "Il presidente della Repubblica Popolare Cinese (in cinese: ), nel sistema politico cinese, \u00e8 il capo dello Stato, come stabilito dalla Costituzione approvata negli anni ottanta.\nElezione.\nSecondo la Costituzione della Repubblica Popolare Cinese, approvata negli anni ottanta, il presidente della Repubblica \u00e8 eletto dal Congresso nazionale del popolo e resta in carica per cinque anni. Deve essere un cittadino cinese di almeno 45 anni di et\u00e0. Viene scelto ed eletto dal Congresso.\nSino al 2018, il presidente e il vice presidente potevano svolgere unicamente due mandati consecutivi. Con la modifica apposta alla Costituzione l'11 marzo 2018, tale limite \u00e8 stato abrogato.\nIn caso di inabilit\u00e0 (morte o malattia) improvvisa del presidente, i poteri vengono assunti dal vicepresidente o dal presidente del Congresso nazionale del popolo, ed entrambi agiscono come presidenti \"ad interim\".\nPoteri.\nIl presidente ha svariati poteri costituzionali: promulga gli statuti approvati dal Congresso, nomina il Primo ministro, i suoi vice, i membri del Consiglio di Stato, gli ambasciatori esteri e i ministri. Pu\u00f2 assumere poteri speciali previsti dalla legge, promulgare lo stato d'emergenza e dichiarare guerra. Il presidente \u00e8 assistito dal vicepresidente.\nIl presidente come capo di Stato.\nCome capo di Stato, il presidente delinea le politiche generali del paese e dirige gli affari esteri. In ogni caso, sin dagli anni novanta, Jiang Zemin ha delegato gran parte dei poteri pratici e delle faccende burocratiche al Primo ministro, assumendo quindi un ruolo pi\u00f9 che altro cerimoniale, ma con poteri abbastanza definiti. Jiang Zemin pu\u00f2 aver compiuto questa scelte perch\u00e9 aveva comunque un potere notevole come segretario e presidente della Commissione militare centrale. \nQuesto \u00e8 simile a quanto accadeva nell'Unione Sovietica, dove il presidente del presidium del soviet supremo (capo di Stato sovietico) aveva un ruolo cerimoniale mentre assumeva potere reale solo se assommava anche la carica di segretario generale del comitato centrale del PCUS e del Consiglio di difesa avendo cos\u00ec maggior potere del premier.\nRapporti con il partito.\nQuando Mao Tse-tung era presidente del PCC, si crearono contrasti con l'allora presidente della Repubblica Liu Shaoqi, che portarono fino all'abolizione della carica per evitare divisioni che avrebbero potuto spaccare la RPC stessa. Jiang Zemin, facendo tesoro di questa esperienza, ha stabilito una \"regola\" ufficiosa che stabilisce che ogni successivo capo di Stato concentri nelle sue mani il potere politico, militare e del Partito.\nRapporti con l'esercito.\nAttualmente, da Jiang Zemin in poi, il presidente della Repubblica \u00e8 anche a capo della Commissione militare centrale. In ogni caso, i generali che la compongono provengono dalle file dell'Armata popolare di liberazione, il che a volte porta ad alcuni scontri, che per\u00f2 non scaturiscono mai in crisi. In ogni caso, \u00e8 il presidente della Repubblica che ha il potere di dichiarare lo stato d'emergenza.\nStoria della presidenza.\nQuando and\u00f2 al potere nel 1949, Mao, gi\u00e0 presidente del partito e della Commissione militare centrale, venne eletto presidente del Governo Popolare Centrale, il che gli confer\u00ec praticamente pieni poteri speciali per conseguire l'instaurazione di un governo stabilire per la neonata repubblica popolare. Nel 1954 venne promulgata la Costituzione e il presidente assunse il ruolo di capo di Stato e comandante in capo delle forze armate cinesi.\nNel 1959, Mao decise di non ricandidarsi e al suo posto venne eletto Liu Shaoqi, dal quale nacquero contrasti con il \"leader\" della rivoluzione. Al lancio della Rivoluzione culturale, diretta appunto contro il revisionismo nel Partito e nello Stato, Liu venne prima implicitamente e poi esplicitamente indicato come \"principale responsabile del revisionismo\" dalle guardie rosse; arrestato nel 1968, venne destituito nello stesso anno. La carica rest\u00f2 vacante. Nel 1970, la carica di presidente della Repubblica venne ufficialmente abolita e i suoi poteri cerimoniali passarono al presidente del Congresso, dopo un breve periodo in cui vennero esercitati dai due vicepresidenti (fra cui Soong Ching-ling, moglie di Sun Yat-sen, poi fatta presidentessa onoraria). Lin Biao, ministro della Difesa e stretto collaboratore di Mao, prov\u00f2 a far reintrodurre la carica, ma il Comitato centrale del Partito Comunista Cinese e Mao stesso rifiutarono.\nNel 1982, diversi anni dopo la \"riscossa\" di Deng Xiaoping, venne varata una nuova Costituzione che reintroduceva il presidente della Repubblica, il quale non aveva diritto di intervenire nel Consiglio di Stato e negli affari del Partito. Negli anni novanta, comunque, Jiang Zemin ha detenuto le cariche di presidente, presidente della Commissione militare centrale e segretario del Partito, accomunando di fatto le tre cariche. Anche Hu Jintao ha fatto lo stesso.\nElenco dei presidenti.\nPresidente del governo popolare centrale.\nPrima carica provvisoria di capo di Stato della Repubblica popolare cinese, stabilita appena dopo l'entrata a Pechino delle forze rivoluzionarie.\nPresidente della Repubblica popolare cinese.\nCarica ufficiale stabilita dalla prima Costituzione della RPC, promulgata nel 1954, soppressa nel 1975 (in seguito alla morte di Tung Pei-wu, e ripristinata nel 1982).\nPresidente onoraria della Repubblica popolare cinese.\nSoong govern\u00f2 come presidentessa per soli due mesi, al fianco di Ye Jianying, prima di morire. \u00c8 stata inserita in questa lista per continuit\u00e0, ma non pu\u00f2 essere considerata nei fatti un vero capo di Stato cinese.\nPresidente della Repubblica popolare cinese.\nLa carica venne ricreata con la Costituzione del 1982, anche se fino al 1983 il capo di Stato rest\u00f2 Ye Jianying come presidente del Congresso."}
{"id": "958458", "revid": "436907", "url": "https://it.wikipedia.org/wiki?curid=958458", "title": "For Funerals to Come...", "text": "For Funerals to Come... \u00e8 il secondo EP del gruppo musicale svedese Katatonia, pubblicato nel 1995 dalla Avantgarde Music."}
{"id": "958481", "revid": "118505612", "url": "https://it.wikipedia.org/wiki?curid=958481", "title": "Cordigliera Cantabrica", "text": "La Cordigliera Cantabrica (in spagnolo \"Cordillera Cant\u00e1brica\"), oppure Monti Cantabrici, \u00e8 una catena montuosa del nord della Spagna, che si estende per 480 chilometri in direzione est-ovest, parallela al Mar Cantabrico. \nDescrizione.\nLa Cordigliera Cantabrica si divide in:\nLa cima pi\u00f9 alta \u00e8 il Torre Cerredo di 2.648 metri nel massiccio dei Picos de Europa. Le regioni autonome in cui la Cordigliera passa sono: Paesi Baschi, Cantabria, Asturie e Castiglia e Le\u00f3n. Rappresenta il limite sud della cosiddetta Spagna umida o verde. I versanti nord e sud sono molto differenti. A nord le montagne digradano verso il mare con pendii brevi e ripidi e i fiumi, di carattere torrentizio, scendono per le valli a forma di V. A sud c'\u00e8 la Meseta.\nLe sue cime superano i 2.000 metri nelle zone pi\u00f9 elevate delle Asturie, del nord del Le\u00f3n e Palencia e nella zona orientale della Cantabria. I venti pi\u00f9 importanti, di origine oceanica, arrivando sulle montagne della cordigliera si raffreddano rapidamente. Questo provoca la condensazione del vapore acqueo trasportato e di conseguenza si producono abbondanti precipitazioni nel versante settentrionale o Cantabrico (anche pi\u00f9 2.000 mm annuali). Quando i venti passano sul versante meridionale invece l'aria \u00e8 gi\u00e0 pi\u00f9 secca e quindi il clima \u00e8 pi\u00f9 arido.\nAmbiente.\nFlora e fauna.\nI Monti Cantabrici ospitano un'importante variet\u00e0 di vegetali come di animali. Fra questi ultimi spiccano l'orso bruno cantabrico (\"Ursus arctos pyrenaicus\"), considerato in pericolo di estinzione, il cui \"habitat\" si estende dalle Asturie, regione ove la sua presenza \u00e8 maggiore, ad aree come nelle province di L\u00e9on, Palencia e Cantabria. Altri animali tipici locali sono una sottospecie di gallo cedrone, il lupo iberico e il \"rebeco\", o camoscio cantabrico. Inoltre due riserve ospitano esemplari \"reintrodotti\" di bisonte europeo. &lt;br&gt;\nNei boschi cantabrici predomina il faggio.\nZone protette.\nNella zona dei Monti Cantabrici vi sono numerose aree protette. Alcune di queste comprendono la rete del sistema dell'Unione europea, Natura 2000, e zone di protezione speciale per la conservazione di specie selvagge di uccelli."}
{"id": "958492", "revid": "647919", "url": "https://it.wikipedia.org/wiki?curid=958492", "title": "Andrej Tchmil", "text": ""}
{"id": "958533", "revid": "1318658", "url": "https://it.wikipedia.org/wiki?curid=958533", "title": "Cabinovia", "text": "Il termine cabinovia (detta anche telecabina o ovovia) specifica generalmente, nel trasporto a fune e all'interno della categoria delle funivie, impianti a funzionamento continuativo che impiegano pi\u00f9 di due cabine per il trasporto. Seguendo l'evoluzione storica degli impianti di risalita possono essere viste anche come mezzi di trasporto a fune a met\u00e0 tra funivia e seggiovia mutuando i maggiori pregi di entrambe.\nDescrizione.\nSono diffuse nelle localit\u00e0 sciistiche poich\u00e9 permettono di superare dislivelli abbastanza grandi in poco tempo e raggiungono portate orarie spesso superiori alle tradizionali funivie a \"va e vieni\". Possono essere ad una sola fune, che funge contemporaneamente da portante e traente, bifune o trifune (una portante o due, e una traente). \nPer il rallentamento o la fermata nelle stazioni, le cabine vengono quasi sempre dotate di un sistema di ammorsamento automatico, risultando cos\u00ec svincolate dalla fune traente che pu\u00f2 quindi scorrere a velocit\u00e0 costante. Questo facilita la salita e discesa dei passeggeri, soprattutto con attrezzi quali sci, snowboard, slitte o ancora carrozzine, biciclette ecc. nonch\u00e9 permette di inserire in linea un numero variabile di vetture a seconda della richiesta. \nNelle realizzazioni con tre funi - dette anche \"3S\", dal tedesco \"3 Seil\" - i veicoli sono generalmente di maggiori dimensioni. Oltre a questo vantaggio si ottiene una superiore stabilit\u00e0, in particolare nei confronti del vento. \nQuando non sia previsto lo svincolo dalla traente, la salita e discesa dei viaggiatori pu\u00f2 avvenire alla velocit\u00e0 di esercizio - che viene quindi mantenuta ad un valore piuttosto basso - oppure rallentando la marcia quando le cabine - anche a gruppi - impegnano una stazione. In questo caso si parla di un impianto \"puls\u00e9\" o a movimento intermittente. \nLe cabinovie bifune (2S).\nCabinovie con un carrello simile a quello delle funivie con sopra dei rulli che corrono su una fune portante, e pi\u00f9 in basso l' ammorsamento automatico. \nLe cabinovie bifune, simbologia n\u00b0 posti + BGD (Bicable Gondola Detachable), sono state sviluppate nel 1950/60, negli anni 1970-80. La fabbricazione di cabinovie bifune \u00e8 stata ripresa negli anni 90 da Leitner grazie alle nuove tecnologie e nuovi materiali.\nLe cabinovie trifune (3S).\nLe cabinovie trovano impiego sempre pi\u00f9 ampio anche per il trasporto di grandi quantit\u00e0 di viaggiatori, talvolta in sostituzione di preesistenti funivie classiche, grazie alla notevole flessibilit\u00e0 di funzionamento, l'alta frequenza e le maggiori capienze ottenibili, in particolare con il citato sistema \"3S\". Esempio \u00e8 la funivia del Renon in Italia, dotata di veicoli da 35 persone che svolge anche servizio di trasporto pubblico extraurbano.\nLimiti di velocit\u00e0.\nLimiti massimi di velocit\u00e0 in vigore in Italia, espresse in metri al secondo, per le cabinovie:\nCabinovie monofune: 6 m/s\nCabinovie bifune e trifune: 6 m/s\nMolte delle cabinovie bifune e trifune e, ultimamente, anche le monofune sono progettate per raggiungere i 7 metri al secondo."}
{"id": "958550", "revid": "73537", "url": "https://it.wikipedia.org/wiki?curid=958550", "title": "Monti Cantabrici", "text": ""}
{"id": "958623", "revid": "729019", "url": "https://it.wikipedia.org/wiki?curid=958623", "title": "Aeroporto di Krasnojarsk-Emel'janovo", "text": "L'aeroporto di Krasnojarsk-Emel'janovo (in russo \"\u0430\u044d\u0440\u043e\u043f\u043e\u0440\u0442 \u041a\u0440\u0430\u0441\u043d\u043e\u044f\u0440\u0441\u043a \u0415\u043c\u0435\u043b\u044c\u044f\u043d\u043e\u0432\u043e\") (KJA) \u00e8 stato aperto nel 1980. L'aeroporto \u00e8 conosciuto anche come Emel'janovo o Elovaja. \u00c8 il principale hub aeroportuale internazionale del Kraj di Krasnojarsk.\nStrategia.\nNel 2010 sono stati sottoscritti degli accordi bilaterali canadesi-russi per l'organizzazione sulla base dell'aeroporto Emel'janovo dello scalo d'emergenza secondo i requisiti ETOPS e dello scalo di rifornimento per gli aerei a lungo raggio nordamericani che compiono le rotte transcontinentali transpolari \u2116 3 e \u2116 4 dall'Asia meridionale per Canada.\nNel 2011 l'aeroporto Emel'janovo ha investito pi\u00f9 di 240 milioni di rubli russi nell'ammodernamento del parco mezzi con gli autobus aeroportuali Contrac Cobus, con spargitori o sistemi combinati per combattere il ghiaccio in pista della Schmidt Automotive, con attrezzature per De icing degli aerei Tempest. Inoltre, l'aeroporto ha attrezzato il terminal con due finger per facilitare l'imbarco negli aerei di medie-grandi dimensioni.\nNel febbraio 2012 sono stati sottoscritti i primi accordi preliminare tra l'aeroporto Emel'janovo e le compagnie aeree cargo: statunitense World Airways, belga TNT Airways, Fly Emirates Sky Cargo, Etihad Airways, lussemburghese Cargolux per utilizzo dello scalo di Krasnojarsk non solo per i voli di transito, ma anche per l'attivit\u00e0 commerciale nel Terminal Cargo dell'aeroporto.\nDati tecnici.\nL'aeroporto internazionale di Krasnojarsk ha la capacit\u00e0 di ospitare 47 aeroplani. La capacit\u00e0 dell'aeroporto permette 12 (atterraggi/decolli)/ora.\nL'aeroporto \u00e8 equipaggiato per la manutenzione, l'atterraggio/decollo degli aerei ATR (42, 72), Airbus (A310, A319, A320, A321, A330), Boeing (737, 747, 757, 767), Bombardier (CRJ-100, CRJ-200), Dassault Aviation (Falcon 900), McDonnell Douglas (MD-83, MD-11, DC-10), Ilyushin (Il-18, Il-62, Il-76, Il-86, Il-96, Il-114), Yakovlev (Yak-40, Yak-42), Tupolev (Tu-134, Tu-154, Tu-204, Tu-214), Antonov (An-12, An-24, An-26, An-32, An-72, An-74, An-124), Pilatus di tutti i tipi. L'aeroporto \u00e8 anche attrezzato per l'atterraggio/decollo dell'Airbus A380 e Antonov An-225 che lo rende uno degli hub pi\u00f9 importanti in Siberia.\nNel 2009 la pista aeroportuale \u00e8 stata attrezzata per i voli secondo i standard della II categoria ICAO.\nL'aeroporto Emel'janovo \u00e8 uno scalo d'emergenza per l'aeroporto di Barnaul.\nTerminal.\nLa capacit\u00e0 del Terminal permette il transito dei 700 persone/ora, di quelli 300 nel Terminal Internazionale. Nel 2009 la zona check-in \u00e8 stata attrezzata con i sistemi di self-check-in aumentando ulteriormente il comfort e la capacit\u00e0 del Terminal Passeggeri. Inoltre, nel Terminal Passeggeri \u00e8 stato installato il sistema elettronico di elaborazione dei bagagli dei passeggeri.\nLa capacit\u00e0 del Terminal cargo permette la partenza di 200 tonnellate della merce.\nCollegamenti con Krasnojarsk.\nL'aeroporto Internazionale Emel'janovo \u00e8 facilmente raggiungibile dal centro di citt\u00e0 percorrendo per 40\u00a0km la strada statale M-53 conosciuta come \"Moskovskij Trakt\". Il tempo di percorrenza \u00e8 di 35 minuti.\nLe linee no.135/135k dell'Azienda Municipale dei Trasporti Pubblici di Krasnojarsk collega l'Autostazione di Krasnojarsk col Terminal 1 dell'aeroporto. Il tempo di percorrenza \u00e8 di 50 minuti.\nDalle ore 24:00 fino alle ore 07:00 per Krasnojarsk dalla fermata situata a 50\u00a0m dal Terminal 1 (conosciuto anche come Terminal Nazionale) dell'aeroporto Emel'janovo partono le navette per il centro cittadino col tempo di percorrenza di 40 minuti.\nIncidenti.\nIl 3 ottobre 2010 alle 17:58 (ora locale) un volo internazionale cargo Krasnojarsk-Emel'janovo - Francoforte sul Meno, operato da un McDonnell Douglas MD-11 della tedesca Lufthansa ha effettuato l'atterraggio d'emergenza all'aeroporto di partenza subito dopo il decollo in seguito al blocco della sezione centrale dell'ala destra del velivo. 3 membri d'equipaggio e 95 tonnellate di merce sono ripartiti per Germania alle ore 20:12 (ora locale) dopo aver riparato l'ala dell'aereo alla base tecnica di Krasnojarsk."}
{"id": "958643", "revid": "83048490", "url": "https://it.wikipedia.org/wiki?curid=958643", "title": "Tesatura", "text": "La tesatura \u00e8 una particolare operazione che si effettua sui tralicci dell'alta tensione e sugli impianti di risalita.\nGli impianti a fune e i pali dell'alta tensione, per poter raggiungere determinate prestazioni e gradi di sicurezza, devono avere una tensione calcolata e stabilita in fase di progettazione. \nLa corretta tesatura si ottiene, generalmente, con un contrappeso o con un tenditore idraulico. \nAlcune tipologie di impianto sono concepite con funi ancorate, senza l'utilizzo di contrappesi o tenditori.\nPer situazioni particolari, come in alta montagna, la tesatura viene effettuata mediante elicottero, da imprese specializzate."}
{"id": "958725", "revid": "307923", "url": "https://it.wikipedia.org/wiki?curid=958725", "title": "Manovia", "text": "La manovia, chiamata anche telecorda o sciovia/skilift a fune bassa, \u00e8 un impianto di risalita a fune utilizzato negli sport invernali. Presente sui campi da sci consiste in una fune messa in moto da un piccolo argano, a meno di 1 metro dal terreno.\nDescrizione.\nGli sciatori la utilizzano afferrando direttamente la fune (rivestita in materiale tessile o antiscivolo) e facendosi trascinare, o aggrappandosi ad apposite maniglie fissate lungo la fune.\nServe per superare piccoli dislivelli all'interno dell'area sciabile o per servire snow-park e aree per principianti, comunque su tracciati brevi e poco pendenti. Pu\u00f2 anche essere chiamata sciovia a fune bassa.\nAltri usi.\nIn altro ambito la manovia \u00e8 anche una serie di carrelli incatenati tra loro che scorrono lungo un binario e che girano incessantemente, sui quali vengono montate le varie parti che compongono un pezzo che pu\u00f2 essere una scarpa o altri prodotti. Lungo questo serpente meccanico, sono dislocate le postazioni di operai/e che, in varie fasi successive, montano il pezzo in questione."}
{"id": "958726", "revid": "729019", "url": "https://it.wikipedia.org/wiki?curid=958726", "title": "Ecco il mondo", "text": "Ecco il mondo \u00e8 un'aria tratta dall'atto secondo dell'opera \" Mefistofele\" di Arrigo Boito, su libretto del medesimo. \nIl testo riprende i versi intonati dal Gatto Mammone nel dramma di Goethe.\nIl primo basso a cantarla \u00e8 stato Fran\u00e7ois-Marcel Junca. Altri grandi bassi sono stati \u00c9douard de Reszke, Fyodor Chaliapin, Adamo Didur e Samuel Ramey.\nNell'opera.\nSiamo nella seconda scena del secondo atto dell'opera, dove Mefistofele mostra a Faust la notte del sabba classico. Gli stregoni e le streghe danzano intorno a lui. Mefistofele si lamenta, perch\u00e9, essendo loro re, non ha una corona e uno scettro. Streghe e stregoni danzano e glieli portano. Allora Mefistofele dice:\nGli stregoni, dopo l'ennesima danza, gli portano un globo di vetro. Mefistofele allora si alza e canta questa canzone. Quando canta l'ultima strofa, infrange il globo di vetro per terra, suscitando una gioia selvaggia dentro gli stregoni, che sorgono ancora e ricominciano la ridda."}
{"id": "958732", "revid": "307923", "url": "https://it.wikipedia.org/wiki?curid=958732", "title": "Assoli", "text": ""}
{"id": "958740", "revid": "7719117", "url": "https://it.wikipedia.org/wiki?curid=958740", "title": "Basel", "text": ""}
{"id": "958754", "revid": "1566286", "url": "https://it.wikipedia.org/wiki?curid=958754", "title": "Zentropa", "text": "Zentropa \u00e8 una casa di produzione cinematografica della Danimarca, fondata nel 1992 dal regista Lars von Trier e dal produttore Peter Aalb\u00e6k Jensen. Ha prodotto pi\u00f9 di 70 film ed \u00e8 stata una delle prime case cinematografiche mainstream a produrre film pornografici indirizzati a un pubblico prettamente femminile. Zentropa \u00e8 famosa in particolare per aver ideato il manifesto Dogma 95."}
{"id": "958785", "revid": "17351", "url": "https://it.wikipedia.org/wiki?curid=958785", "title": "Bl\u00e9riot S.510", "text": ""}
{"id": "958790", "revid": "17351", "url": "https://it.wikipedia.org/wiki?curid=958790", "title": "Bleriot S.510", "text": ""}
{"id": "958794", "revid": "17351", "url": "https://it.wikipedia.org/wiki?curid=958794", "title": "S.510", "text": ""}
{"id": "958807", "revid": "1318658", "url": "https://it.wikipedia.org/wiki?curid=958807", "title": "Calanchi di Piana", "text": "I Calanchi di Piana (in francese \"Les calanche de Piana\" o \"Les calanques de Piana\", in corso \"calanche di Piana\") sono una bizzarra formazione geologica che si trova in Corsica, a sud della cittadina di Porto, nel comune di Piana. Le rocce di granito rosso si elevano per circa 400 metri sul livello del mare direttamente sulla costa dell'isola.\nLa stretta strada che collega i paesi di Porto e Piana corre attraverso queste formazioni rocciose e da essa si dipartono numerosi sentieri che permettono di raggiungere splendidi punti panoramici.\nNel 1983 i calanchi di Piana furono inseriti nell'elenco dei Patrimoni dell'umanit\u00e0 dell'UNESCO, insieme ai vicini Golfo di Porto, Golfo di Girolata e Riserva naturale di Scandola."}
{"id": "958813", "revid": "256896", "url": "https://it.wikipedia.org/wiki?curid=958813", "title": "Palazzo Varisano", "text": ""}
