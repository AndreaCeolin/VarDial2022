{"id": "847677", "revid": "404338", "url": "https://it.wikipedia.org/wiki?curid=847677", "title": "Ecco Pippo!", "text": "Ecco Pippo! (\"Goof Troop\") \u00e8 una serie di animazione statunitense prodotta dalla Walt Disney Company. La serie riprende la figura del simpatico e maldestro Pippo, il quale viene calato nei panni di genitore di Max, un ragazzino di undici anni vivace e attivo ma anche sveglio (a differenza del padre) e sempre attento alla moda, ma anche scatenato nel compiere le sue furbizie contro Pietro Gambadilegno, il quale \u00e8 molto disonesto, sfortunato e alquanto diffidente nella serie.\nPer la serie, sono state prodotte due stagioni, per un totale di 78 episodi con l'aggiunta di un episodio speciale per Natale.\nDalla serie sono stati ricavati anche due film di animazione, come spin-off, intitolati: \"In viaggio con Pippo\" (\"A Goofy Movie\") (1995) ed \"Estremamente Pippo\" (\"An Extremely Goofy Movie\") (2000).\n\"Ecco Pippo!\" \u00e8 stato trasmesso in Italia per la prima volta su Canale 5 dal 1993, insieme alle altre serie di maggior successo \"Bonkers, gatto combinaguai\" e \"La sirenetta - Le nuove avventure marine di Ariel\".\nIn alcuni episodi sono presenti e menzionati alcuni personaggi tratti dalle serie, da \"Cip &amp; Ciop agenti speciali\" a \"Darkwing Duck\".\nTrama.\nPippo decide di ritornare alla sua citt\u00e0 natale, Spoonerville, assieme appunto al figlio Max e al gatto Cialda. Il loro nuovo vicino di casa, inoltre, \u00e8 Pietro Gambadilegno, che vive con la moglie Peg, il loro primogenito undicenne Pete Junior Gambadilegno, migliore amico di Max, la figlia Carabina di quattro anni circa, e un cane di nome Tigre. Per vivere, Gambadilegno non svolge attivit\u00e0 criminali, ma vende auto usate, con metodi discutibili mentre Peg lavora nel settore immobiliare. Pasticci, guai, simpatia e problemi di ricchezza fra la banda di Pippo e la famiglia Gambadilegno, soprattutto dovranno vedersela con dei briganti in alcuni episodi.\nPersonaggi.\nPietro Gambadilegno.\n\u00c8 lo stesso personaggio criminale dei fumetti, ma qui svolge l'attivit\u00e0 di venditore di automobili usate. Pur svolgendo un lavoro onesto spesso opera con metodi ai limiti della legalit\u00e0. \u00c8 nevrotizzato dalla presenza di Pippo come vicino di casa.\nPeg.\n\u00c8 la moglie di Pietro. Lavora come immobiliare. Alle volte si arrabbia per i comportamenti del marito, nonostante la presenza di Pippo e Max arrivati a Spoonerville.\nCarabina.\nPistol in originale. Figlia minore di Pietro. \u00c8 curiosamente esuberante.\nCialda e Tigre.\nCialda (\"Waffles\") e Tigre (\"Chainsaw\") sono il gatto di Pippo e il cane di Pietro.\nEpisodi.\nGli episodi di \"Ecco Pippo!\", in due stagioni furono trasmessi per la prima volta dal 1992 al 1993.\nEdizioni home video.\nVHS.\nIl 7 maggio 1993 furono pubblicate in America del Nord tre VHS contenenti ognuna due episodi e un video musicale. Le versioni italiane, pubblicate nella collana \"Cartoon Mania\", sono le seguenti:"}
{"id": "847682", "revid": "228587", "url": "https://it.wikipedia.org/wiki?curid=847682", "title": "Elezioni regionali in Sardegna del 1984", "text": "Le elezioni regionali in Sardegna del 1984 si tennero il 24 giugno.\nL'affluenza fu dell'85,5%.\nDopo che il costante declino del Dopoguerra li aveva portati ad un passo dalla scomparsa, i sardisti avevano scelto di giocarsi il tutto per tutto radicalizzandosi su posizioni secessioniste, una mossa che venne ampiamente premiata. Il postulato di questa opzione era tuttavia la contrapposizione al governo nazionale. Fu cos\u00ec che nacque l\u2019anomalia sarda: gli azionisti giunsero per la prima volta alla guida della regione (c'era stato invero un tentativo anno prima, ma non ottenne la fiducia), ma con una formula che rimise insieme comunisti e socialisti in una giunta di sinistra che, altro notevole risultato, dur\u00f2 con qualche rimpasto tutta la legislatura."}
{"id": "847684", "revid": "585241", "url": "https://it.wikipedia.org/wiki?curid=847684", "title": "Vacherin fribourgeois", "text": "Il Vacherin fribourgeois \u00e8 un formaggio svizzero del canton Friburgo.\nL'ingrediente base di questo formaggio \u00e8 il latte di vacca pastorizzato ed \u00e8 un formaggio a pasta molle con una percentuale di materia grassa pari al 28%. Il prodotto finito ha un peso tra i 5 e i 9\u00a0kg, un diametro di 40\u00a0cm e un'altezza dai 6 ai 9\u00a0cm.\nPresenta un leggero odore di resina e un sapore acidulo, nocciolato.\nIl periodo ottimale di degustazione va dal mese di ottobre, a quello di marzo, dopo una stagionatura che va dalle 5 alle 7 settimane.\nGeneralmente utilizzato in Svizzera per la preparazione della \"fondue moiti\u00e9-moiti\u00e9\" (\"fonduta svizzera\") e della \"fondue fribourgeoise\". \nUna ricetta tradizionale svizzera consiste nel passare al forno la forma di formaggio intera innaffiata di vino bianco fino all'assorbimento totale. Dopodich\u00e9 il formaggio fuso viene consumato intingendoci delle patate lessate con la buccia.\nBeneficia dell'AOP (equivalente della Denominazione di Origine Protetta) 17 maggio 2013, mentre \"Vacherin Fribourgeois\" \u00e8 un marchio registrato."}
{"id": "847686", "revid": "3115", "url": "https://it.wikipedia.org/wiki?curid=847686", "title": "Ni\u017en\u00fd Tvaro\u017eec", "text": "Ni\u017en\u00fd Tvaro\u017eec (in ungherese \"Als\u00f3tar\u00f3c\", in tedesco \"Unterkasbach\", in ruteno \"Ni\u017enij Tvaro\u017eec\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nSecondo la leggenda il nome del villaggio deriverebbe dalla parola ungherese \"t\u00far\u00f3s\" (\"tvarohov\u00fd\" in slovacco), cio\u00e8 ricotta. \nStoria.\nCitato per la prima volta nel 1330 come localit\u00e0 in cui si amministrava la giustizia secondo il diritto germanico, all'epoca apparteneva alla Signoria di Smilno e successivamente a quella di Makovica. Nel 1335 vi vennero edificati una chiesa ed un mulino che serviva l'intera zona. Nel XVII secolo venne ripopolato in parte con coloni ruteni. Nel XIX secolo pass\u00f2 ai nobili Erd\u0151dy."}
{"id": "847687", "revid": "1632387", "url": "https://it.wikipedia.org/wiki?curid=847687", "title": "Castello di Brolio", "text": "Il castello di Brolio si trova in localit\u00e0 Brolio, nei pressi di San Regolo, nel comune di Gaiole in Chianti, in provincia di Siena.\nL'imponente edificio \u00e8 posizionato sul dorso di un poggio che si stacca da uno sprone occidentale dei monti del Chianti alto fra Monte Fienali e Monte Luco Berardenga, fiancheggiato dai torrenti Malena e Dudda tributari dell'Arbia.\nStoria.\nIl toponimo \"\"Brolio\", derivante dal termine celtico (gallico) \"Brogilo\", col suo nome oltramontano richiama a un'epoca anteriore al mille quando designavasi per Broilo o Brolio \"una tenuta selvosa con un recinto ridotto a domestico, e in mezzo a questo il castello per l'abitazione del suo signore\". D'altra parte i nomi che conserva tuttora la contrada intorno a Brolio, come sono quelli di Gaiole, di Monte Luco, di Avane e Avenano, provano l'antico stato selvoso del Chianti, riserva di caccia dei Conti della Berardenga, famiglia di origine salica e primi proprietari conosciuti di Avenano, di Monte Luco e di Brolio.\nDa alcuni documenti risalenti al X secolo appare che signore del castello di Brolio e del suo distretto fosse un marchese Bonifazio figlio di un conte Alberto, il quale nel 1009 don\u00f2 alla Badia di Firenze, fra altre sue corti quella di Brolio insieme col padronato della chiesa parrocchia di San Regolo; donazione che fu poi confermata alla stessa badia dall'imperatore Enrico II, nel 1012 e da Enrico IV, nel 1074.\nIn seguito il territorio e castello di Brolio divenne, e si conserva tuttora, patrimonio della famiglia nobile fiorentina dei Ricasoli. Il primo atto pubblico rogato da questa casata nella loro corte di Brolio porta la data del febbraio 1141 e in forza del quale Rodolfino di Rolando con suo figlio Renuccino cedettero alcuni terreni alla Badia di Coltibuono.\nL'entrare a far parte del territorio fiorentino coincise con la fortificazione massiccia del castello che venne munito di bastioni e torri di vedetta. Infatti Brolio era l'ultimo avamposto della Repubblica Fiorentina sul confine fiorentino-senese, e dunque una postazione sensibile nello scacchiere militare del Chianti tant'\u00e8 che il castello fu vittima di numerosi attacchi.\nNel 1252 fu assalito e preso dai Senesi e restituito ai Ricasoli solo l'anno dopo alla firma dell'armistizio tra Firenze e Siena. Ancora nel 1434 Antonio Petrucci di Siena vi penetr\u00f2 con l'inganno e prese i prigionieri i Ricasoli fino a che la Signoria di Firenze invi\u00f2 in loro soccorso Neri Capponi che con i suoi uomini costrinse Petrucci alla resa. Poi nel 1452 gli Aragonesi, alleati di Siena, posero sotto assedio Brolio e Cacchiano ma non riuscirono ad espugnarle.\nBen pi\u00f9 devastante fu l'attacco senese del 27 agosto 1478 perch\u00e9 furiosamente portato avanti a colpi di bombarda. Nonostante Firenze avesse mandato l'Anghiarino, abile stratega e capitano di ventura, a guidare la difesa del castello, sotto i colpi di mortaio senesi parte delle mura caddero e la situazione si fece difficile. Allora Bongianni Gianfigliazzi, dal Valdarno, radun\u00f2 un esercito e si mise in marcia per il Chianti nel tentativo di portare soccorso agli assediati \"ma prima che egli potesse ci\u00f2 fare, Brolio a' 14\" [di settembre] \"si rese a nemici; i quali sicome havevan fatto a Radda, senza osservare a quelli di dentro promessa alcuna, entrati che vi furono dier la terra a sacco, abbruciaronvi molte case e gittarono a terra delle mura\"\nDopo la conquista fiorentina di Siena, Brolio fu convertito, su progetto di Giuliano da Sangallo, in una prestigiosa residenza signorile e in una imponente azienda agricola e soprattutto vinicola. A questo proposito, anche se documenti degli inizi del millennio attestano gi\u00e0 a quei tempi la diffusione a Brolio della coltura della vite, \u00e8 del 1696 un atto notarile che assicurava un carico di pregiati vini in partenza dal porto di Livorno con destinazione Amsterdam. Nel 1722 il duca di Norfolk scriveva ad un rappresentante di Brolio a Londra per assicurarsi ogni mese la consegna \u201cdi cinquanta o pi\u00f9 casse del vero Chianti\u201d di Brolio. Nel 1773, infine, Pietro Leopoldo di Lorena scrive nelle sue relazioni di viaggio: \"Broglio (Brolio) \u00e8 un'antica, grande e bella fortezza (...) nella fattoria vi sono grandi e belle cantine ed ottimi comodi, \u00e8 fattoria che fa 1000 barili di vino che \u00e8 squisito e sul gusto del Carmignano ma pi\u00f9 leggero.\".\nNel 1829 Bettino Ricasoli, appena ventenne, inizi\u00f2 a seguire personalmente la propriet\u00e0 di Brolio e per tutta la sua vita altern\u00f2 gli impegni politici ad approfonditi studi in viticoltura. Particolare attenzione pose il \u201cBarone di Ferro\u201d ai vitigni pi\u00f9 rispondenti per quel vino ideale che voleva produrre sulle sue terre. Varie furono le uve coltivate a Brolio, dal Pinot al Cabernet, dal Grenache al Carignano, ma a dare i migliori risultati per Bettino Ricasoli furono senza dubbio i cloni del Sangiovese di Brolio, una variet\u00e0 ancor oggi presente nelle vigne dell'azienda perch\u00e9 i successivi reimpianti hanno quasi sempre visto utilizzare materiale vegetale autoctono. Si arriva cos\u00ec al 1874 quando il Barone Bettino, dopo anni di ricerche e sperimentazioni, defin\u00ec l'uvaggio per il Chianti Classico al quale, quasi un secolo pi\u00f9 tardi, si \u00e8 poi ispirato il disciplinare di produzione del pi\u00f9 famoso vino italiano, rimasto in vigore fino ai giorni nostri.\nNel 1835 il barone Bettino Ricasoli incaric\u00f2 l'architetto Pietro Marchetti di modificare il castello secondo il gusto del revival gotico, movimento romantico originato in Inghilterra. Questo fu trasformato da antica fortezza in maniero inglese, utilizzando il mattone come materiale principale, aprendo finestre in stile Tudor e inserendo torrette merlate estranee all'architettura locale.\nDel castello vero e proprio si riconosce, come originale, soltanto il basamento del cassero, risalente ai primi anni del mille, mentre le mura ben conservate sono tipiche dell'architettura medievale rinascimentale. Le varie epoche sono facilmente distinguibili grazie al diverso uso dell'antico materiale costruttivo, la pietra serena, e il mattone.\nAnche nella sistemazione del verde di Brolio, cos\u00ec come nell'architettura del complesso, si distinguono due zone d'epoca diversa: il giardino cinquecentesco all'italiana, con siepi di bosso e vialetti e il parco romantico ottocentesco, voluto dal botanico Simone Ricasoli. Questi fece piantare, attorno al castello, varie essenze botaniche d'importazione, tra le quali alcuni esemplari d'abete che oggi hanno raggiunto l'altezza di 30-40 metri.\nIl \u2018900 ha visto il crescente affermarsi dei Ricasoli come produttori e vinificatori e non sono mancate mete straordinariamente lontane per le loro spedizioni: negli anni \u201840 del secolo passato, i vini di Brolio raggiungevano tutti i continenti, dalla Repubblica Dominicana all'India, dalla Cina all'Arabia Saudita, dal Sud Africa al Guatemala, dalla Costa Rica a quelle che allora si chiamavano Afriche Britanniche.\nDal 1993 dirige l'azienda Francesco Ricasoli, 32\u00ba Barone di Brolio, artefice di una rinascita seguita ad un trentennio di propriet\u00e0 straniera.\nNel 1995 nella tenuta di Brolio fu girato il film Io ballo da sola di Bertolucci.\nCappella.\nRinnovata nel 1867-1869, ha la facciata a capanna preceduta da una doppia scala in pietra; la lunetta del portale \u00e8 ornata da un mosaico raffigurante il santo titolare. A destra dell'ingresso, l'iscrizione che ricorda la fondazione nel 1348.\nL'interno, con cripta ove sono sepolti i membri della famiglia Ricasoli, presenta una navata divisa in tre campate voltate a crociera.\nLa zona dell'altare \u00e8 ornata di mosaici eseguiti dal 1874 dalla Compagnia Venezia Murano, seguendo i bozzetti di Alessandro Franchi ancora conservati nel castello, dove era custodito anche il polittico trecentesco di Ugolino di Nerio con la \"Madonna col Bambino tra i santi Pietro, Paolo, Giovanni Battista e Giovanni Evangelista\"."}
{"id": "847689", "revid": "599013", "url": "https://it.wikipedia.org/wiki?curid=847689", "title": "Waa", "text": ""}
{"id": "847690", "revid": "599013", "url": "https://it.wikipedia.org/wiki?curid=847690", "title": "Wab", "text": ""}
{"id": "847691", "revid": "599013", "url": "https://it.wikipedia.org/wiki?curid=847691", "title": "Wac", "text": ""}
{"id": "847694", "revid": "1318658", "url": "https://it.wikipedia.org/wiki?curid=847694", "title": "WAD", "text": ""}
{"id": "847695", "revid": "599013", "url": "https://it.wikipedia.org/wiki?curid=847695", "title": "Wae", "text": ""}
{"id": "847696", "revid": "599013", "url": "https://it.wikipedia.org/wiki?curid=847696", "title": "Waf", "text": ""}
{"id": "847697", "revid": "547034", "url": "https://it.wikipedia.org/wiki?curid=847697", "title": "WAG", "text": ""}
{"id": "847698", "revid": "1494169", "url": "https://it.wikipedia.org/wiki?curid=847698", "title": "WAH", "text": ""}
{"id": "847699", "revid": "599013", "url": "https://it.wikipedia.org/wiki?curid=847699", "title": "Waj", "text": ""}
{"id": "847700", "revid": "599013", "url": "https://it.wikipedia.org/wiki?curid=847700", "title": "Wam", "text": ""}
{"id": "847701", "revid": "228587", "url": "https://it.wikipedia.org/wiki?curid=847701", "title": "Wao", "text": ""}
{"id": "847702", "revid": "599013", "url": "https://it.wikipedia.org/wiki?curid=847702", "title": "Waq", "text": ""}
{"id": "847703", "revid": "1318658", "url": "https://it.wikipedia.org/wiki?curid=847703", "title": "WAT", "text": ""}
{"id": "847704", "revid": "1924342", "url": "https://it.wikipedia.org/wiki?curid=847704", "title": "Take a Bow (Madonna)", "text": "Take a Bow \u00e8 una canzone di Madonna del 1994, secondo singolo estratto dall'album \"Bedtime Stories,\" ed incluso nelle raccolte successive \"GHV2\" e \"Celebration\".\n\"Take a Bow\" riscosse grande successo negli Stati Uniti, rimanendo alla posizione numero 1 della Billboard Hot 100 per sette settimane consecutive, un record personale per Madonna. Si tratta inoltre del quarto singolo di Madonna di maggior successo di sempre nella classifica americana.\nMadonna si esib\u00ec in Italia con questa ballata al Festival di Sanremo 1995 come ospite internazionale, dando al singolo una spinta sul mercato italiano.\nDescrizione.\n\"Take a Bow\" \u00e8 scritta, prodotta e cantata insieme al produttore Babyface, famoso per le collaborazioni con Mariah Carey e TLC. La canzone tratta il tema dell'addio: Madonna dice addio a una persona che ha dato per scontato il suo amore. La canzone richiama il verso \"Tutto il mondo \u00e8 un palcoscenico e gli uomini e le donne sono solo attori\" della commedia pastorale di Shakespeare \"Come vi piace\". Nel libro \"Madonna: \"An Intimate Biography\"\" Randy Taraborelli descrive il testo della canzone come cupo e sarcastico riguardo ad un amore non ricambiato, in cui Madonna invita il soggetto che non ricambia il suo amore a \"fare un inchino\" per eseguire uno spettacolo trasparente nella vita e nell'amore\".\nIl video.\nNel video di \"Take a Bow\" Madonna interpreta una donna innamorata di un torero, interpretato da Emilio Mu\u00f1oz, attore e torero nella vita reale. Registrato nelle arene di Antequera e nella Plaza de toros di Ronda, il video ha suscitato le proteste della protezione animali per l'uso dei tori che poteva stimolare e promuovere la pratica della corrida. Madonna ha risposto alle polemiche comprando i tre tori usati nel video. Hanno protestato anche i gruppi femministi per la scena del video in cui la popstar viene sottomessa dal torero.\nPromozione.\nMadonna esegu\u00ec il brano durante alcune apparizioni televisive per promuovere l'album \"Bedtime Stories\": in una puntata del noto programma televisivo tedesco \"Wetten, dass..?,\" al Festival di Sanremo in Italia e agli \"American Music Awards\" dove fu accompagnata dal produttore Babyface.\nLa canzone non fu inclusa nei tour successivi dell'artista sino al \"Rebel Heart Tour\" quando Madonna la inser\u00ec nelle tappe in Asia e in Oceania, figurando anche nella scaletta dello show esclusivo \"Tears of a Clown\" tenutosi a Melbourne il 10 marzo 2016.\nAccoglienza e successo commerciale.\nIl singolo, mantenne la prima posizione per ben 7 settimane nella Billboard Hot 100. Inoltre raggiunse la n.1 in Canada, Messico e Giappone; minore invece fu il successo in Europa, dove non raggiunse quasi mai la top 10, tranne in Italia (n.2), Svizzera (n.8), Spagna (n.1), Lituania (n.4) e Danimarca (n.9).\nNegli Stati Uniti, \"Take A Bow\" \u00e8 l'ottavo singolo pi\u00f9 venduto del 1995.\nTracce.\nIl 6 dicembre 1994 venne pubblicato per il solo mercato giapponese a scopo promozionale per l'album \"Bedtime Stories\", un EP intitolato \"Take a Bow Remixes\", contenente alcuni remix di \"Take a Bow\" e \"Bedtime Story\".\nCover.\nNel 1995 la cantante serba Bebi Dol realizza una fortunatissima cover in serbo del brano, intitolata \"Pokloni se\" (il significato \u00e8 lo stesso: \u00abFai un inchino\u00bb), inserendola nel suo album pi\u00f9 famoso, \"Ritam srca\"."}
{"id": "847705", "revid": "599013", "url": "https://it.wikipedia.org/wiki?curid=847705", "title": "Wau", "text": ""}
{"id": "847706", "revid": "599013", "url": "https://it.wikipedia.org/wiki?curid=847706", "title": "Wax", "text": ""}
{"id": "847708", "revid": "599013", "url": "https://it.wikipedia.org/wiki?curid=847708", "title": "Waz", "text": ""}
{"id": "847710", "revid": "599013", "url": "https://it.wikipedia.org/wiki?curid=847710", "title": "Wba", "text": ""}
{"id": "847711", "revid": "599013", "url": "https://it.wikipedia.org/wiki?curid=847711", "title": "Wbb", "text": ""}
{"id": "847712", "revid": "599013", "url": "https://it.wikipedia.org/wiki?curid=847712", "title": "Wbe", "text": ""}
{"id": "847713", "revid": "599013", "url": "https://it.wikipedia.org/wiki?curid=847713", "title": "Wbi", "text": ""}
{"id": "847715", "revid": "599013", "url": "https://it.wikipedia.org/wiki?curid=847715", "title": "Wbm", "text": ""}
{"id": "847717", "revid": "599013", "url": "https://it.wikipedia.org/wiki?curid=847717", "title": "Wbn", "text": ""}
{"id": "847718", "revid": "599013", "url": "https://it.wikipedia.org/wiki?curid=847718", "title": "Wbq", "text": ""}
{"id": "847719", "revid": "599013", "url": "https://it.wikipedia.org/wiki?curid=847719", "title": "Wbr", "text": ""}
{"id": "847720", "revid": "599013", "url": "https://it.wikipedia.org/wiki?curid=847720", "title": "Wbu", "text": ""}
{"id": "847721", "revid": "599013", "url": "https://it.wikipedia.org/wiki?curid=847721", "title": "Wbw", "text": ""}
{"id": "847722", "revid": "599013", "url": "https://it.wikipedia.org/wiki?curid=847722", "title": "Wca", "text": ""}
{"id": "847723", "revid": "599013", "url": "https://it.wikipedia.org/wiki?curid=847723", "title": "Wch", "text": ""}
{"id": "847724", "revid": "599013", "url": "https://it.wikipedia.org/wiki?curid=847724", "title": "Wcr", "text": ""}
{"id": "847725", "revid": "599013", "url": "https://it.wikipedia.org/wiki?curid=847725", "title": "Wda", "text": ""}
{"id": "847726", "revid": "30610", "url": "https://it.wikipedia.org/wiki?curid=847726", "title": "Marcabruno", "text": "Biografia.\nLe informazioni biografiche che abbiamo di lui sono attinte da due \"vidas\" accluse ai suoi componimenti e raccontano storie diverse, poco attendibili, in quanto entrambe elaborate, evidentemente, su riferimenti contenuti nelle sue poesie\". Secondo una delle sue \"vidas\" Marcabru fu \"figlio di una donna povera di nome Marcabruna, fece cattive poesie e cattive satire, parlando male delle donne e dell'amore\".\nL'altra sua biografia ci racconta che \"Marcabru\" venne abbandonato alla porta di un uomo ricco, e nessuno seppe la sua origine. Allevato da Aldric del Vilar ed educato alla poesia da Cercamon, venne prima chiamato con il nomignolo di \"Pan-perdut\" e poi \"Marcabru\" dal nome di sua madre. Diventato famoso, i signori di Guascogna, contro i quali aveva dette molte cose cattive, alla fine lo giustiziarono. Come sempre, il tutto tende a basarsi su congetture e sul contenuto ricavato dai testi poetici (uno scambio tra Aldric del Vilar e Marcabru, il cui sodalizio viene messo in dubbio dagli studiosi moderni).\nMarcabru appartiene alla prima generazione di trovatori, e visse tra la Provenza e la penisola iberica, sotto la protezione di vari signori, tra i quali Guglielmo X di Aquitania e, probabilmente, Alfonso VII di Castiglia. Sembra che Marcabru avesse viaggiato per la Spagna al seguito di Alfonso Giordano, conte di Tolosa (1120-1130). Nel decennio successivo lo troviamo a svolgere il ruolo di propagandista per la \"Reconquista\". Nel suo famoso componimento, con l'incipit in lingua latina \"Pax in nomine Domini!\", egli definisce la Spagna \"lavador\" (lavatore) laddove i cavalieri andrebbero a mondarsi l'anima combattendo gli infedeli.\nOpera.\nA Marcabru vengono attribuite 45 poesie, erudite, spesso difficili, talvolta oscene, dove impiega un linguaggio spesso criptico e una tecnica formale molto elaborata, resa ancora pi\u00f9 intricata dall'utilizzo di metafore complesse e rime rare, sfruttando appieno le risorse prosodiche offerte dall'occitano. Con le sue opere la lirica provenzale inaugura l'oscuro stile del \"trobar clus\". Moralista rigido e severo riprensore di costumi, nei sirventesi celebri, come quello cosiddetto del \"Lavador\", Marcabru rivela una tempra di poeta energico e originale.I suoi componimenti, cos\u00ec sovente caratterizzati da un aspro spirito polemico e moraleggiante e da un'estrema variet\u00e0 del lessico, di soluzioni sintattiche, strofiche e metriche, esercitarono un notevole influsso sui trovatori successivi.\nA quanto pare, la sua vena moralizzatrice, misantropa, oltre che misogina, gli ha procurato sia fautori che avversari (i quali alla fine hanno potuto decidere di eliminarlo). I suoi componimenti, o \"sirventes\", denunciano sovente la lascivia delle donne e mostrano una critica spietata dell'amore cortese. Marcabru, in effetti, predilige la gente umile a cui concede volentieri la parola.\nIl suo carattere \"difficile\" lo possiamo capire da quello che scrive in versi\nAutore della pi\u00f9 antica \"pastorela\" mai attestata, \"L'autrier, jost'una sebissa\", Marcabru con questo nuovo genere pone in rilievo la futilit\u00e0 della lussuria, dove la tematica \u00e8 quella dalla pastorella che osteggia le \"avances\" dell'interlocutore, oppure quella della donna che, avendo il marito alle crociate, respinge fermamente i tentativi del seduttore.\nDi Marcabru ci resta la pi\u00f9 antica tenzone provenzale pervenutaci (1133 ca), in cui l'autore discute con Uc Catola, un altro poeta dell'epoca, sulla natura dell'amore e il declino del comportamento cortese.\nCi sono pervenute anche quattro melodie monofoniche della poesia di Marcabru; inoltre, possono essergli attribuite tre melodie di testi poetici, forse dei \"contrafacta\" della sua opera.\nUn Marcabru omonimo.\nEsiste un altro Marcabru o Marchabru (fl. 1260-1299) trovatore, attivo in Italia, ma posteriore di quasi un secolo e mezzo, di cui si conserva in un manoscritto una \"cobla\" (\"Be for'ab lui aunit lo ric barnatge\"), databile non prima del 1272."}
{"id": "847727", "revid": "599013", "url": "https://it.wikipedia.org/wiki?curid=847727", "title": "Wdb", "text": ""}
{"id": "847728", "revid": "599013", "url": "https://it.wikipedia.org/wiki?curid=847728", "title": "Wdi", "text": ""}
{"id": "847730", "revid": "599013", "url": "https://it.wikipedia.org/wiki?curid=847730", "title": "Wdn", "text": ""}
{"id": "847731", "revid": "599013", "url": "https://it.wikipedia.org/wiki?curid=847731", "title": "Wdr", "text": ""}
{"id": "847732", "revid": "599013", "url": "https://it.wikipedia.org/wiki?curid=847732", "title": "Wdy", "text": ""}
{"id": "847734", "revid": "599013", "url": "https://it.wikipedia.org/wiki?curid=847734", "title": "Wea", "text": ""}
{"id": "847736", "revid": "599013", "url": "https://it.wikipedia.org/wiki?curid=847736", "title": "Wed", "text": ""}
{"id": "847738", "revid": "599013", "url": "https://it.wikipedia.org/wiki?curid=847738", "title": "Wef", "text": ""}
{"id": "847740", "revid": "599013", "url": "https://it.wikipedia.org/wiki?curid=847740", "title": "Weh", "text": ""}
{"id": "847741", "revid": "1318658", "url": "https://it.wikipedia.org/wiki?curid=847741", "title": "WEI", "text": ""}
{"id": "847742", "revid": "228587", "url": "https://it.wikipedia.org/wiki?curid=847742", "title": "Wem", "text": ""}
{"id": "847743", "revid": "599013", "url": "https://it.wikipedia.org/wiki?curid=847743", "title": "Wes", "text": ""}
{"id": "847744", "revid": "1529788", "url": "https://it.wikipedia.org/wiki?curid=847744", "title": "Wet", "text": ""}
{"id": "847745", "revid": "599013", "url": "https://it.wikipedia.org/wiki?curid=847745", "title": "Wew", "text": ""}
{"id": "847747", "revid": "599013", "url": "https://it.wikipedia.org/wiki?curid=847747", "title": "Wex", "text": ""}
{"id": "847748", "revid": "599013", "url": "https://it.wikipedia.org/wiki?curid=847748", "title": "Wfb", "text": ""}
{"id": "847749", "revid": "599013", "url": "https://it.wikipedia.org/wiki?curid=847749", "title": "Wfi", "text": ""}
{"id": "847750", "revid": "599013", "url": "https://it.wikipedia.org/wiki?curid=847750", "title": "Wfk", "text": ""}
{"id": "847751", "revid": "599013", "url": "https://it.wikipedia.org/wiki?curid=847751", "title": "Wga", "text": ""}
{"id": "847752", "revid": "599013", "url": "https://it.wikipedia.org/wiki?curid=847752", "title": "Wgb", "text": ""}
{"id": "847753", "revid": "599013", "url": "https://it.wikipedia.org/wiki?curid=847753", "title": "Wgc", "text": ""}
{"id": "847754", "revid": "599013", "url": "https://it.wikipedia.org/wiki?curid=847754", "title": "Wge", "text": ""}
{"id": "847758", "revid": "599013", "url": "https://it.wikipedia.org/wiki?curid=847758", "title": "Wgn", "text": ""}
{"id": "847759", "revid": "599013", "url": "https://it.wikipedia.org/wiki?curid=847759", "title": "Wgo", "text": ""}
{"id": "847761", "revid": "599013", "url": "https://it.wikipedia.org/wiki?curid=847761", "title": "Wgp", "text": ""}
{"id": "847762", "revid": "599013", "url": "https://it.wikipedia.org/wiki?curid=847762", "title": "Wgt", "text": ""}
{"id": "847763", "revid": "599013", "url": "https://it.wikipedia.org/wiki?curid=847763", "title": "Wgu", "text": ""}
{"id": "847764", "revid": "599013", "url": "https://it.wikipedia.org/wiki?curid=847764", "title": "Wgy", "text": ""}
{"id": "847765", "revid": "599013", "url": "https://it.wikipedia.org/wiki?curid=847765", "title": "Whd", "text": ""}
{"id": "847766", "revid": "599013", "url": "https://it.wikipedia.org/wiki?curid=847766", "title": "Whh", "text": ""}
{"id": "847767", "revid": "1318658", "url": "https://it.wikipedia.org/wiki?curid=847767", "title": "Whl", "text": ""}
{"id": "847770", "revid": "599013", "url": "https://it.wikipedia.org/wiki?curid=847770", "title": "Whp", "text": ""}
{"id": "847771", "revid": "599013", "url": "https://it.wikipedia.org/wiki?curid=847771", "title": "Whr", "text": ""}
{"id": "847772", "revid": "104485", "url": "https://it.wikipedia.org/wiki?curid=847772", "title": "Whs", "text": ""}
{"id": "847773", "revid": "599013", "url": "https://it.wikipedia.org/wiki?curid=847773", "title": "Wht", "text": ""}
{"id": "847774", "revid": "599013", "url": "https://it.wikipedia.org/wiki?curid=847774", "title": "Wic", "text": ""}
{"id": "847775", "revid": "599013", "url": "https://it.wikipedia.org/wiki?curid=847775", "title": "Wid", "text": ""}
{"id": "847776", "revid": "599013", "url": "https://it.wikipedia.org/wiki?curid=847776", "title": "Wik", "text": ""}
{"id": "847777", "revid": "599013", "url": "https://it.wikipedia.org/wiki?curid=847777", "title": "Win", "text": ""}
{"id": "847778", "revid": "599013", "url": "https://it.wikipedia.org/wiki?curid=847778", "title": "Wio", "text": ""}
{"id": "847779", "revid": "599013", "url": "https://it.wikipedia.org/wiki?curid=847779", "title": "Wir", "text": ""}
{"id": "847780", "revid": "1318658", "url": "https://it.wikipedia.org/wiki?curid=847780", "title": "WIT", "text": ""}
{"id": "847781", "revid": "599013", "url": "https://it.wikipedia.org/wiki?curid=847781", "title": "Wiu", "text": ""}
{"id": "847782", "revid": "599013", "url": "https://it.wikipedia.org/wiki?curid=847782", "title": "Wja", "text": ""}
{"id": "847783", "revid": "599013", "url": "https://it.wikipedia.org/wiki?curid=847783", "title": "Wka", "text": ""}
{"id": "847784", "revid": "599013", "url": "https://it.wikipedia.org/wiki?curid=847784", "title": "Wkb", "text": ""}
{"id": "847785", "revid": "599013", "url": "https://it.wikipedia.org/wiki?curid=847785", "title": "Wkk", "text": ""}
{"id": "847786", "revid": "599013", "url": "https://it.wikipedia.org/wiki?curid=847786", "title": "Wkl", "text": ""}
{"id": "847787", "revid": "228587", "url": "https://it.wikipedia.org/wiki?curid=847787", "title": "Wkn", "text": ""}
{"id": "847788", "revid": "599013", "url": "https://it.wikipedia.org/wiki?curid=847788", "title": "Wkr", "text": ""}
{"id": "847789", "revid": "599013", "url": "https://it.wikipedia.org/wiki?curid=847789", "title": "Wla", "text": ""}
{"id": "847790", "revid": "599013", "url": "https://it.wikipedia.org/wiki?curid=847790", "title": "Wlb", "text": ""}
{"id": "847794", "revid": "599013", "url": "https://it.wikipedia.org/wiki?curid=847794", "title": "Wlc", "text": ""}
{"id": "847795", "revid": "599013", "url": "https://it.wikipedia.org/wiki?curid=847795", "title": "Wlh", "text": ""}
{"id": "847796", "revid": "599013", "url": "https://it.wikipedia.org/wiki?curid=847796", "title": "Wlk", "text": ""}
{"id": "847797", "revid": "599013", "url": "https://it.wikipedia.org/wiki?curid=847797", "title": "Wll", "text": ""}
{"id": "847798", "revid": "125692714", "url": "https://it.wikipedia.org/wiki?curid=847798", "title": "Wlm", "text": ""}
{"id": "847799", "revid": "599013", "url": "https://it.wikipedia.org/wiki?curid=847799", "title": "Wlo", "text": ""}
{"id": "847800", "revid": "599013", "url": "https://it.wikipedia.org/wiki?curid=847800", "title": "Wlr", "text": ""}
{"id": "847801", "revid": "599013", "url": "https://it.wikipedia.org/wiki?curid=847801", "title": "Wlw", "text": ""}
{"id": "847802", "revid": "599013", "url": "https://it.wikipedia.org/wiki?curid=847802", "title": "Wmb", "text": ""}
{"id": "847803", "revid": "599013", "url": "https://it.wikipedia.org/wiki?curid=847803", "title": "Wmd", "text": ""}
{"id": "847804", "revid": "599013", "url": "https://it.wikipedia.org/wiki?curid=847804", "title": "Wme", "text": ""}
{"id": "847805", "revid": "599013", "url": "https://it.wikipedia.org/wiki?curid=847805", "title": "Wmh", "text": ""}
{"id": "847806", "revid": "599013", "url": "https://it.wikipedia.org/wiki?curid=847806", "title": "Wmk", "text": ""}
{"id": "847807", "revid": "2176804", "url": "https://it.wikipedia.org/wiki?curid=847807", "title": "Lido di Spina", "text": "Lido di Spina (\"Sp\u00ecna\" nel dialetto locale) \u00e8 una frazione del comune italiano di Comacchio e frequentata localit\u00e0 balneare della provincia di Ferrara. Appartiene al comprensorio dei sette Lidi di Comacchio ed \u00e8 tra questi caratterizzato da un turismo destinato ai giovani. \n\u00c8 il lido pi\u00f9 a sud dei sette di Comacchio e pu\u00f2 vantare una spiaggia tra le pi\u00f9 lunghe della riviera, con sabbia fine di colore beige. Deve il suo nome all'antica citt\u00e0 portuale etrusca di Spina, che anticamente sorgeva poco pi\u00f9 a nord, nel territorio del Delta del Po.\nAll'estremo sud del territorio di Lido di Spina ha inizio la Riserva Naturale delle Vene di Bellocchio, un sito ad elevata diversit\u00e0 ambientale che ospita un sistema di dune sabbiose attigue alla foce del fiume Reno, zone umide d'acqua dolce e salmastra, pinete, boscaglie e bosco di tamerici ed olivi.\nNegli ultimi anni, si \u00e8 trasformata in uno dei principali poli di attrazione turistica della breve costa emiliana grazie agli sforzi degli operatori e a numerosi locali tra i pi\u00f9 \"trendy\" della riviera che ogni sera richiamano migliaia di giovani dall'Emilia. Al tempo stesso, \u00e8 una localit\u00e0 in cui trascorrere ore tranquille in un'ambientazione adatta alle famiglie, godendo della pineta secolare.\nLido di Spina \u00e8 caratterizzata da una particolare struttura urbanistica e topografica, fortemente irregolare; sono pochissime infatti le strade che si mantengono rettilinee dall'inizio alla fine mentre il verde predomina e rende la zona molto attraente per chi ama la vacanza naturalistica. Il \"Lago di Spina\" \u00e8 piccolo, ma offre una suggestiva passeggiata. \nLido di Spina \u00e8 collegato con il vicino Lido degli Estensi tramite il ponte sul canale Logonovo, offrendo un immediato collegamento a Viale Carducci, autentico cuore economico e centro commerciale dei \"Sette Lidi\" di Comacchio.\nStoria.\nDal 1968 fino al 1974 \u00e8 stata attiva, al Lido di Spina, la prima seggiovia biposto a morse fisse in Italia che collegava il campeggio alla spiaggia.\nLa seggiovia venne realizzata dalla ditta Fulvio Nascivera di Rovereto. Era lunga 1006\u00a0m ed aveva 10 sostegni di appoggio e due di ritenuta (partenza e arrivo).\nL'impianto era in orizzontale senza alcun dislivello. In linea c'erano 127 seggiole biposto colorate. Fu smantellata dopo soli 6 anni di esercizio perch\u00e9 aveva un costo di gestione troppo alto da essere sostenuto dai proprietari del campeggio.\nNel 1971 il pittore italiano Remo Brindisi fece progettare e costruire al Lido di Spina la propria residenza dall'architetto-designer Nanda Vigo secondo lo stile Bauhaus. La residenza, adibita a museo nei mesi estivi per un periodo compreso tra il 1972 e il 1996, dopo la sua morte \u00e8 stata donata al comune di Comacchio. Il museo contiene una ricchissima collezione d'arte contemporanea tra cui pezzi di Picasso, Modigliani, Alberto Savinio, Filippo De Pisis, Giacomo Balla, Mario Sironi, Medardo Rosso, Lucio Fontana, Gi\u00f2 Pomodoro. Contiene anche interessanti sculture cinetiche. La zona dell'appartamento privato del pittore, con studio annesso, \u00e8 arredata in stile coerente con l'abitazione. \nUna radio privata, Radio Spina, trasmise dal 1979 al 1982 all'interno di un cortile condominiale coprendo l'intera localit\u00e0 fino a raggiungere il Lido degli Estensi.\nLido di Spina ha ricevuto la qualifica di Bandiera Blu nel 2006, nel 2008, e dal 2011 al 2020.\nNell'agosto del 1990 vi trascorse le vacanze estive l'ex statista cecoslovacco Alexander Dub\u010dek."}
{"id": "847808", "revid": "36426", "url": "https://it.wikipedia.org/wiki?curid=847808", "title": "Tenuta di Monte Cucco", "text": ""}
{"id": "847809", "revid": "599013", "url": "https://it.wikipedia.org/wiki?curid=847809", "title": "Wml", "text": ""}
{"id": "847810", "revid": "599013", "url": "https://it.wikipedia.org/wiki?curid=847810", "title": "Wmn", "text": ""}
{"id": "847811", "revid": "599013", "url": "https://it.wikipedia.org/wiki?curid=847811", "title": "Wmo", "text": ""}
{"id": "847812", "revid": "599013", "url": "https://it.wikipedia.org/wiki?curid=847812", "title": "Wmr", "text": ""}
{"id": "847813", "revid": "599013", "url": "https://it.wikipedia.org/wiki?curid=847813", "title": "Wmx", "text": ""}
{"id": "847814", "revid": "599013", "url": "https://it.wikipedia.org/wiki?curid=847814", "title": "Wna", "text": ""}
{"id": "847815", "revid": "486946", "url": "https://it.wikipedia.org/wiki?curid=847815", "title": "Leopoldo I di Lorena", "text": ""}
{"id": "847816", "revid": "599013", "url": "https://it.wikipedia.org/wiki?curid=847816", "title": "Wnc", "text": ""}
{"id": "847817", "revid": "599013", "url": "https://it.wikipedia.org/wiki?curid=847817", "title": "Wne", "text": ""}
{"id": "847818", "revid": "599013", "url": "https://it.wikipedia.org/wiki?curid=847818", "title": "Wnn", "text": ""}
{"id": "847820", "revid": "599013", "url": "https://it.wikipedia.org/wiki?curid=847820", "title": "Wnr", "text": ""}
{"id": "847821", "revid": "599013", "url": "https://it.wikipedia.org/wiki?curid=847821", "title": "Wns", "text": ""}
{"id": "847822", "revid": "599013", "url": "https://it.wikipedia.org/wiki?curid=847822", "title": "Wnu", "text": ""}
{"id": "847825", "revid": "599013", "url": "https://it.wikipedia.org/wiki?curid=847825", "title": "Wnz", "text": ""}
{"id": "847826", "revid": "599013", "url": "https://it.wikipedia.org/wiki?curid=847826", "title": "Woa", "text": ""}
{"id": "847828", "revid": "599013", "url": "https://it.wikipedia.org/wiki?curid=847828", "title": "Wod", "text": ""}
{"id": "847829", "revid": "599013", "url": "https://it.wikipedia.org/wiki?curid=847829", "title": "Woe", "text": ""}
{"id": "847830", "revid": "599013", "url": "https://it.wikipedia.org/wiki?curid=847830", "title": "Wog", "text": ""}
{"id": "847831", "revid": "599013", "url": "https://it.wikipedia.org/wiki?curid=847831", "title": "Woi", "text": ""}
{"id": "847832", "revid": "1318658", "url": "https://it.wikipedia.org/wiki?curid=847832", "title": "WOK", "text": ""}
{"id": "847834", "revid": "106908", "url": "https://it.wikipedia.org/wiki?curid=847834", "title": "WON", "text": ""}
{"id": "847835", "revid": "599013", "url": "https://it.wikipedia.org/wiki?curid=847835", "title": "Woo", "text": ""}
{"id": "847836", "revid": "599013", "url": "https://it.wikipedia.org/wiki?curid=847836", "title": "Wot", "text": ""}
{"id": "847837", "revid": "2128848", "url": "https://it.wikipedia.org/wiki?curid=847837", "title": "Wow", "text": ""}
{"id": "847838", "revid": "599013", "url": "https://it.wikipedia.org/wiki?curid=847838", "title": "Wpb", "text": ""}
{"id": "847839", "revid": "599013", "url": "https://it.wikipedia.org/wiki?curid=847839", "title": "Wpc", "text": ""}
{"id": "847840", "revid": "228587", "url": "https://it.wikipedia.org/wiki?curid=847840", "title": "Wpk", "text": ""}
{"id": "847841", "revid": "599013", "url": "https://it.wikipedia.org/wiki?curid=847841", "title": "Wpl", "text": ""}
{"id": "847842", "revid": "599013", "url": "https://it.wikipedia.org/wiki?curid=847842", "title": "Wpm", "text": ""}
{"id": "847844", "revid": "599013", "url": "https://it.wikipedia.org/wiki?curid=847844", "title": "Wpo", "text": ""}
{"id": "847846", "revid": "599013", "url": "https://it.wikipedia.org/wiki?curid=847846", "title": "Wpr", "text": ""}
{"id": "847848", "revid": "599013", "url": "https://it.wikipedia.org/wiki?curid=847848", "title": "Wpu", "text": ""}
{"id": "847849", "revid": "108107", "url": "https://it.wikipedia.org/wiki?curid=847849", "title": "Regione Amministrativa Speciale di Hong Kong", "text": ""}
{"id": "847851", "revid": "599013", "url": "https://it.wikipedia.org/wiki?curid=847851", "title": "Wra", "text": ""}
{"id": "847853", "revid": "599013", "url": "https://it.wikipedia.org/wiki?curid=847853", "title": "Wre", "text": ""}
{"id": "847855", "revid": "599013", "url": "https://it.wikipedia.org/wiki?curid=847855", "title": "Wrg", "text": ""}
{"id": "847857", "revid": "599013", "url": "https://it.wikipedia.org/wiki?curid=847857", "title": "Wrl", "text": ""}
{"id": "847858", "revid": "599013", "url": "https://it.wikipedia.org/wiki?curid=847858", "title": "Wrw", "text": ""}
{"id": "847859", "revid": "599013", "url": "https://it.wikipedia.org/wiki?curid=847859", "title": "Wry", "text": ""}
{"id": "847860", "revid": "599013", "url": "https://it.wikipedia.org/wiki?curid=847860", "title": "Wsa", "text": ""}
{"id": "847861", "revid": "599013", "url": "https://it.wikipedia.org/wiki?curid=847861", "title": "Wsb", "text": ""}
{"id": "847862", "revid": "599013", "url": "https://it.wikipedia.org/wiki?curid=847862", "title": "Wsg", "text": ""}
{"id": "847863", "revid": "599013", "url": "https://it.wikipedia.org/wiki?curid=847863", "title": "Wsh", "text": ""}
{"id": "847864", "revid": "599013", "url": "https://it.wikipedia.org/wiki?curid=847864", "title": "Wsj", "text": ""}
{"id": "847865", "revid": "599013", "url": "https://it.wikipedia.org/wiki?curid=847865", "title": "Wsm", "text": ""}
{"id": "847866", "revid": "599013", "url": "https://it.wikipedia.org/wiki?curid=847866", "title": "Wsn", "text": ""}
{"id": "847867", "revid": "599013", "url": "https://it.wikipedia.org/wiki?curid=847867", "title": "Wso", "text": ""}
{"id": "847868", "revid": "18323", "url": "https://it.wikipedia.org/wiki?curid=847868", "title": "Wsp", "text": ""}
{"id": "847869", "revid": "599013", "url": "https://it.wikipedia.org/wiki?curid=847869", "title": "Wsr", "text": ""}
{"id": "847871", "revid": "599013", "url": "https://it.wikipedia.org/wiki?curid=847871", "title": "Wst", "text": ""}
{"id": "847872", "revid": "599013", "url": "https://it.wikipedia.org/wiki?curid=847872", "title": "Wsu", "text": ""}
{"id": "847873", "revid": "599013", "url": "https://it.wikipedia.org/wiki?curid=847873", "title": "Wsx", "text": ""}
{"id": "847875", "revid": "599013", "url": "https://it.wikipedia.org/wiki?curid=847875", "title": "Wsy", "text": ""}
{"id": "847876", "revid": "599013", "url": "https://it.wikipedia.org/wiki?curid=847876", "title": "Wsz", "text": ""}
{"id": "847877", "revid": "599013", "url": "https://it.wikipedia.org/wiki?curid=847877", "title": "Wtd", "text": ""}
{"id": "847878", "revid": "599013", "url": "https://it.wikipedia.org/wiki?curid=847878", "title": "Wte", "text": ""}
{"id": "847879", "revid": "599013", "url": "https://it.wikipedia.org/wiki?curid=847879", "title": "Wtk", "text": ""}
{"id": "847880", "revid": "599013", "url": "https://it.wikipedia.org/wiki?curid=847880", "title": "Wtl", "text": ""}
{"id": "847881", "revid": "599013", "url": "https://it.wikipedia.org/wiki?curid=847881", "title": "Wtp", "text": ""}
{"id": "847882", "revid": "599013", "url": "https://it.wikipedia.org/wiki?curid=847882", "title": "Wtr", "text": ""}
{"id": "847883", "revid": "599013", "url": "https://it.wikipedia.org/wiki?curid=847883", "title": "Wts", "text": ""}
{"id": "847884", "revid": "599013", "url": "https://it.wikipedia.org/wiki?curid=847884", "title": "Wtt", "text": ""}
{"id": "847885", "revid": "599013", "url": "https://it.wikipedia.org/wiki?curid=847885", "title": "Wtz", "text": ""}
{"id": "847886", "revid": "599013", "url": "https://it.wikipedia.org/wiki?curid=847886", "title": "Wud", "text": ""}
{"id": "847887", "revid": "599013", "url": "https://it.wikipedia.org/wiki?curid=847887", "title": "Wug", "text": ""}
{"id": "847890", "revid": "599013", "url": "https://it.wikipedia.org/wiki?curid=847890", "title": "Wun", "text": ""}
{"id": "847891", "revid": "599013", "url": "https://it.wikipedia.org/wiki?curid=847891", "title": "Wus", "text": ""}
{"id": "847892", "revid": "599013", "url": "https://it.wikipedia.org/wiki?curid=847892", "title": "Wuv", "text": ""}
{"id": "847894", "revid": "599013", "url": "https://it.wikipedia.org/wiki?curid=847894", "title": "Wvb", "text": ""}
{"id": "847895", "revid": "599013", "url": "https://it.wikipedia.org/wiki?curid=847895", "title": "Wvk", "text": ""}
{"id": "847896", "revid": "599013", "url": "https://it.wikipedia.org/wiki?curid=847896", "title": "Wwa", "text": ""}
{"id": "847897", "revid": "599013", "url": "https://it.wikipedia.org/wiki?curid=847897", "title": "Wwk", "text": ""}
{"id": "847898", "revid": "599013", "url": "https://it.wikipedia.org/wiki?curid=847898", "title": "Wwp", "text": ""}
{"id": "847899", "revid": "599013", "url": "https://it.wikipedia.org/wiki?curid=847899", "title": "Wwr", "text": ""}
{"id": "847901", "revid": "599013", "url": "https://it.wikipedia.org/wiki?curid=847901", "title": "Wwt", "text": ""}
{"id": "847903", "revid": "599013", "url": "https://it.wikipedia.org/wiki?curid=847903", "title": "Wwy", "text": ""}
{"id": "847905", "revid": "599013", "url": "https://it.wikipedia.org/wiki?curid=847905", "title": "Wxn", "text": ""}
{"id": "847906", "revid": "599013", "url": "https://it.wikipedia.org/wiki?curid=847906", "title": "Wya", "text": ""}
{"id": "847907", "revid": "599013", "url": "https://it.wikipedia.org/wiki?curid=847907", "title": "Wyb", "text": ""}
{"id": "847908", "revid": "177966", "url": "https://it.wikipedia.org/wiki?curid=847908", "title": "Wye (disambigua)", "text": ""}
{"id": "847909", "revid": "599013", "url": "https://it.wikipedia.org/wiki?curid=847909", "title": "Wyn", "text": ""}
{"id": "847910", "revid": "599013", "url": "https://it.wikipedia.org/wiki?curid=847910", "title": "Wys", "text": ""}
{"id": "847911", "revid": "122821556", "url": "https://it.wikipedia.org/wiki?curid=847911", "title": "Super-io", "text": "Con il termine Super-io (originale tedesco \"\u00dcber-Ich\") o dalla resa in lingua latina Super-ego, secondo la teoria freudiana, si indica una delle tre istanze intrapsichiche che, insieme all'Es e all'Io, compongono il modello strutturale dell'apparato psichico ed \u00e8 quella che, secondo lo stesso Freud, si origina dalla interiorizzazione dei codici di comportamento, divieti, ingiunzioni, schemi di valore (bene/male; giusto/sbagliato; buono/cattivo; gradevole/sgradevole) che il bambino attua all'interno del rapporto con la coppia dei genitori.\nInizialmente il padre della psicoanalisi aveva distinto all'interno della personalit\u00e0 tre dimensioni: una conscia, una preconscia e una inconscia; in seguito operer\u00e0 una suddivisione della personalit\u00e0 nelle tre sfere sopra elencate.\nIl Super-io \u00e8 costituito da un insieme eterogeneo di modelli comportamentali, oltre che di divieti e comandi, e rappresenta un ipotetico ideale verso cui il soggetto tende con il suo comportamento.\n\u00ab\u00c8 una sorta di censore che giudica gli atti e i desideri dell'uomo\u00bb.\nAttraverso tale istanza si determina un meccanismo che porta alla frantumazione dell'Io ed alla sua successiva modificazione, in quanto vengono da esso assimilati modelli derivanti da imposizioni altrui. Il Super-io, infatti, scaturisce dal bagaglio culturale e formativo acquisito sin dall'infanzia dai genitori ed in seguito da altri eventuali educatori.\nSe quindi, da una parte, tale sfera riveste una funzione positiva, limitando i desideri e le pulsioni umane, dall'altra, causa un senso continuo di oppressione e di non appagamento.\nLe altre sfere della personalit\u00e0.\nL'Es.\nLetteralmente il termine deriva dal tedesco e corrisponde al pronome neutro di terza persona singolare (in italiano 'esso').\n\u00c8 la sfera caratterizzata dalla completa estraneit\u00e0 all'Io: \u00e8 il luogo dei contenuti psichici rimossi \u2013 cio\u00e8 scartati dalla coscienza tramite il processo di rimozione \u2013 territorio delle \"pulsioni\" contrastanti e della continua pressione rivolta incessantemente al soddisfacimento del piacere e dei bisogni egoistici.\nNell'Es non vigono le leggi della logica, non esistono giudizi di valore, non funzionano i meccanismi della memoria a tal punto che i contenuti di tale sfera non risultano modificati nel tempo.\nL'Es viene, cos\u00ec, identificato nell'inconscio i cui contenuti \u2013 seppure latenti \u2013 sono determinanti per l'attivit\u00e0 psichica dell'uomo.\nL'Io.\n\u00c8 la sfera che corrisponde alla parte cosciente della personalit\u00e0. La sua funzione \u00e8 quella, per cos\u00ec dire, di mediare tra le due opposte sfere del Super-io e dell'Es. Non solo: l'Io deve stabilire un equilibrio dinamico con le spinte provenienti dal mondo esterno. Tale considerazione porta Freud ad affermare che l'Io sia, parafrasando il titolo di una commedia di Carlo Goldoni, \"Arlecchino servitore di due padroni\", \u00abservitore di tre padroni\u00bb e, proprio per questo motivo, risulta essere fortemente debole ed instabile.\nDi conseguenza tale dimensione diventa la \u00absede propria dell'angoscia, dovuta al triplice pericolo cui il soggetto \u00e8 esposto: il pericolo che incombe dal mondo esterno, dalla libido dell'Es e dal rigore del Super-io\u00bb.\nFunzioni.\nSecondo Freud il bambino interiorizza e costruisce il suo Super-io, rapportandosi ai suoi genitori e mostrando una forte sensibilit\u00e0 non solo a quello che i genitori gli dicono, ma soprattutto a come glielo dicono, a come si rapportano a lui e a come si rapportano tra di loro. Questo vuol dire che i genitori possono inviare messaggi superegoici non solo attraverso il linguaggio, ma anche attraverso gesti, espressioni ed atteggiamenti. Le tappe di costruzione del Super-io:\nI ricordi rimossi che risiedono nell'inconscio tendono spontaneamente a tornare alla coscienza, ma dato che ci\u00f2 risulterebbe sconveniente per la stabilit\u00e0 psichica del soggetto, il Super-io li respinge opponendo tutte le resistenze possibili.\nIl Super-io \u00e8 anche detto \"l'ideale dell'Io\", in quanto esso - con i suoi divieti e permessi - condiziona i pensieri ed i comportamenti del soggetto affinch\u00e9 questo tenda appunto ad un io ideale, il cui carattere sar\u00e0 modellato sui soggetti che hanno contribuito a formare il Super-io, in primis i genitori e poi in seguito altre figure che di loro rappresentano un continuum.\nIl Super-io \u00e8 quindi coinvolto anche nel controllo dell'io, quale rappresentante della realt\u00e0; esso non \u00e8 un'istanza psichica ben determinabile, bens\u00ec una serie di processi mentali, formatisi nel corso dell'infanzia durante la risoluzione del complesso edipico e che con tenacia e persistenza condizionano per sempre la vita.\nIl Super-io \u00e8 indirettamente osservabile quando non si compie un'azione che si vorrebbe compiere, anche se non ci sono coercizioni che la impediscono. Questa istanza, secondo Freud, \u00e8 anche la fonte di questi sentimenti:\nIl Super-io \u00e8 il rappresentante dei pi\u00f9 alti ideali etici e morali che gli esseri umani coltivano; esso, in una sorta di narcisismo autoreferenziale, \u00e8 un'entit\u00e0 sovrannaturale alla quale ci si appella per placare le proprie ansie, inducendo uno stato illusorio permanente autoipnotico nella propria mente. Rappresenta l'origine della coscienza morale, ma non la coscienza morale. Quest'ultima infatti si forma attraverso un lungo processo di sviluppo e revisione, di critica e superamento dei codici di comportamento interiorizzati nel Super-io. Questo processo inizia pressappoco nell'adolescenza, quindi possiamo parlare di conoscenza morale, in senso stretto, dall'adolescenza.\nEsso, inoltre, realizza psicologicamente una situazione familiare triangolare speciale: la famiglia, cio\u00e8 il soggetto, \u00e8 finalmente il bambino o bambina al centro dell'attenzione del padre e della madre. La logica di funzionamento di questa istanza \u00e8 quella del dovere assoluto che mira a controllare totalmente l'Es, fino ad opporsi sistematicamente. \nDurante il sonno REM (ovvero quando si sogna), secondo alcuni psicologi inglesi, la sua attivit\u00e0 \u00e8 naturalmente ridotta e ci\u00f2 consente, anche se con non poche restrizioni, un parziale ritorno del rimosso. Anche questa istanza, come l'Es, \u00e8 causa di un tipo di nevrosi. Questa nevrosi \u00e8 detta conflitto morale o conflitto superegoico ed \u00e8 facilmente curabile dalla psicoterapia, a differenza delle \"nevrosi di carattere\" dovuta all'\"eccesso di Es\".\nSuper-io e strutture repressive.\n\u00c8 quasi un luogo comune, in psicologia, che, almeno quanto l'interazione con i genitori, sia l'interazione con la societ\u00e0 a produrre le strutture consce e inconsce della psiche. Individuo e societ\u00e0, io/super-io e sistema sociale/giuridico si producono vicendevolmente. Di chi sia il primato \u00e8 una vexata quaestio della psicologia e ancora pi\u00f9 della filosofia, La stessa famiglia pu\u00f2 essere vista come societ\u00e0 in nuce: la natura \"sociale\", \"interattiva\", dell'individuo, come gi\u00e0 presente nei rapporti familiari. \nI componenti interiori della psiche individuale e la loro relazione troverebbero dunque il loro riflesso nelle relazioni con e tra le varie componenti della societ\u00e0. In questa chiave di lettura il super-ego collettivo troverebbe efficienza e riscontro nelle strutture sociali deputate alla repressione delle componenti pi\u00f9 attive e vitali (Es). La societ\u00e0 (intesa ora come comunit\u00e0 di individui consapevoli / l'Io della societ\u00e0) ha cercato nel tempo di trovare una soluzione tanto alle \"passioni\" antisociali e anarcoidi degli individui quanto alle \"passioni\" repressive e necrofile delle dittature liberticide degli stati. \nCome lo stesso Freud ha messo in luce ne \"Il disagio della civilt\u00e0\", quello che \u00e8 stato trovato \u00e8 lontano da una ideale armonia di tipo sociale tra gli esseri umani; ideale, che, osservando la natura del mondo animale (certamente indulgendo ad una forma di riduzionismo) potrebbe sembrare utopico e addirittura, in termini di psicologia evoluzionistica, un nonsenso. Nella societ\u00e0 e nell'individuo, il super-io \u00e8 strettamente legato alla condizione di conflitto sociale irrisolto da una parte, e di infelicit\u00e0 psichica dall'altra."}
{"id": "847912", "revid": "599013", "url": "https://it.wikipedia.org/wiki?curid=847912", "title": "Wzy", "text": ""}
{"id": "847917", "revid": "123797976", "url": "https://it.wikipedia.org/wiki?curid=847917", "title": "Lazio TV", "text": "Lazio TV \u00e8 una delle principali televisioni della provincia di Latina.\nCon l'avvento del digitale terrestre Lazio TV si \u00e8 divisa in cinque nuovi canali tematici:"}
{"id": "847919", "revid": "110157", "url": "https://it.wikipedia.org/wiki?curid=847919", "title": "Dipartimento di Alibori", "text": "Il dipartimento di Alibori \u00e8 uno dei 12 dipartimenti del Benin, e occupa la parte pi\u00f9 settentrionale del paese. La sede amministrativa (capoluogo) \u00e8 la citt\u00e0 di Kandi. Con un'area complessiva di 25.683\u00a0km\u00b2, Alibori risulta il dipartimento pi\u00f9 vasto del Benin. Confina a nord con gli Stati di Burkina Faso e Niger, a est con la Nigeria, a ovest con il dipartimento di Atakora e a sud con il dipartimento di Borgou.\nAlibori fu creato nel 1999 dalla divisione del dipartimento di Borgou.\nNel 2006 la popolazione stimata era di 619.895 abitanti.\nSuddivisione amministrativa.\nIl dipartimento \u00e8 suddiviso in 6 comuni:"}
{"id": "847922", "revid": "1543377", "url": "https://it.wikipedia.org/wiki?curid=847922", "title": "Fonduta savoiarda", "text": "La fonduta savoiarda \u00e8 un tipo di fonduta, piatto a base di formaggio, che si prepara in Savoia; \u00e8 analoga a quella che si prepara in Svizzera, con un mix di formaggi differenti, tipici di questa regione quali il comt\u00e9, il beaufort, il gruy\u00e8re della Savoia o l'emmental della Savoia.\nEsistono altre varianti, sia italiane sia francesi. Tra queste ultime si annoverano quella del Giura."}
{"id": "847931", "revid": "287204", "url": "https://it.wikipedia.org/wiki?curid=847931", "title": "Contea di Perry", "text": "Contea di Perry o Perry County \u00e8 la denominazione delle seguenti contee degli Stati Uniti:"}
{"id": "847936", "revid": "29863", "url": "https://it.wikipedia.org/wiki?curid=847936", "title": "Perry County", "text": ""}
{"id": "847949", "revid": "110157", "url": "https://it.wikipedia.org/wiki?curid=847949", "title": "Dipartimento di Atakora", "text": "Il dipartimento di Atakora \u00e8 uno dei 12 dipartimenti del Benin, situato a nord-ovest del Benin con capitale Natitingou e 634.574 abitanti (stima 2006). Confina con il Togo ad ovest e il Burkina Faso a nord. Confina onoltre con i dipartimenti di Alibori, Borgou, e Donga. \u00c8 la regione pi\u00f9 montagnosa di tutto il Benin e ha dato i natali al presidente Mathieu K\u00e9r\u00e9kou. A livello climatico \u00e8 una regione piovosa con tre stagioni principali: una stagione piovosa che va da maggio a giugno e da settembre a ottobre, una stagione Harmattan fredda e ventosa che va da ottobre/novembre a febbraio, e una stagione calda e secca che va febbraio ad aprile.\nNel 1999, parte del territorio \u00e8 stato distaccato per formare il dipartimento di Donga.\nSuddivisione amministrativa.\nIl dipartimento \u00e8 suddiviso in 9 comuni:"}
{"id": "847957", "revid": "287204", "url": "https://it.wikipedia.org/wiki?curid=847957", "title": "Ana Urquijo Elorriaga", "text": "La sua passione per il calcio nasce da bambina, quando accompagnava il padre allo stadio a vedere le partite. Nel 1969, a soli dodici anni, riceve la tessera del club, diventandone socia a tutti gli effetti. Nel 1990 \u00e8 la prima donna a entrare nella giunta direttiva del club fino al 2006 anno in cui diventa presidente, subentrando al dimissionario Fernando Lamikiz.\nNon \u00e8 la prima donna presidente nella storia della Liga: la prima fu Mar\u00eda Teresa Rivero, che divenne presidentessa del Rayo Vallecano nel 1994 subentrando al marito.\nIl compito della Urquijo \u00e8 quello di risanare il bilancio e ricreare una squadra competitiva come quella che vinse due scudetti negli anni ottanta. Gi\u00e0 dopo la dodicesima partita di campionato avviene la decisione di esonerare l'allenatore F\u00e9lix Sarriugarte (dopo una sconfitta in casa per 1-3 contro il Siviglia) e di ingaggiare l'allenatore Jos\u00e9 Esnal \"Man\u00e9\".\nDiede anche un grande impulso alla costruzione del nuovo Stadio di San Mam\u00e9s.\nAlla fine della stagione 2006/07, precisamente il 12 luglio, viene sostituita dal neoeletto presidente Fernando Garc\u00eda Macua."}
{"id": "847998", "revid": "72396", "url": "https://it.wikipedia.org/wiki?curid=847998", "title": "Conservazione sostitutiva", "text": "La conservazione sostitutiva \u00e8 una procedura legale/informatica regolamentata dalla legge italiana, in grado di garantire nel tempo la validit\u00e0 legale di un documento informatico, inteso come una \"rappresentazione di atti o fatti e dati su un supporto sia esso cartaceo o informatico\" (delibera CNIPA n. 11/2004).\nA volte sintetizzata con \"conservazione a norma\", equipara, sotto certe condizioni, i documenti cartacei con quelli elettronici e dovrebbe permettere ad aziende e all'amministrazione pubblica di risparmiare sui costi di stampa, di archiviazione e conservazione. Il risparmio \u00e8 particolarmente alto per la documentazione che deve essere, a norma di legge, conservata per pi\u00f9 anni.\nConservare digitalmente significa sostituire i documenti cartacei, che per legge alcuni soggetti giuridici sono tenuti a conservare, con l'equivalente documento in formato digitale che viene \u201cbloccato\u201d nella forma, contenuto e tempo attraverso la firma digitale e la marca temporale. \u00c8 infatti la tecnologia della firma digitale che permette di dare la paternit\u00e0 e rendere immodificabile un documento informatico, affiancata poi dalla marcatura temporale che permette di datare in modo certo il documento digitale prodotto.\nNormativa.\nCon l'introduzione delle recenti normative sulla conservazione sostitutiva, il documento informatico acquista valore probatorio ai fini fiscali e legali. Infatti, con l'introduzione del Decreto del 23 gennaio 2004 del Ministero dell'Economia e delle Finanze e con la Deliberazione del Centro Nazionale per l'Informatica nella Pubblica Amministrazione n. 11 del 19 febbraio 2004, oggi \u00e8 possibile archiviare e conservare su supporti ottici i documenti cartacei e, utilizzando la firma elettronica qualificata e la marcatura temporale, si pu\u00f2 anche decidere di eliminarli.\nNegli ultimi tempi l'interesse verso le soluzioni di Document Management \u00e8 aumentato in maniera significativa in Italia dovuto anche alla recente legge che autorizza, secondo certi criteri ben definiti, l'utilizzo di metodologie di archiviazione ottica sostitutiva e trattamento dei documenti anche di quelli considerati a valore fiscale (es. fatture, libro IVA, ecc). \nSi tratta della cosiddetta legge \"Bassanini\" seguita dalle varie norme emesse dal CNIPA che garantiscono ai documenti informatici piena validit\u00e0 ai fini probatori, legali e fiscali e, dunque, possono pienamente sostituire i tradizionali metodi di conservazione delle registrazioni aziendali.\nQuesto provvedimento apre innumerevoli vantaggi per le aziende e non solo: basti pensare alla riduzione degli spazi di conservazione dei documenti, all'incredibile risparmio cartaceo, all'abbattimento dei costi \"nascosti\" di gestione, alla velocit\u00e0 di ricerca dei documenti a distanza e molto altro.\nLa dimensione del mercato \u00e8 vastissima, ed \u00e8 frutto dell'introduzione di tutta una serie di normative in ambito di archiviazione la cui storia \u00e8 di seguito riassunta.\nD.L. 10 giugno 1994, n. 357\nArt. 7: Si \u00e8 stabilita la possibilit\u00e0 di conservare scritture e documenti contabili sotto forma di registrazioni su supporti di immagini, a condizione, comunque, che le registrazioni corrispondano ai documenti e possano essere trasformate in qualsiasi momento in un esemplare leggibile del documento da cui sono state formate. Ma nel 1994 non erano ancora pienamente sviluppate le tecniche di riproduzione elettronica dei documenti.\nD.L. 15 marzo 1997, n. 59\nArt. 15: Riconosce la validit\u00e0 a tutti gli effetti di legge degli atti, dati e documenti formati ed i contratti stipulati dalla pubblica amministrazione e dai privati con strumenti informatici o telematici, rinviando, tuttavia, per la sua attuazione ad un apposito regolamento.\nD.P.R. 10 novembre 1997, n. 513\nDefiniti i criteri e le modalit\u00e0 per la formazione, l'archiviazione e la trasmissione di documenti con strumenti informatici e telematici.\nArt. 15: Conservare su supporti informatici i libri, i repertori e le scritture di cui sia obbligatoria la tenuta. Per le regole tecniche \u00e8 tutto demandato all'AIPA.\nD.P.C.M. 8 febbraio 1999\nRegole tecniche per la formazione, trasmissione, conservazione, duplicazione, riproduzione e validazione, anche temporale, dei documenti informatici.\nD.P.R. 28 dicembre 2000, n. 445\nTesto unico delle disposizioni legislative e regolamentari in materia di documentazione amministrativa.\nArt. 6: possibilit\u00e0 di sostituire i documenti dei propri archivi, le scritture contabili, la corrispondenza e gli altri atti di cui per legge o regolamento \u00e8 prescritta la conservazione, con la loro riproduzione su: 1. supporto fotografico; 2. supporto ottico; 3. altro mezzo idoneo a garantire la conformit\u00e0 dei documenti agli originali.\nPer le specifiche tecniche \u00e8 tutto demandato all'AIPA.\nDelib. 13 dicembre 2001, n. 42 (sostituito con Delib 19 febbraio 2004 n. 11)\nRegole tecniche stabilite dall'AIPA.\nD.L. 23 gennaio 2002, n. 10\nAttuazione alla direttiva 1999/93/CE relativa ad un quadro comunitario per le firme elettroniche, introducendo nell'ordinamento nazionale il sistema della doppia chiave asimmetrica di crittografia quale strumento di validazione legale. Il CNIPA ha pubblicato un apposito documento con il quale sono state dettate le linee guida per l'utilizzo della firma digitale.\nDecreto Ministro dell'Economia e Finanze 23 gennaio 2004\nSono definite le modalit\u00e0 di assolvimento degli obblighi fiscali relativi ai documenti informatici e alla loro riproduzione in diversi tipi di supporto. Si stabilisce che il procedimento di conservazione sia effettuato almeno con cadenza quindicinale.\nAffinch\u00e9 i documenti abbiano rilievo ai fini fiscali devono essere caratterizzati dalla forma di documenti il cui contenuto risulti non alterabile durante le fasi di accesso e di conservazione (definiti documenti statici non modificabili) e devono essere emessi riportando il riferimento temporale e la sottoscrizione elettronica. La memorizzazione deve avvenire su supporti che ne garantiscano la leggibilit\u00e0 nel tempo.\nIl responsabile della conservazione, cui spetta un ruolo chiave ai fini della realizzazione dell'intera procedura, ha affidato il controllo della corretta operativit\u00e0 del sistema e delle procedure di verifica della leggibilit\u00e0 dei dati memorizzati.\nDelibera CNIPA 19 febbraio 2004 n. 11 (Gazzetta Ufficiale del 9 marzo 2004 n.57)\nSuddivide i documenti in informatici e analogici;\nPrevede la possibilit\u00e0 di conservare su un qualsiasi tipo di supporto (oltre a quelli a tecnologia laser) i documenti analogici e informatici attraverso l'apposizione del riferimento temporale e della firma digitale.\nNorma UNI 11386:2010 Supporto all'Interoperabilit\u00e0 nella Conservazione e nel Recupero degli Oggetti digitali (SinCRO)\nLa norma \u00e8 stata pubblicata dall'UNI, ente ufficiale di standardizzazione italiano. Definisce la struttura dell'insieme di dati a supporto del processo di conservazione sostitutiva; in particolare, precisa e integra alcune disposizioni contenute nella Deliberazione CNIPA 19 febbraio 2004, n. 11, individuando gli elementi informativi necessari alla creazione dell'indice di conservazione (il cosiddetto \"file di chiusura\") e descrivendone sia la semantica sia l'articolazione per mezzo del linguaggio formale XML. L'obiettivo della norma \u00e8 di consentire agli operatori del settore di utilizzare una struttura-dati condivisa al fine di raggiungere un soddisfacente grado d'interoperabilit\u00e0 nei processi di migrazione, grazie all'adozione dello Schema XML appositamente elaborato.\nBibliografia.\nLe principali fonti normative sulla Conservazione Sostitutiva:"}
{"id": "848000", "revid": "1605525", "url": "https://it.wikipedia.org/wiki?curid=848000", "title": "Il Giallo Mondadori dal 701 al 800", "text": ""}
{"id": "848010", "revid": "287204", "url": "https://it.wikipedia.org/wiki?curid=848010", "title": "Iacobus", "text": "Iacobus \u00e8 un romanzo del 2000 della scrittrice spagnola Matilde Asensi, pubblicato in Italia dalla Sonzogno nel 2005.\nTrama.\nLa storia di questo romanzo prende avvio nel 1319 con un prologo in cui si presenta come narratore Galcer\u00e1n de Born, celebre erudito, cavaliere dell'Ordine degli Ospitalieri di San Giovanni di Gerusalemme e medico all'ospedale dell'Ordine a Rodi. \nIl narratore ci vuol presentare gli ultimi quattro anni della sua vita, quelli che dice lo abbiano convinto esista un \"supremum fatum\" che tessa \"i fili degli eventi con una lucida visione del futuro, senza tener conto alcuno dei nostri progetti e i nostri desideri\".\nDopo questo prologo inizia dunque la vicenda del protagonista a partire dall'anno 1315. Galcer\u00e1n si reca da Rodi in Spagna presso il monastero mauriziano di \"Pon\u00e7 de Riba\". Qua egli \u00e8 alla ricerca di suo figlio Jon\u00e1s, come lo chiama lui, o meglio Garcia, per come \u00e8 stato battezzato alla nascita. Il ragazzo \u00e8 infatti un \"novicius\" del monastero, dove \u00e8 stato abbandonato appena nato dalla madre che, per il disonore di una relazione sconveniente con Galceran era stata costretta a lasciare il figlio a prendere i voti monastici (stessa sorte era toccata al nostro protagonista, costretto a farsi monaco e a essere esiliato a Rodi).\nNella sua permanenza a Pon\u00e7 de Riba, Galcer\u00e1n prende Jon\u00e1s sotto la sua protezione, senza tuttavia rivelargli ancora la sua figura di padre. Accade per\u00f2 che a Pon\u00e7 de Riba arrivino un giorno dei \"Cavalieri Giovanniti\" con ordini per Galceran che giungono direttamente dal soglio papale di Giovanni XXII. L'ordine \u00e8 di recarsi immediatamente ad Avignone, da dove Galceran, in compagnia del figlio, dovr\u00e0 compiere una pericolosa missione volta a scoprire come siano morti il predecessore del pontefice Papa Clemente, il re Filippo di Francia e il cavaliere Guglielmo di Nogaret, maledetti da Jacques de Molay, ultimo gran maestro dei Templari quando questi era stato messo al rogo senza praticamente alcuna accusa fondata. Il timore del Papa \u00e8 che i \"Templari\" c'entrino in qualche modo con le morti di questi tre uomini, principali artefici della condanna di de Molay. \nInoltre, scopo ancor pi\u00f9 importante della missione \u00e8 quello di trovare tracce del tesoro del Tempio di Salomone, che si dice i Templari abbiano ritrovato a Gerusalemme, nonch\u00e9 le prove dell'esistenza della leggendaria Arca dell'Alleanza dove si dovrebbero trovare le Tavole della Legge, dettate da Dio a Mos\u00e8.\nGalceran arriver\u00e0 cos\u00ec fino a Parigi, dove incontrer\u00e0 la maga ebrea Sara, della quale egli si innamorer\u00e0 sin dal primo istante, nonostante la sua impossibilit\u00e0 a sposarsi dovuto ai suoi voti monastici. Tornato ad Avignone con le prove della colpa dell'Ordine Templare, Galceran dovr\u00e0 per\u00f2 subito immergersi in un nuovo e complicato viaggio che lo porter\u00e0 in pellegrinaggio da Avignone a Santiago di Compostela, lungo il \"cammino di San Iacobus\", attraverso tracce e simboli che potr\u00e0 interpretare solo grazie al suo infallibile ingegno, inseguito dalla costante minaccia di cavalieri templari che si celano nell'ombra e faranno di tutto per non permettere a Galcer\u00e1n, Jon\u00e1s e alla maga Sara che si riunir\u00e0 ai due, di portare a termine la loro missione."}
{"id": "848012", "revid": "287204", "url": "https://it.wikipedia.org/wiki?curid=848012", "title": "Contea di Perry (Alabama)", "text": "La contea di Perry, in inglese Perry County, \u00e8 una contea dello Stato dell'Alabama Stati Uniti. La popolazione al censimento del 2000 era di 11.861 abitanti. Il capoluogo di contea \u00e8 Marion. Il nome le \u00e8 stato dato n onore al commodoro Oliver Hazard Perry della United States Navy, di Rhode Island.\nGeografia fisica.\nLa contea si trova nella parte centro-occidentale dell'Alabama. Lo United States Census Bureau certifica che l'estensione della contea \u00e8 di 1.875 km\u00b2, di cui 12 km\u00b2 di acque interne.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Perry venne costituita il 13 dicembre 1819."}
{"id": "848016", "revid": "310175", "url": "https://it.wikipedia.org/wiki?curid=848016", "title": "Wit", "text": ""}
{"id": "848027", "revid": "1543377", "url": "https://it.wikipedia.org/wiki?curid=848027", "title": "Niko Eeckhout", "text": "Carriera.\nCiclista dotato di grande velocit\u00e0 negli sprint, ha conquistato numerosissime vittorie, tra le quali spicca la prova in linea ai Campionati belgi di ciclismo su strada nel 2006 battendo proprio in volata Philippe Gilbert e Tom Boonen e la classifica finale dell'UCI Europe Tour 2006 . \u00c8 riuscito inoltre a conquistare per ben 4 volte il Memorial Rik Van Steenbergen.\nDopo quattro anni al team Topsport Vlaanderen (prima Chocolade Jacques), dal 2009 mette la sua esperienza al servizio dell'An Post-Sean Kelly Team.\nSi ritira dall'attivit\u00e0 al termine della stagione 2013, a 42 anni."}
{"id": "848032", "revid": "1305772", "url": "https://it.wikipedia.org/wiki?curid=848032", "title": "F60", "text": ""}
{"id": "848038", "revid": "1650990", "url": "https://it.wikipedia.org/wiki?curid=848038", "title": "Dipartimento dell'Atlantico (Benin)", "text": "Il dipartimento dell'Atlantico (ufficialmente d\u00e9partement de l'Atlantique, in francese) \u00e8 uno dei 12 dipartimenti del Benin con 982.345 abitanti (dato 2006); situato nella parte meridionale del paese, si affaccia sull'Oceano Atlantico. Nel 1999 da una costola di Atlantique \u00e8 nato il dipartimento di Littoral. La capitale \u00e8 la citt\u00e0 di Ouidah.\nComuni.\nAtlantique \u00e8 diviso in 8 comuni:"}
{"id": "848039", "revid": "1008732", "url": "https://it.wikipedia.org/wiki?curid=848039", "title": "F65", "text": ""}
{"id": "848046", "revid": "399", "url": "https://it.wikipedia.org/wiki?curid=848046", "title": "Fondue savoyarde", "text": ""}
{"id": "848049", "revid": "404338", "url": "https://it.wikipedia.org/wiki?curid=848049", "title": "G57", "text": ""}
{"id": "848057", "revid": "1305772", "url": "https://it.wikipedia.org/wiki?curid=848057", "title": "G59", "text": ""}
{"id": "848076", "revid": "200568", "url": "https://it.wikipedia.org/wiki?curid=848076", "title": "Wok", "text": "Il wok (dal cinese cantonese: \u944a) \u00e8 una sorta di tegame (o padella) usato nella cucina cinese, di forma semisferica fonda, originariamente senza alcuna parte di fondo in piano, generalmente forgiato in ferro o in ghisa. \u00c8 piuttosto pesante e consente di mantenere a lungo il calore, mentre la sua forma svasata permette di friggere in immersione pur utilizzando scarse dosi di olio, considerando che il punto terminale \u00e8 a diretto contatto con la fiamma.\nNella cucina cinese \u00e8 utilizzato praticamente per qualsiasi tipo di cottura, dalla frittura alla cottura a vapore, dalla stufatura alla rosolatura veloce degli ingredienti oltre all'addensamento delle salse. Assai comoda la griglia incastrabile sul bordo della padella che permette di friggere e, nello stesso tempo, di tenere in caldo e sgocciolare i cibi gi\u00e0 fritti. Esiste ovviamente di varie dimensioni, solitamente presenta un diametro dai 30 agli 80 cm e, in occidente, \u00e8 stato adattato alle particolari esigenze di cottura. Il fondo pu\u00f2 essere concavo oppure piatto. Ne sono stati studiati dei modelli pi\u00f9 leggeri e spesso rivestiti di teflon, di cui sono disponibili anche i coperchi, spesso di vetro pyrex per consentire un maggior controllo della cottura senza dover scoperchiare continuamente la pentola.\nQuesti materiali consentono anche una pi\u00f9 facile pulizia e manutenzione, visto che l'originale non dovrebbe essere lavato bens\u00ec surriscaldato e pulito con uno straccio, avendo cura di ungerlo con dell'olio per proteggerlo da eventuali segni di ruggine.\nVarianti regionali.\nIn Giappone il wok \u00e8 chiamato \"ch\u016bkanabe\" (lett. \"pentola cinese\"). In Malaysia \u00e8 invece conosciuto come \"kuali\" (\"piccolo wok\") oppure \"kawah\" (\"grande wok\"). Come nelle Filippine, in cui \u00e8 conosciuto come \"kawali\", mentre il wok pi\u00f9 grande, usato per feste e ricevimenti \u00e8 chiamato \"kawa\". In India esistono due tipi di wok: uno pi\u00f9 tradizionale simile a quello cinese con un diametro ampio, \u00e8 chiamato \"cheena chatti\" (lett. \"pentola cinese\" in malayalam e tamil), e uno leggermente pi\u00f9 profondo con un diametro pi\u00f9 stretto e dalla forma simile, conosciuto come \"karahi\". In Indonesia \u00e8 conosciuto come \"penggorengan\" oppure \"wajan\" (pronunciato anche \"wadjang\", in lingua giavanese, dalla radice della parola \"waja\" che significa \"ferro\"). "}
{"id": "848079", "revid": "44638", "url": "https://it.wikipedia.org/wiki?curid=848079", "title": "Il cammino di Santiago", "text": ""}
{"id": "848080", "revid": "60395", "url": "https://it.wikipedia.org/wiki?curid=848080", "title": "Dermocybe cinnamomea", "text": ""}
{"id": "848086", "revid": "2039709", "url": "https://it.wikipedia.org/wiki?curid=848086", "title": "Cyperus papyrus", "text": "Il papiro egiziano (Cyperus papyrus ) \u00e8 una pianta palustre, perenne, rizomatosa, appartenente alla famiglia Cyperaceae. \u00c8 noto soprattutto perch\u00e9 da esso si ricava una superficie scrittoria detta papiro.\nMorfologia.\nIl papiro \u00e8 una specie erbacea perenne, una canna di palude con fusti alti da 2 a 5 metri e rizoma legnoso molto grosso. Il fusto \u00e8 trigono, privo di foglie, con diametro di 2-3 centimetri, liscio, di colore verde scuro.\nAll'apice di ogni fusto compaiono brattee lanceolate, arcuate, disposte ad ombrello.\nLe infiorescenze sono ombrelliformi con raggi lunghi da 10 a 30 centimetri, si formano all'estremit\u00e0 superiore dei fusti e portano delle spighe di colore paglierino che contengono acheni allungati.\nLa fioritura avviene da luglio a settembre.\nIn Europa cresce spontaneamente in quelle aree dove una presenza abbondante di acque basse \u00e8 associata alla temperatura calda.\n\u00c8 una specie amante della luce, che cresce lungo le rive dei corsi d'acqua a corrente lenta, con le radici sommerse.\nOggi il papiro viene coltivato soprattutto a scopo ornamentale, ma nell'Antico Egitto aveva molteplici usi tecnici: il midollo era usato come alimento e fonte di fibre tessili, i fiori per farne ghirlande, il rizoma come combustibile e le parti pi\u00f9 robuste (radici e fusto) per pentole, utensili, calzature, sartiame se non addirittura imbarcazioni\nDistribuzione.\nL'areale originario \u00e8 l'Africa tropicale e subtropicale, Madagascar e Giordania, secondo alcuni potrebbe essere originario anche in Sicilia orientale, oppure potrebbe essere stato introdotto dagli Arabi nel IX secolo. Era molto diffuso nel delta del Nilo, dove ha avuto origine il suo impiego come materiale di supporto alla scrittura e dove \u00e8 ancora presente seppure in quantit\u00e0 piuttosto ridotte. Oggi si ritrova come specie introdotta in molti altri paesi. \nSecondo Teofrasto (\"Storia delle piante\", IV, 10) cresceva anche in Siria, mentre Plinio il Vecchio (\"Naturalis Historia\") vi aggiunge i corsi dei fiumi Niger ed Eufrate.\nIn Europa cresce spontaneamente solo in alcune zone umide della Sicilia orientale, in particolare nel territorio di Siracusa, lungo il corso dei fiumi Anapo e Ciane, e alle sorgenti del Fiumefreddo nel catanese.\nNegli Stati Uniti, sfuggito dalle coltivazioni, ha invaso la Florida, la Louisiana, la California e le Hawaii. Molto diffuso \u00e8 anche nel Madagascar.\nRiproduzione.\nPu\u00f2 essere riprodotto per talea dal rizoma e dal fusto.\nColtivazione.\n\u00c8 una specie amante della luce, che cresce lungo le rive dei corsi d'acqua a corrente lenta, con le radici sommerse.\nImpieghi.\nOggi il papiro viene coltivato soprattutto a scopo ornamentale, ma nell'Antico Egitto aveva molteplici usi tecnici: il midollo era usato come alimento e fonte di fibre tessili, i fiori per farne ghirlande, il rizoma come combustibile e le parti pi\u00f9 robuste (radici e fusto) per pentole, utensili, calzature, sartiame se non addirittura imbarcazioni (come ampiamente dimostrato da Thor Heyerdahl con le sue navigazioni a bordo del \"Ra\" e \"Ra II\" nel 1969-1970). Inoltre era molto presente nei riti religiosi. Nel Basso Egitto, infatti, il papiro era simbolo di fertilit\u00e0, fecondit\u00e0 e rigenerazione; la pianta veniva offerta come dono agli dei egizi durante le processioni religiose e funerarie.\nPer esempio nel papiro di Ani (databile nel 1420 a.C.), oggi conservato al British Museum di Londra, \u00e8 possibile osservare la raffigurazione di Ani e la sua donna mentre offrono agli dei doni sacrificali per poter accedere al cospetto di Osiride. Il papiro nelle mani della moglie simboleggia la \"rinascita del futuro\".\nDal papiro si ricava una superficie scrittoria che ebbe un vastissimo utilizzo nell'antichit\u00e0. Si otteneva incollando opportunamente svariati strati di strisce di midollo. Si pu\u00f2 dire che sul papiro sia stata scritta la storia delle civilt\u00e0 mediterranee dell'antichit\u00e0 (l'introduzione della pergamena risale infatti solo al II secolo e la sua diffusione al V). Il nome pi\u00f9 antico di questa pianta \u00e8 \"byblos\", derivante da quello dell'antica citt\u00e0 fenicia di Byblos che ne faceva commercio. Non a caso, esso poi assunse il significato di \"libro\" (come in Bibbia, biblioteca ecc.).\nAlimentazione.\nGli antichi Egizi si nutrivano di papiro crudo, lessato oppure arrosto, mangiandone le radici e bevendone il succo. Stessa cosa accadeva a Siracusa (nella quale il papiro del Nilo cresce da tempo immemore), solamente che qui era per lo pi\u00f9 un'abitudine dei pastori quella di estrarre dalla parte pi\u00f9 tenera della pianta, ovvero dal midollo, il succo dolciastro. Al giorno d'oggi non si usa pi\u00f9 mangiare il papiro nella citt\u00e0 siciliana (si continua solo la fabbricazione della sua carta). e in Egitto questa pianta \u00e8 quasi del tutto scomparsa (alla fine del secolo scorso \u00e8 stato il papiro di Siracusa a giungere in soccorso di quello egiziano per adornare il museo del Cairo)."}
{"id": "848092", "revid": "9", "url": "https://it.wikipedia.org/wiki?curid=848092", "title": "Marcabrun", "text": ""}
{"id": "848097", "revid": "287204", "url": "https://it.wikipedia.org/wiki?curid=848097", "title": "G70", "text": ""}
{"id": "848105", "revid": "177967", "url": "https://it.wikipedia.org/wiki?curid=848105", "title": "Pippo Starnazza", "text": "Biografia.\nMusicista.\nA undici anni, mentre passeggia in Galleria Vittorio Emanuele a Milano, rimane colpito dalla musica del Quintetto Mirador, band di jazz americana (con Madge Coffie al sax alto e suo marito Samuel Coffie alla batteria): decide quindi di rinunciare allo studio del violino, a cui la famiglia lo ha indirizzato, e di dedicarsi alla batteria.\nInizia giovanissimo gi\u00e0 negli anni venti ad esibirsi con l'Orchestra De Carli all'Orfeo di Milano, per poi passare nel 1927 alla Louisiana Band di Piero Rizza; suona quindi con tutte le principali orchestre jazz di Milano, tra cui la \"Jazz Band Ernesto Marchi\", per poi approdare nel 1929 all'orchestra Hot Pickers di Nanni DalDello, suonando con Robert De Kers, Beppe Mojetta e Marino Marzaroli (oltre che con DalDello).\nCon il pianista Beppe Mojetta forma, inoltre, un duo in cui inizia a cantare, interpretando standard jazz in inglese con un buffo accento milanese: da qui gli viene l'\u00ecdea di inventare una sorta di grammelot finto inglese strampalato, riproponendo in questo modo al pubblico classici come \"Dinah\", \"Sweet Sue\", \"St. Louis Blues\", e \"I can't give you anything but love\", e questi sono i primi brani che incide come cantante su 78 giri, pubblicati dalla Odeon.\nPassa quindi nel 1934 all'orchestra di Gorni Kramer, e successivamente a quella di Pippo Barzizza; decide per\u00f2 anche di esibirsi come cantante solista, ed al 1940 risalgono le sue prime incisioni da cantante solista, in cui tenta un divertente miscuglio tra le sonorit\u00e0 jazz e l'umorismo, anche satirico, dei testi, in quel filone che vede tra gli altri esponenti artisti come Rodolfo De Angelis.\nScelto il nome d'arte di Pippo Starnazza, forma un suo gruppo che chiama Quintetto del Delirio, ed \u00e8 il primo a cantare in Italia con lo stile \"scat\" (viene anche soprannominato \"Squ\u00e0-Squ\u00e0\", ed in alcuni 78 giri il nome del gruppo \u00e8 cambiato in Pippo Starnazza &amp; i suoi Squ\u00e0 Men).\nNonostante il nome, il gruppo non era un quintetto: i componenti erano Pietro Di Salvatore ed Astore Pittana alla tromba, Clionio Bergamini al trombone, Franco Mojoli al clarinetto ed alla fisarmonica, Piero Cottiglieri al sax tenore, Enzo Ceragioli al pianoforte, Angelo Servida alla chitarra, Quirino Spinetti al vibrafono, Sergio Almangano al violino, Adriano Almangano al contrabbasso e lo stesso Starnazza alla batteria; il Quintetto del Delirio accompagn\u00f2 inoltre in alcuni 78 giri altri cantanti come Carlastella, Rudy Solinas, Enza Passatore e Canapino.\nTra i suoi successi da citare \"Come ti chiami?\", \"Baldo Baldo (Arcibaldo)\", \"Oh! Bimba\", \"Era lei\", \"La marchesa sinforosa\" e \"Se fossi milionario\".\nStarnazza diede anche molta importanza nei suoi spettacoli all'aspetto scenico: sia con le smorfie della sua faccia di gomma sia con la grancassa della sua batteria, sulla quale erano dipinti un buffo ritratto e lo scudetto dell'Inter.\n\u00c8 a Pippo Starnazza che si ispir\u00f2 un altro celebre batterista-umorista, il napoletano Geg\u00e8 Di Giacomo.\nNel 2010 la Riviera Jazz Records ha raccolto in un cd, intitolato \"Quintetto del Delirio - Pippo Starnazza\", alcune incisioni del gruppo sia con Starnazza come solista che con altri cantanti.\nAttore.\nPippo Starnazza ebbe anche un'intensa attivit\u00e0 cinematografica, iniziata all'inizio degli anni sessanta, quando la sua carriera come musicista era ormai in declino, ed ebbe modo di lavorare per alcuni dei pi\u00f9 grandi registi italiani (da Vittorio De Sica a Mario Monicelli, da Ettore Scola a Carlo Lizzani), insieme a divi come Ugo Tognazzi, Marcello Mastroianni, Sophia Loren e Vittorio Gassman.\nMorte.\nNato e morto a Milano, Pippo Starnazza venne sepolto al locale Cimitero Maggiore.\nCuriosit\u00e0.\nFreak Antoni, il cantante degli Skiantos ha voluto rendere omaggio a Pippo Starnazza chiamando uno dei suoi gruppi paralleli Beppe Starnazza e i Vortici, presentandosi come il sedicente figlio di Pippo e riproponendo alcune divertenti canzoni del finto pap\u00e0, oltre che di altri artisti di quegli anni."}
{"id": "848120", "revid": "287204", "url": "https://it.wikipedia.org/wiki?curid=848120", "title": "G72", "text": ""}
{"id": "848134", "revid": "2009782", "url": "https://it.wikipedia.org/wiki?curid=848134", "title": "Mantello (cavallo)", "text": "Il mantello (o manto) \u00e8 il complesso dei peli che rivestono il corpo del cavallo, proteggendolo dagli agenti atmosferici. Il suo colore e disegno \u00e8 l'elemento tra i pi\u00f9 significativi nella distinzione tra i soggetti, ogni animale, anche se apparentemente sembra dello stesso colore, nel mantello ha caratteristiche e particolarit\u00e0 che servono per il suo riconoscimento. Alcune razze hanno mantelli caratteristici. A volte pu\u00f2 risultare difficile determinare l'esatta classificazione di un mantello.\nFenotipicamente possiamo suddividere i mantelli in:\nMantelli di base.\nBaio.\nIl baio presenta crini ed estremit\u00e0 nere e corpo marrone in tutte le sue gradazioni. Il baio, essendo il mantello ancestrale del cavallo (gene Agouti), \u00e8 il pi\u00f9 diffuso.\n\"Varianti\"\nMorello.\n\u00c8 un manto completamente nero che caratterizza alcune razze, come il Frisone e il Murgese; il morello (gene E) \u00e8 dominante autosomico nei confronti del sauro (gene A).\n\"Varianti\":\nSauro.\n\u00c8 marrone rossastro o color zenzero. Pu\u00f2 variare dal marrone chiaro ai colori pi\u00f9 scuri. La coda e la criniera sono dello stesso colore del mantello o pi\u00f9 chiari.\n\"Varianti\":\nMantelli composti.\nFalbo.\n\u00c8 tipico delle razze del nord Europa, americane o della penisola iberica; pu\u00f2 variare dal color crema al grigio-argento. Il gene falbo (dominante semplice) unisce le sue caratteristiche (diluizione del colore, riga mulina e talvolta zebrature agli arti) ai mantelli di base, e in base a questi prender\u00e0 il nome di:\n\"Varianti\"\nMantelli a colori mescolati.\nGrigio.\nDetto \"grigio\" o \"leardo\" \u00e8 un mantello formato da peli bianchi e neri mescolati. Il grigio varia dal \"bianco\" candido al grigio scuro. La particolarit\u00e0 di questo mantello \u00e8 che alla nascita l'animale si presenta di colorazione molto scura, che per\u00f2 si incanutisce progressivamente con l'et\u00e0, solitamente dopo il primo anno.\n\u00c8 cos\u00ec detto anche il mantello comunemente definito \"bianco\", poich\u00e9 la cute \u00e8 grigia.\nRoano.\nPresenta una mescolanza di peli bianchi, rossi e neri. In realt\u00e0, per quanto riguarda il genotipo, il roano provoca una mescolanza di peli bianchi al mantello di base dell'animale che sono maggiormente distribuiti sul tronco e si fanno pi\u00f9 radi verso testa, crini ed arti. Il gene R \u00e8 dominante e, in omozigosi, sub-letale. A differenza del grigio, i cavalli roani nascono gi\u00e0 con questo mantello.\n\"Variet\u00e0\"\nMantelli crema.\nIsabella.\n\u00c8 di colore ocra chiaro con estremit\u00e0 e crini neri, frequente nel Quarter Horse dove viene chiamato Buckskin. Il gene che codifica per questo mantello \u00e8 quello della diluizione crema o (\"cremello\") dominante incompleto, che in singola dose (eterozigosi) causa l'abbattimento di circa il 50% del pigmento rosso (feomelanina), mentre il pigmento nero (eumelanina) dei crini e delle estremit\u00e0 rimane invariato.\nPalomino.\n\u00c8 di color ocra dorato con crini tendenti al bianco argenteo, caratteristico delle razze americane.\nCremello.\n\u00c8 un mantello particolarissimo perch\u00e9 il gene \"Cr\" \u00e8 dominante incompleto: in eterozigosi se agisce sul baio, genera il colore \"isabella\", se agisce sul sauro, genera il colore \"palomino\".\nIn omozigosi il mantello risulta di colore crema chiarissimo o con riflessi argentei (Perlino), sempre accompagnato da occhi azzurri.\nAlbino.\nIl vero bianco \u00e8 dei soggetti con cute rosea e peli bianchi in quanto l'allele W dominante determina l'assenza di pigmento in pelle e pelo; in questi soggetti gli occhi sono di colore azzurro oppure marroni. Nel cavallo non esiste l'albinismo vero e proprio (alleli cc = albino: letale), ma quello chiamato bianco. Sarebbe meglio dire \"albino\" invece che bianco, perch\u00e9 un cavallo che in genere sembrerebbe bianco, cio\u00e8 con peli bianco candido su cute scura, in realt\u00e0 ha il manto grigio.\nMantelli a due pelami.\nMacchiati.\nI mantelli macchiati hanno un'origine indefinita, ma sono tipici di alcune razze come l'Appaloosa e il Knabstrup. I principali tipi di mantello macchiato sono: Il leopard, caratterizzato da un manto grigio o crema con piccole macchie scure ovunque; Il macchiato con coperta ovvero un mantello spesso baio o morello che sulla groppa presenta una chiazza bianca macchiata del colore del mantello; Il marble \u00e8 caratterizzato da un disegno screziato su tutto il corpo tranne che sulla testa; Lo snow flake caratterizzato da un mantello scuro coperto di macchie bianche; Il frost, con piccole macchie bianche distribuite su un manto scuro.\nPezzati.\nIl mantello pezzato, tipico di alcune razze quale il Paint horse, \u00e8 dato da macchie bianche e macchie di colore dei mantelli descritti in precedenza. Si distinguono in due principali gruppi:"}
{"id": "848153", "revid": "399", "url": "https://it.wikipedia.org/wiki?curid=848153", "title": "MSN Soapbox", "text": "MSN Soapbox \u00e8 la piattaforma Microsoft per la condivisione on-line di contenuti video.\nTecnologia.\nIl servizio utilizza tecnologie Adobe Flash e AJAX. Questo permette di unire alle funzionalit\u00e0 gi\u00e0 presenti nei servizi simili anche una innovativa interfaccia utente.\nSoapbox \u00e8 molto simile alle offerte esistenti, pi\u00f9 popolari, come YouTube e Google Video, e fa ampio uso delle moderne tecnologie Web 2.0 per offrire agli utenti una esperienza dinamica e pi\u00f9 coinvolgente possibile. Il servizio gestisce il video processing lato back-end, consentendo agli utenti di caricare filmati (dimensioni massime 100MB) nei principali formati video esistenti (AVI, ASF, WMV, MOV, MPEG 1/2/4, 3GPP, DV). Soapbox supporta la visualizzazione e l'upload di filmati e il browsing contemporaneo di altri video. Gli utenti possono assegnare dei tag ai filmati per semplificare la ricerca e il servizio supporta inoltre feed RSS personali per i video di interesse, e funzionalit\u00e0 di voto, commento e condivisione nell'ambito della community. Come gli altri siti di video, anche Microsoft offre la possibilit\u00e0 di integrare i filmati eseguendo \"embedding\" in siti web e blog. Recentemente il team di Live Spaces ha annunciato la possibilit\u00e0 di integrare i video Soapbox direttamente nei post sulla piattaforma di blogging del colosso. Inoltre, secondo recenti notizie, SoapBox potrebbe presto passare dalla distribuzione Flash a WPF/E."}
{"id": "848155", "revid": "599013", "url": "https://it.wikipedia.org/wiki?curid=848155", "title": "G76", "text": ""}
{"id": "848161", "revid": "599013", "url": "https://it.wikipedia.org/wiki?curid=848161", "title": "G78", "text": ""}
{"id": "848165", "revid": "599013", "url": "https://it.wikipedia.org/wiki?curid=848165", "title": "G88", "text": ""}
{"id": "848167", "revid": "599013", "url": "https://it.wikipedia.org/wiki?curid=848167", "title": "G90", "text": ""}
{"id": "848168", "revid": "287204", "url": "https://it.wikipedia.org/wiki?curid=848168", "title": "Dipartimento di Borgou", "text": "Il dipartimento di Borgou \u00e8 uno dei 12 dipartimenti del Benin, situato ad est del Benin con capitale Parakou con 861.863 abitanti (stima 2006). Confina con la Nigeria ad ovest e con i dipartimenti di Alibori, Atakora, Collines e Donga."}
{"id": "848169", "revid": "1305772", "url": "https://it.wikipedia.org/wiki?curid=848169", "title": "G91", "text": ""}
{"id": "848170", "revid": "104458", "url": "https://it.wikipedia.org/wiki?curid=848170", "title": "G92", "text": ""}
{"id": "848172", "revid": "287204", "url": "https://it.wikipedia.org/wiki?curid=848172", "title": "G93", "text": ""}
{"id": "848173", "revid": "767487", "url": "https://it.wikipedia.org/wiki?curid=848173", "title": "Insomnia (film 2002)", "text": "Insomnia \u00e8 un film del 2002 diretto da Christopher Nolan.\n\u00c8 il \"remake\" di un film norvegese omonimo, diretto da Erik Skjoldbj\u00e6rg nel 1997.\nTrama.\nWill Dormer, un detective della squadra omicidi di Los Angeles, viene mandato a Nightmute, in Alaska, insieme ad un suo collega, Hap Eckhart, per risolvere il misterioso caso dell'omicidio di una ragazza diciassettenne, Kay Connell. Qui incontrano Ellie, una giovane entrata nella polizia locale, che mostra un profondo rispetto per l'anziano e famoso collega, ricordando i vari casi seguiti dall'investigatore. Non \u00e8 un bel momento per i due poliziotti, che stanno subendo un'indagine per aver fatto condannare con prove false un uomo che sapevano aver torturato e ucciso un bambino. Eckhart \u00e8 deciso a patteggiare, mentre l'amico cerca di dissuaderlo, sapendo che questo potrebbe implicare la fine della sua carriera professionale.\nI due iniziano le indagini congiunte sul delitto di Nightmute: esaminano il cadavere e l'abitazione della giovane, poi ne interrogano il fidanzato Randy, che la picchiava. Kay aveva litigato con lui la sera del delitto, perch\u00e9 quest'ultimo era a conoscenza della sua relazione con un altro uomo, pertanto inizialmente i sospetti cadono sul giovane. Intanto viene ritrovato lo zaino della ragazza con all'interno il suo diario e alcuni romanzi polizieschi di Walter Finch, uno scrittore locale che la ragazza adorava. Dormer decide di sfruttare la circostanza, facendo riempire lo zaino ritrovato con altri libri e rimettendolo dove \u00e8 stato trovato, comunicando poi alla stampa che la polizia \u00e8 in cerca dello zaino della ragazza, cercando di attirare l'assassino in una trappola.\nUna volta appostatisi fuori del capanno dove \u00e8 stato ritrovato lo zaino, i poliziotti avvistano un uomo, che fugge dopo essersi accorto della loro presenza. Durante l'inseguimento del sospetto omicida, la situazione sfugge di mano: dapprima un agente viene ferito e poi Dormer uccide accidentalmente, non riconoscendolo a causa della fitta nebbia, il collega Hap Eckhart. Confuso sul da farsi, Dormer racconta agli altri che \u00e8 stato l'assassino in fuga a sparargli e occulta le prove, ma l'assassino lo ha visto colpire il collega e quindi lo ricatta telefonicamente nelle reciproche notti insonni.\nDurante un incontro acceso con Tanya, la migliore amica di Kay, che per\u00f2 aveva anche una tresca con Randy, Dormer si fa confidare il soprannome con cui l'amico di Kay si faceva chiamare: Brody. Avendo letto questo nome sulla copertina di uno dei romanzi di Finch (Brody era l'eroe dei suoi libri), l'agente capisce che \u00e8 proprio Finch l'assassino e decide di andare a fare un sopralluogo nella sua abitazione. Introdottosi furtivamente in casa dello scrittore, Dormer sorprende Finch quando egli rincasa, ma l'uomo riesce a darsi alla fuga dopo un inseguimento su dei tronchi galleggianti. Poco dopo lo scrittore si fa vivo telefonicamente e d\u00e0 appuntamento al poliziotto per il giorno dopo su un battello. Intanto Dormer nasconde in casa di Finch la pistola abbandonata sul luogo del delitto, per incastrarlo.\nIl giorno seguente incontra l'assassino, che cerca di fargli capire che sono sulla stessa barca e che a entrambi conviene tacere per salvarsi reciprocamente. L'idea di Finch \u00e8 di far ricadere la colpa su Randy. Dormer, da molte notti insonne, sembra accettare, ma, anche se non vuole ammettere di avere sparato al collega, \u00e8 segretamente pronto a far arrestare lo scrittore. Nel colloquio telefonico insonne successivo, Finch spiega le ragioni dell'omicidio: la ragazza era accorsa da lui per sfogarsi, parlandogli del tradimento di Randy appena scoperto, e lo scrittore, eccitato, l'aveva baciata, vedendosi per\u00f2 respinto e deriso. Una furia incontrollabile aveva allora colto un uomo, che nella vita non aveva avuto altro che frustrazioni, sin da quando era stato respinto al concorso per entrare in polizia.\nLa polizia locale interroga Walter Finch su suggerimento di Dormer, che finge di non conoscerlo; nella deposizione Finch indirizza i sospetti contro Randy, dicendo che questi aveva un'arma, e si presenta quasi come un padre spirituale della donna, scatenando l'ira del detective che conosce la verit\u00e0. Finch suggerisce quindi di fare una perquisizione in casa del ragazzo, lasciando intendere che troveranno l'arma che nel frattempo egli ha ritrovato e occultato nell'abitazione dello studente, senza cadere quindi nella trappola di Dormer, il quale si precipita a casa di Randy per far sparire la pistola, ma non giunge in tempo e il ragazzo viene arrestato.\nIl detective continua a non dormire la notte, a causa del sole che non tramonta mai nell'estate artica, ma soprattutto divorato dai sensi di colpa. Mentre Dormer viene celebrato come eroe, Ellie scopre la verit\u00e0, rinvenendo un proiettile sparato dalla pistola dell'agente nel punto in cui \u00e8 morto Echkart. Capito il patto dei due si reca da Finch. Nel frattempo Dormer decide che non pu\u00f2 continuare a convivere con il rimorso e accorre alla casa sul lago dello scrittore, dove questi ha colpito Ellie, che aveva casualmente scoperto l'abito della ragazza uccisa, e si sta preparando a sbarazzarsi di lei.\nL'agente giunge in tempo per salvarla, e, di fronte alla domanda di Ellie se avesse ucciso apposta il collega, risponde di non poter rispondere con certezza. Nella sparatoria che i due ingaggiano contro Finch, quest'ultimo viene ucciso da Will, a sua volta ferito mortalmente; assistito dalla giovane investigatrice che, credendo nella sua buona fede, \u00e8 pronta a gettare via il proiettile, Dormer la blocca, chiedendole di \u00abNon smarrire la strada\u00bb. Dopo aver pronunciato queste parole, il detective pu\u00f2 finalmente \"addormentarsi\", in pace con la propria coscienza.\nProduzione.\nIl film \u00e8 stato girato tra Alaska e Columbia Britannica. La maggior parte delle riprese si sono svolte nella cittadina di Squamish, vicino a Vancouver, nella primavera del 2001. Il budget speso per la realizzazione dell'opera ammonta a circa 46 milioni di dollari.\nSecondo quanto rivelato da Nolan in un'intervista, la scelta di scritturare Robin Williams per il ruolo del cattivo di turno \u00e8 dipeso dalla volont\u00e0 di mostrare il noto attore in vesti completamente inedite agli occhi del pubblico: fino ad allora Williams aveva interpretato principalmente ruoli divertenti in commedie e film per la famiglia. Nolan ha inoltre definito Williams \"la persona perfetta con cui lavorare\" e la sua performance nel film \"impeccabile\".\nDistribuzione.\nDate di uscita.\nIl film usc\u00ec in vari paesi fra cui:\nAccoglienza.\nCritica.\nIl film ha ottenuto generalmente ottime critiche tra cui un punteggio del 92% su Rotten Tomatoes.\n\"Al Pacino mostra anche nel fisico la stanchezza del personaggio\", \"mentre Robin Williams d\u00e0 l'impressione di divertirsi ad interpretare personaggi di dubbia moralit\u00e0\". \"La regia risulta ispirata,\" \"mentre si elogia la sequenza iniziale\".\nIncassi.\nIl film ha incassato 67.355.513 di dollari negli USA e 46.359.317 di dollari negli altri paesi fra cui 7.093.913 in Giappone e 4.801.066 in Francia. L'incasso totale ammonta dunque a circa 113,8 milioni di dollari."}
{"id": "848176", "revid": "599013", "url": "https://it.wikipedia.org/wiki?curid=848176", "title": "G95", "text": ""}
{"id": "848177", "revid": "599013", "url": "https://it.wikipedia.org/wiki?curid=848177", "title": "G96", "text": ""}
{"id": "848178", "revid": "484362", "url": "https://it.wikipedia.org/wiki?curid=848178", "title": "Down to Earth (Ozzy Osbourne)", "text": "Down to Earth \u00e8 l'ottavo album in studio del cantante heavy metal Ozzy Osbourne, pubblicato nel 2001. Ha venduto circa copie in tutto il mondo.\nDescrizione.\nNell'album compaiono nuovi musicisti, il batterista Mike Bordin (Faith No More), il tastierista Tim Palmer (anche produttore del disco) e il bassista Robert Trujillo (in futuro nei Metallica). Inoltre, torna il chitarrista Zakk Wylde, uscito dal gruppo per dedicarsi ai suoi progetti paralleli, come i Black Label Society. L'album, presentante sonorit\u00e0 molto aggressive e moderne, non ebbe grande successo anche se vinse il disco di platino negli Stati Uniti. Il relativo tour risulta invece molto apprezzato (soprattutto in Giappone), tanto che Ozzy ne ha pubblicato il disco dal vivo \"Live at Budokan\". Si dice che la copertina raffiguri il cantante visto ai raggi x."}
{"id": "848179", "revid": "991694", "url": "https://it.wikipedia.org/wiki?curid=848179", "title": "Stazione di Milano Bovisa FNM", "text": ""}
{"id": "848183", "revid": "30610", "url": "https://it.wikipedia.org/wiki?curid=848183", "title": "Dipartimento delle Colline", "text": "Il dipartimento delle Colline (ufficialmente d\u00e9partement des Collines, in francese) \u00e8 uno dei 12 dipartimenti del Benin, situato nel centro-sud del Benin con 625.653 abitanti (stima 2006). Fu creato nel 1999 dopo la spartizione dei sei precedenti dipartimenti negli odierni dodici, da un'area del dipartimento di Zou. La sede amministrativa (capoluogo) \u00e8 la citt\u00e0 di Savalou. Collines confina con i dipartimenti di Plateau, Borgou, Zou e Donga.\nComuni.\nCollines \u00e8 suddiviso nei comuni di:"}
{"id": "848184", "revid": "599013", "url": "https://it.wikipedia.org/wiki?curid=848184", "title": "G98", "text": ""}
{"id": "848186", "revid": "1305772", "url": "https://it.wikipedia.org/wiki?curid=848186", "title": "G99", "text": ""}
{"id": "848187", "revid": "15756", "url": "https://it.wikipedia.org/wiki?curid=848187", "title": "Province romane senatorie e imperiali tra Augusto e Adriano", "text": "Le province romane con la riforma dell'amministrazione provinciale voluta da Augusto, vennero suddivise tra province senatorie e imperiali, rette da governatori di diverso rango e importanza. Nonostante alcuni passaggi in occasione di circostanze particolari, la situazione stabilita nella riforma augustea si mantenne stabile almeno fino al regno di Adriano."}
{"id": "848189", "revid": "119211", "url": "https://it.wikipedia.org/wiki?curid=848189", "title": "Crying freeman", "text": ""}
{"id": "848194", "revid": "1543377", "url": "https://it.wikipedia.org/wiki?curid=848194", "title": "Mobile (Alabama)", "text": "Mobile \u00e8 una citt\u00e0 degli Stati Uniti d'America, capoluogo della Contea di Mobile nel sud-ovest dell'Alabama. Secondo una stima del 2006 ha una popolazione di 192.830 abitanti ed \u00e8 la citt\u00e0 principale dell'omonima Area Statistica Metropolitana (MSA), la quale ha una popolazione approssimativa di 564.013 abitanti. Mobile \u00e8 la terza citt\u00e0 pi\u00f9 popolata dell'Alabama.\nIl nome della citt\u00e0 deriva dalla trib\u00f9 indiani dei Mobile (Mauvile o Maubila) che si trovavano nella zona al tempo della fondazione.\nMobile \u00e8 la prima citt\u00e0 statunitense ad aver organizzato feste per l'ultimo giorno del Carnevale, il Marted\u00ec Grasso (chiamato localmente \"Mardi Gras\", essendo stato istituito dai coloni francesi), una tradizione che inizi\u00f2 nel 1703 e che si rinnova ogni anno, con uniche eccezioni dovute alle guerre. Inoltre \u00e8 l'unica citt\u00e0 con un porto di mare in Alabama.\nGeografia e clima.\nMobile si trova a 30\u00b040' N e 88\u00b002' O. Secondo l'United States Census Bureau, la citt\u00e0 ha una superficie totale di 159.4 miglia quadrate (413\u00a0km\u00b2), delle quali 117.9 miglia quadrate (305\u00a0km\u00b2) coperti da terra e 41.5 miglia quadrate (107.5\u00a0km\u00b2). \nClima.\nMobile, essendo una citt\u00e0 centrale del Golfo del Messico, ha un clima subtropicale caratterizzato da miti ed umidi inverni e da calde ed umide estati. Inoltre \u00e8 soggetta al pericolo di tempeste tropicali e uragani che visitano spesso questa zona. La temperatura pi\u00f9 bassa (\u221218\u00a0\u00b0C) \u00e8 stata registrata il 13 febbraio 1899, mentre quella pi\u00f9 alta (41\u00a0\u00b0C) \u00e8 stata registrata il 29 agosto 2000.\nStoria.\nLa fondazione.\nIl primo insediamento europeo, conosciuto con il nome di \"Fort Louis de la Louisiane\", venne fondato lungo il fiume Mobile nel 1702 dai fratelli Pierre Le Moyne d'Iberville e Jean-Baptiste Le Moyne de Bienville. \"La Mobile\" divenne cos\u00ec la prima capitale della Louisiana francese, inoltre, l'anno seguente venne dotata dal vescovo di Quebec di una parrocchia, la prima di tutta la costa del Golfo statunitense. La popolazione tuttavia, nei primi anni di vita della colonia, non super\u00f2 mai le trecento unit\u00e0, anzi, febbre gialla ed altre malattie contribuirono a far diminuire il numero degli abitanti. Arrivarono anche degli schiavi dall'Africa, ma la situazione non miglior\u00f2, pertanto il governatore Bienville stabil\u00ec il trasferimento della colonia in una zona meno impervia ed ostile. Come nuovo insediamento venne scelta la zona dove il fiume Mobile sfocia nell'omonima baia. La nuova colonia venne fondata nel 1711, e subito venne dotata di un nuovo fortino, il \"Fort Louis\". Le condizioni di vita erano notevolmente migliorate e la popolazione aument\u00f2, ma nel 1720 venne deciso di spostare la capitale della Louisiana da Mobile a Biloxi. Tre anni dopo venne edificato un nuovo fortino, in pietra, chiamato \"Fort Cond\u00e8\", in onore di Luigi-Enrico di Borbone-Cond\u00e9 ma, dopo che Mobile pass\u00f2 sotto il controllo britannico, in seguito al Trattato di Parigi e divenne una cittadina della Florida occidentale, il Fort Cond\u00e8 venne ribattezzato \"Fort Charlotte\", in onore della regina Carlotta di Meclemburgo-Strelitz. Nel 1763 arrivarono a Mobile i primi ebrei, prima infatti, secondo una norma voluta dal Re Sole, nessun giudeo poteva risiedere entro i confini delle colonie francesi. Durante la Rivoluzione Americana rimase fedele alla corona britannica ma, con l'ingresso nel conflitto della Spagna, che controllava New Orleans, tutta la Florida occidentale venne occupata, compresa Mobile (1780). Durante il dominio spagnolo, che dur\u00f2 fino al 1812, anno in cui venne occupata dalle truppe statunitensi, il Fort Charlotte cambi\u00f2 nuovamente il nome in \"Fortaleza Carlota\".\nIl XIX secolo.\nNel 1813 Mobile venne annessa in un primo momento nel Territorio del Mississippi poi, quando il Mississippi divenne stato entr\u00f2 nel Territorio dell'Alabama. Tra il 1819 ed il 1822, con la creazione delle piantagioni, la popolazione aument\u00f2 a dismisura, inoltre, a favorire lo sviluppo cittadino vi era la sua posizione geografica, al centro delle tratte commerciali tra l'Alabama ed il Mississippi. Si svilupp\u00f2 particolarmente il settore legato alla vendita ed al commercio del cotone, tanto che nel 1840, Mobile era seconda solo a New Orleans per esportazione del prezioso materiale. Alla vigilia della Guerra di secessione americana la popolazione libera della Contea di Mobile aumentava a 29.754 unit\u00e0, di cui poco pi\u00f9 di mille erano neri, gli schiavi invece erano 11.376. Durante la guerra venne costruito a Mobile il sottomarino H.L. Hunley, il primo nella storia che affond\u00f2 una nave nemica. Nel 1864 le squadre navali dell'Unione presero il pieno controllo della Baia di Mobile e il 12 aprile, la citt\u00e0 si arrese all'Esercito dell'Unione. Pochi giorni dopo trecento persone morirono per un'esplosione di un deposito unionista di munizioni.\nIl XX secolo.\nMobile divenne un centro importantissimo nella seconda guerra mondiale per la produzione bellica, novantamila persone accorsero nella citt\u00e0 per lavorare nelle nuove industrie sorte dopo lo scoppio del conflitto. Nei suoi cantieri navali vennero costruite soprattutto navi Liberty, ma anche navi cargo, cacciatorpediniere e dragamine. Negli anni successivi alla fine del conflitto i neri, come negli altri stati, si batterono per i loro diritti, anche se Mobile veniva considerata la pi\u00f9 tollerante delle citt\u00e0 del Sud.\nSociet\u00e0.\nEvoluzione demografica.\nSecondo il censimento del 2010, risultano 195.111 abitanti. \nEtnie e minoranze straniere.\nLa composizione etnica della citt\u00e0 \u00e8 45,0% bianchi, 50,6% neri, 0,3% nativi americani, 1,8% asiatici, 0,0% isolani del Pacifico, 0,9% di altre razze, e 1,4% di due o pi\u00f9 etnie. Il 2,4% della popolazione \u00e8 ispanica. I bianchi non ispanici erano il 43,9% della popolazione nel 2010, mentre nel 1980 erano il 62,1%.\nEconomia.\nIl settore di immagazzinaggio merce relativo ai movimenti portuali sta subendo un'ondata di arresto rispetto all'iniziale grande espansione. Nonostante ci\u00f2 Mobile \u00e8 in corsa per ottenere un contratto militare record di 200 miliardi di dollari circa che farebbe generare circa 5.000 posti lavoro con alti salari lanciando cos\u00ec la citt\u00e0 tra le pi\u00f9 prosperose del Paese. Mobile ha avuto un grande beneficio economico dai disastri creati dall'uragano Katrina con migliaia di evacuati che sono gi\u00e0 ritornati in citt\u00e0. Da questo uragano Mobile ha visto un boom di nuove abitazioni con ben 2.000 case nuove sorte negli ultimi 16 mesi.\nSport.\nA Mobile si trova il \"Ladd-Peebles Stadium\" che ospita alcune importanti partite di football americano come l'annuale \"Alabama-Mississippi All Star Game\".\nPer i golfisti il \"Magnolia Grove\" \u00e8 uno dei migliori campi sui quali cimentarsi. Dispone di 36 buche. Secondo il \"Golf Digest\" il Magnolia Grove \u00e8 tra i 10 migliori campi da golf.\nTra le strade di Mobile si corre ogni anno l\"'Azalea Trail Run\" per un percorso complessivo di 6 miglia circa.\nDal 1995 i Mobile BayBears sono una squadra della lega minore di baseball. Giocano allo Hank Aaron Stadium. Dopo soli 2 anni vinsero la \"Lega del Sud\", battendo in finale i Jacksonville Suns per 3 partite ad 1 e fu nominata nel 1998 miglior squadra dell'anno della lega minore."}
{"id": "848199", "revid": "72396", "url": "https://it.wikipedia.org/wiki?curid=848199", "title": "H05", "text": ""}
{"id": "848200", "revid": "767487", "url": "https://it.wikipedia.org/wiki?curid=848200", "title": "Dipartimento di Donga", "text": "Il dipartimento di Donga \u00e8 uno dei 12 dipartimenti del Benin, situato ad ovest del Benin con 400.159 abitanti (stima 2006). Donga fu creato nel 1999 dopo la spartizione dei sei precedenti dipartimenti negli odierni dodici, da un'area del dipartimento di Atakora. \nComuni.\nDonga \u00e8 diviso nei comuni di:"}
{"id": "848201", "revid": "53508", "url": "https://it.wikipedia.org/wiki?curid=848201", "title": "John Smith (esploratore)", "text": "\u00c8 ricordato per il suo ruolo di presidente della colonia della Virginia nel 1609, primo insediamento inglese nell'America settentrionale sotto Giacomo I d'Inghilterra con capitale Jamestown, e per la breve collaborazione avuta con la nativa americana Pocahontas durante il conflitto con la Confederazione Powhatan. Nel 1608 pubblic\u00f2 \"A True Relation of Such Occurrences and Accidents of Noate as Hath Hapned in Virginia\" [sic], primo libro in inglese scritto in America. Guid\u00f2 numerose esplorazioni lungo i fiumi della Virginia e le coste della Baia di Chesapeake.\nBiografia.\nLe prime avventure.\nJohn Smith fu battezzato il 6 gennaio 1580 a Willoughby nei pressi di Alford nel Lincolnshire, dove i genitori avevano affittato una fattoria da un certo \"Lord Willoughby\". Fu educato alla \"King Edward VI Grammar School\" di Louth. Nel 1596, dopo la morte del padre, Smith lasci\u00f2 casa all'et\u00e0 di 16 anni e and\u00f2 per mare. Serv\u00ec come mercenario nell'esercito di re Enrico IV di Francia contro gli Spagnoli, combatt\u00e9 per l'indipendenza dell'Olanda dal re spagnolo Filippo II, viaggi\u00f2 per il Mediterraneo, lavorando su un mercantile, ed in seguito combatt\u00e9 contro l'Impero ottomano nella cosiddetta lunga guerra (1593-1606). Smith fu promosso capitano di vascello mentre combatteva per gli Asburgo in Ungheria, nella campagna militare di Michele il Coraggioso (1600-1601). \nDopo la morte di Michele il Coraggioso combatt\u00e9 per il principe di Valacchia Radu \u015eerban contro il voivoda della Moldavia Ieremia Movil\u0103, vassallo ottomano. Smith sconfisse e uccise tre comandanti turchi in tre differenti duelli; per questo motivo fu nominato cavaliere dal principe della Transilvania Sigismund B\u00e1thory. Tuttavia, nel 1602, durante un altro duello, fu ferito, catturato e venduto come schiavo. Il suo padrone, un pasci\u00e0 turco di nome Bogall, lo mand\u00f2 in regalo alla sua amante greca, la quale si invagh\u00ec di lui. \"Charatza\" lo invi\u00f2 in seguito presso il fratello a Azov, ma, per la crudezza del trattamento, Smith lo uccise. Travestitosi con i vestiti del morto riusc\u00ec a riparare in Moscovia e da qui, attraversando Lituania e Polonia, rientrare nel Sacro Romano Impero Germanico. Viaggi\u00f2 ancora attraverso l'Europa ed il Nord Africa, facendo ritorno in Inghilterra nel 1604.\nNella colonia della Virginia.\nNel 1606 venne coinvolto nei piani di colonizzazione della Virginia della London Company, che aveva avuto una concessione da Re Giacomo I d'Inghilterra. La spedizione alz\u00f2 le vele con tre piccole navi, la \"Discovery\", la \"Susan Constant\" e la \"Godspeed\", il 20 dicembre 1606. Il suo servitore personale era un ragazzo dodicenne di nome Samuel Collier.\nSembra che durante il viaggio Smith non avesse mantenuto un comportamento consono, tanto da indurre il capitano delle tre navi, un certo Christopher Newport, a prendere la decisione di giustiziarlo una volta arrivati in Virginia. Questi avvenimenti si sono verificati approssimativamente quando la spedizione si ferm\u00f2 nelle isole Canarie per il rifornimento di acqua e le forniture. Smith \u00e8 stato arrestato per la maggior parte del viaggio. Tuttavia il capitano Newport dovette risparmiarlo poich\u00e9 gli ordini della compagnia, dissigilati dopo lo sbarco a Capo Henry, designavano Smith come uno dei \"leader\" della nuova colonia.\nLa ricerca di un luogo adatto alla fondazione della colonia dur\u00f2 fino al 14 maggio 1607, quando il capitano Edward Maria Wingfield, presidente del consiglio, scelse il sito di Jamestown.\nI rigori climatici, la mancanza d'acqua e gli attacchi delle trib\u00f9 algonchine quasi distrussero la colonia. Nel dicembre del 1607, mentre cercava cibo lungo il Chickahominy River, Smith fu catturato e condotto di fronte al capo dei Powhatan, Wahunsunacock, a Werowocomoco, la capitale della Confederazione Powhatan, situata sulla sponda nord dello York River.\nBench\u00e9 temesse per la sua vita, Smith fu alla fine rilasciato senza danni ed in seguito egli attribu\u00ec la sua salvezza all'intervento della figlia del capo, Pocahontas, che, stando al suo resoconto, si gett\u00f2 sul suo corpo: \u00ab...al momento dell'esecuzione, lei rischi\u00f2 la sua stessa testa per salvare la mia; e non fece solo quello, ma persuase cos\u00ec tanto suo padre che fui condotto sano e salvo a Jamestown.\u00bb.\nEssendo l'unica versione dei fatti, a cominciare dal 1860 crebbe lo scetticismo sulla veridicit\u00e0 del resoconto di Smith. Una delle ragioni per dubitare del suo resoconto fu data dalla mancanza di riferimenti all'evento nei due libri sulla Virginia che Smith pubblic\u00f2 ben prima di descrivere il suo salvataggio nel 1616 (quasi dieci anni dopo), in una lettera in cui supplicava la Regina Anna di trattare Pocahontas con dignit\u00e0. Il ritardo con cui rese pubblico l'episodio fa crescere la possibilit\u00e0 che Smith potesse aver volutamente esagerato o inventato l'evento per migliorare l'immagine di Pocahontas. Tuttavia recentemente \u00e8 stato messo in risalto il fatto che i primi scritti di Smith fossero principalmente a carattere etnico e geografico e non menzionavano affatto le sue esperienze personali, quindi non ci sarebbe stata nessuna ragione da parte di Smith di far conoscere l'episodio.\nL'eminente storico del XIX secolo, Henry Brooks Adams, tent\u00f2 di ridicolizzare l'eroismo rivendicato da Smith. Egli sostenne che la storia di Pocahontas e Smith era stata progressivamente abbellita e che era costituita da una \u00ab...falsit\u00e0 e sfrontatezza senza eguali in tempi moderni\u00bb. Sebbene vi sia un generale consenso degli storici sulla tendenza di Smith ad esagerare, il suo racconto sembra essere coerente con i fatti basilari della sua vita. L'attacco di Adams a Smith fu piuttosto un tentativo di svilire un'icona della storia del Sud, motivata da considerazioni politiche nella scia della guerra di secessione americana. Adams fu influenzato nello scrivere il suo \"pamphlet\" contro Smith da John Palfrey, il quale promuoveva la colonizzazione del New England in opposizione alle colonie del sud come fondatrici dell'America. L'accuratezza dei racconti di Smith ha continuato ad essere oggetto di dibattito per secoli..\nAlcuni esperti hanno suggerito, che sebbene Smith avesse creduto di essere \"salvato\", di fatto venne coinvolto in un rituale teso a simboleggiare la sua morte e la rinascita come membro della trib\u00f9. Tuttavia, in \"Love and Hate a Jamestown\", David A. Price fa notare quanto queste teorie siano solo delle congetture, data la scarsa conoscenza dei rituali Powathan e la mancanza di prove di rituali simili in altre trib\u00f9 Nordamericane.\nQualunque cosa sia accaduta davvero, quest'incontro diede inizio ad un'amichevole relazione tra la colonia di Smith e i nativi, e Pocahontas visit\u00f2 spesso l'insediamento. Durante un periodo di carestia della colonia, \u00ab...da subito, in quattro o cinque giorni, Pocahontas ed i suoi servitori gli portarono (Smith) cos\u00ec tante provviste che salvarono la vita dei molti che stavano morendo di fame\u00bb.\nCon la successiva espansione dei coloni, tuttavia, alcuni dei Nativi Americani temettero per le loro terre, ed i conflitti riapparvero.\nNel 1608 Pocahontas dovette salvare la vita di Smith una seconda volta. Smith e altri coloni furono invitati amichevolmente a Werowocomoco da \"Capo Powathan\". Erano stati trattati gentilmente e avevano commerciato con gli Indiani, ma persero tempo e dovettero rimanere per la notte. Durante la notte Pocahontas avvert\u00ec segretamente John Smith che il padre di lei aveva in mente di spedire degli uomini con del cibo e l'incarico di ucciderli quando avessero deposto le armi per mangiare. Sulla base dell'avvertimento, gl'inglesi tennero pronte le armi anche durante i pasti e nessun attacco avvenne.\nIn seguito, avendo estremamente bisogno di cibo, Smith lasci\u00f2 Jamestown per esplorare la regione della baia di Chesapeake; in quell'occasione copr\u00ec una distanza di 3000 miglia. Infine fu eletto presidente del locale consiglio nel settembre del 1608 ed istitu\u00ec una politica di disciplina, incoraggiando l'agricoltura con l'ammonimento di san Paolo: \u00abColui che non lavora, non manger\u00e0.\u00bb\nLa colonia crebbe sotto la sua \"leadership\". Durante questo periodo, Smith cattur\u00f2 il capo della vicina trib\u00f9 e, stando al racconto dello stesso Smith: \u00ab...presi questo assassino Opechancanough...dalla lunga ciocca della sua testa; e con la mia pistola contro il suo petto, lo portai (fuori dalla sua casa) a forza, e prima che ci separassimo gli feci (accettare di) riempire il nostro veliero con 20 tonnellate di grano.\u00bb\nUn anno dopo, una guerra su vasta scala scoppi\u00f2 tra i Powhatan ed i coloni della Virginia. Smith si procur\u00f2 una seria bruciatura da polvere da sparo dopo che una scintilla spuria fin\u00ec nella sua polveriera. Fece ritorno in Inghilterra per curarsi nell'ottobre del 1609, e non torn\u00f2 pi\u00f9 in Virginia.\nNel New England.\nNel 1614, Smith ritorn\u00f2 nelle Americhe in un viaggio sulle coste del Maine e della Baia del Massachusetts e chiam\u00f2 la regione Nuova Inghilterra. Il suo secondo tentativo di viaggio sulla costa del New England, nel 1615, fu interrotto dalla sua cattura ad opera di pirati francesi delle Azzorre. Smith fugg\u00ec dopo alcune settimane di prigionia e fece ritorno in Inghilterra, dove pubblic\u00f2 un resoconto dei suoi due viaggi col titolo \"Una Descrizione del New England\". Non lasci\u00f2 mai pi\u00f9 l'Inghilterra, e trascorse il resto della sua vita a scrivere libri. Mor\u00ec a Londra il 21 giugno 1631 a causa di una malattia sconosciuta; ancora oggi \u00e8 inumato nella \"Chiesa del Santo Sepolcro senza il Nuovo cancello\" a Londra."}
{"id": "848202", "revid": "599013", "url": "https://it.wikipedia.org/wiki?curid=848202", "title": "Jos\u00e9 Manuel Esnal", "text": "Tra i suoi maggiori esiti professionali \u00e8 da ricordare il raggiungimento della finale di Coppa UEFA del 2001 con un piccolo club come il Deportivo Alav\u00e9s.\nCarriera.\nInizia la sua carriera di allenatore nella squadra della propria citt\u00e0 natale, il Balmaseda. Fino al 1985 allena squadre basche di \"Segunda Divisi\u00f3n B\" (la terza serie) come il Barakaldo, il Sestao e il Deportivo Alav\u00e9s. Inoltre si siede per un breve periodo sulla panchina della formazione giovanile dell\"'Euskal Selekzioa\", la rappresentativa formata da soli giocatori baschi.\nNel 1985 si sposta in Catalogna per allenare il Figueres, altra formazione della \"Segunda Divisi\u00f3n B\", con la quale conquista la promozione nella \"Segunda Divisi\u00f3n\" (la seconda serie). Alla fine della biennale esperienza con il Figueres si siede nuovamente per un anno sulla panchina delle giovanili dell'Euskal Selekzioa.\nNel 1988 lascia la \"Selekzioa\" per allenare il Lleida, altra formazione catalana di \"Segunda Divisi\u00f3n B\". Nel 1990 riesce a portare la squadra in \"Segunda Divisi\u00f3n\" e nel 1993 vince il campionato di categoria e conquista la \"Primera Divisi\u00f3n\" (la massima serie). La stagione 1993-1994 \u00e8 quella del debutto di Man\u00e9 nella Liga spagnola. Questa stagione viene ricordata dai tifosi del Lleida per le due pesantissime vittorie conseguite in campionato, una contro il Barcelona al Camp Nou per 2-1 ed una in casa contro il per 1-0. Il risultato finale di sole sette vittorie in campionato fa s\u00ec che la squadra venga retrocessa in \"Segunda Divisi\u00f3n\". Durante la stagione 1994-1995 il Lleida arriva a conquistare i playoff per poter essere promossa in \"Primera\", ma viene sconfitto e resta in \"Segunda\".\nMan\u00e9 l'estate del 1995 lascia il Lleida per sedersi sulla panchina del Mallorca, che a fine stagione lascia per allenare il Levante.\nNel 1997 torna sulla panchina del Deportivo Alav\u00e9s, questa volta, per\u00f2, in \"Segunda Divisi\u00f3n\". La stagione 1997-1998 vede l'Alav\u00e9s conquistare la promozione in \"Primera Divisi\u00f3n\", categoria dalla quale mancava dalla stagione 1955-1956. Giunge, inoltre, ai quarti di finale della Coppa del Re, sconfiggendo squadre come il Real Madrid e il Deportivo la Coru\u00f1a, ma venendo sconfitto dal Mallorca.\nLa prima stagione in \"Primera\" vede l'Alav\u00e9s giungere sedicesimo, ma l'anno seguente (stagione 1999-2000), con una squadra resa anche pi\u00f9 competitiva dall'acquisto di Julio Salinas, la squadra giunge sesta, qualificandosi per la Coppa UEFA. Durante questa stagione la squadra riusc\u00ec a vincere due volte contro il Barcellona e una contro il Real Madrid, il Deportivo la Coru\u00f1a e il Valencia.\nLa stagione seguente (2000-2001) vede l'Alav\u00e9s giungere alla finale di Coppa UEFA dopo aver sconfitto squadre come il Rosenborg, l', il Rayo Vallecano e il . Nella finale la squadra spagnola \u00e8 sconfitta dal con un golden goal al secondo tempo supplementare dopo che i tempi regolamentari erano terminati sul 4-4.\nDue anni dopo l'Alav\u00e9s viene retrocesso nuovamente in \"Segunda Divisi\u00f3n\" e le strade del club e di Man\u00e9 si dividono. La stagione 2005-2006 vede il tecnico tornare sulla panchina del Levante. Sotto la sua guida la squadra conquista la promozione in \"Primera\".\nNel dicembre 2006 \u00e8 scelto come cinquantesimo allenatore dell'Athletic Club, per salvare la squadra dalla retrocessione. Esordisce nella tredicesima giornata di campionato al Santiago Bernab\u00e9u con una sconfitta per 2-1 contro gli acerrimi rivali del , ma riesce a condurre l'Athletic alla salvezza all'ultima giornata, dopo di che rassegna le dimissioni.\nAgli inizi di dicembre 2008 viene scelto dall' per rimpiazzare l'allenatore Bartolom\u00e9 M\u00e1rquez, ma in sei partite di campionato non consegue alcuna vittoria (l'unico successo \u00e8 ottenuto ai sedicesimi di finale di Coppa del Re contro il ), pertanto il 20 gennaio 2009 viene esonerato per fare spazio a Mauricio Pochettino."}
{"id": "848203", "revid": "599013", "url": "https://it.wikipedia.org/wiki?curid=848203", "title": "H06", "text": ""}
{"id": "848204", "revid": "599013", "url": "https://it.wikipedia.org/wiki?curid=848204", "title": "H07", "text": ""}
{"id": "848207", "revid": "599013", "url": "https://it.wikipedia.org/wiki?curid=848207", "title": "H09", "text": ""}
{"id": "848213", "revid": "599013", "url": "https://it.wikipedia.org/wiki?curid=848213", "title": "H29", "text": ""}
{"id": "848215", "revid": "73537", "url": "https://it.wikipedia.org/wiki?curid=848215", "title": "Ras Dashan", "text": ""}
{"id": "848216", "revid": "124123", "url": "https://it.wikipedia.org/wiki?curid=848216", "title": "Francesco Angeloni", "text": "Biografia.\nFiglio di Giovan Pietro Angeloni e di Prantilla Pontani (moglie illegittima di Giovan Pietro).\nA noi sono rimaste trentotto sue novelle delle quali molte sono state pi\u00f9 volte pubblicate in varie circostanze e separatamente (\"Sei novelle piacevoli di Francesco Angeloni da Terni\", a cura di Bartolommeo Gamba, Venezia 1839, \"Due novelle di Francesco Angeloni da Terni non mai stampate\", ivi 1860, ecc.). Esse si riallacciano in gran parte alla tradizione novellistica italiana, e i loro soggetti sono derivati dal Boccaccio, dal Lasca, dal Bandello, dal Parabosco, da Cinzio dei Fabrizi, da Sabadino degli Arienti e da altri. In alcune si sente l'influsso della novellistica spagnola, specialmente di Cervantes, con tracce di spagnolismi anche nel lessico e nella sintassi. Ci sono anche esempi di novella a sfondo pastorale, come quella ispirata ai fiumi Velino e Nera. La forma \u00e8 disadorna, spesso trascurata, semplice strumento della narrazione.\nSul finire del sec. XVI troviamo l'Angeloni a Roma, dove si appassion\u00f2 all'antiquaria e divenne segretario del cardinale Ippolito Aldobrandini e protonotario apostolico. La sua casa romana si trasformava in quegli anni in un vero e proprio museo, che egli arricchiva compiendo anche brevi viaggi nella penisola. \nLa collezione Angeloni era nota e apprezzata in tutta Europa: lo studioso Francesco Stelluti, il filologo Giovanni Battista Ferrari, l'antiquario Giovanni Pietro Bellori, figlio adottivo e allievo di Angeloni, la elogiarono nelle loro opere chiamandola \u00abMuseo romano\u00bb. Angeloni \u00abessendo dotato di gentilissimi,et humanissimi costumi, apriva a ciascuno liberalissimamente la sua casa, e le ricchezze del suo Museo, onde ne conseguiva l'amore de' nostri, e di quelli, che da lontane parti sogliono peregrinare a Roma\u00bb. Il Museo angeloniano era frequentato da eruditi ed antiquari italiani e del resto d'Europa, come Ludovico Compagni, Marco Baldanza e Claude Menestrier, agente a Roma di Nicolas-Claude Fabri de Peiresc e antiquario del cardinal Barberini, e dest\u00f2 l'ammirazione di viaggiatori stranieri come John Evelyn e Richard Symonds, che lasciarono descrizioni delle loro visite al Museo avvenute rispettivamente nel 1644-1645 e nel 1649-1651.\nLa collezione Angeloni divenne anche un luogo di formazione per le giovani generazioni di studiosi romani, come Giovanni Pietro Bellori, Camillo Massimo, futuro cardinale e celebre collezionista di antichit\u00e0, e Francesco Cameli, bibliotecario e curatore delle collezioni della regina Cristina di Svezia.\nAngeloni scriveva intanto per il cardinale Aldobrandini numerose lettere, delle quali il nipote ed alunno Giovan Pietro Bellori pubblic\u00f2 una scelta dal titolo \"Lettere di buone feste scritte da principe a principi\", Roma 1638. Tra il 1610 e il 1614 uscirono alle stampe due commedie dell'Angeloni (\"Gli irragionevoli amori\", Venezia 1610 e ivi 1611, e \"Flora\", Padova 1614), che, con \"Li padri contenti\" inedita, formano un nucleo di produzioni teatrali piuttosto omogeneo.\nSi tratta di commedie d'intreccio, in cui non mancano equivoci e agnizioni, e in cui i personaggi corrispondono ai tipi tradizionali, arricchiti, per\u00f2, da figure come il Capitano (Crepaventre o Scagliamonti), il vecchio amoroso (Niceforo veneziano o Cleobolo) e il servo (Cola o Zuan Chiribino), evidentemente derivati dalla commedia dell'arte. A questo periodo dell'attivit\u00e0 dell'Angeloni corrisponde anche il \"Piego di Ser Agrestino de' Calzanti indirizzato ad Erasto Afrone di lui come figliuolo...\", Vicenza 1616, satira in forma di dialogo.\nPreparate da una lunga attivit\u00e0 di antiquariato e di studi storici, vennero pubblicate dall'Angeloni negli ultimi anni della sua vita due grosse opere erudite, la \"Historia augusta da Giulio Cesare infino a Costantino il Magno illustrata con la verit\u00e0 delle antiche medaglie\", Roma 1641, e la \"Historia di Terni\", Roma 1646.\nEntrambe ebbero vasta eco tra gli studiosi contemporanei e successivi. La prima, che l'Angeloni ottenne attraverso il pittore Nicolas Poussin di dedicare a Luigi XIII, fu difesa dalle critiche di incompetenza dell'antiquario francese Jean Tristan de Saint-Amand dal Bellori nel \"Bonino ovvero avvertimenti di Tristano\" (anonimo, s.n.t., ma 1649) e dallo stesso ripubblicata in folio nel 1685, arricchita dallo studio delle monete di Cristina di Svezia. La seconda, compilata con l'incoraggiamento morale e materiale dei Priori e del Consiglio generale di Terni, e pubblicata con un ritratto dell'autore di Giovanni Angelo Canini, allievo del Domenichino, e una dedica al cardinale Mazzarino, fu ristampata nel 1878 a Pisa.\nL'Angeloni fu anche membro, col nome di Tenebroso, dell'Accademia degli Insensati di Perugia.\nMor\u00ec molto vecchio, come testimonia il nipote, a Roma, quasi certamente il 29 novembre 1652."}
{"id": "848217", "revid": "599013", "url": "https://it.wikipedia.org/wiki?curid=848217", "title": "H31", "text": ""}
{"id": "848218", "revid": "767487", "url": "https://it.wikipedia.org/wiki?curid=848218", "title": "Dipartimento di Kouffo", "text": "Il dipartimento di Kouffo (o Couffo; ufficialmente d\u00e9partement de Couffo in francese) \u00e8 uno dei 12 dipartimenti del Benin con 621.828 abitanti (stima 2006), situato a sud-ovest del Benin. Confina con il Togo ad ovest e con i dipartimenti di Mono, Zou, e dell'Atlantico. Kouffo fu creato nel 1999 dopo la spartizione dei sei precedenti dipartimenti negli odierni dodici, da un'area del dipartimento di Mono. Dal 2008, la capitale \u00e8 Aplahou\u00e9.\nComuni.\nKouffo \u00e8 diviso nei comuni di:"}
{"id": "848222", "revid": "599013", "url": "https://it.wikipedia.org/wiki?curid=848222", "title": "H33", "text": ""}
{"id": "848225", "revid": "599013", "url": "https://it.wikipedia.org/wiki?curid=848225", "title": "H34", "text": ""}
{"id": "848226", "revid": "1272592", "url": "https://it.wikipedia.org/wiki?curid=848226", "title": "Elezioni regionali in Sardegna del 1989", "text": "Le elezioni regionali in Sardegna del 1989 si sono tenute l'11 giugno.\nL'affluenza fu dell'84,6%. \nLa DC torn\u00f2 alla presidenza con Mario Floris la cui giunta durer\u00e0 fino al 1991. A Floris, e fino al termine della legislatura successe Antonello Cabras, mentre lo stesso Floris sostitu\u00ec Salvatorangelo Mereu alla guida del Consiglio regionale."}
{"id": "848227", "revid": "1305772", "url": "https://it.wikipedia.org/wiki?curid=848227", "title": "H35", "text": ""}
{"id": "848228", "revid": "1776051", "url": "https://it.wikipedia.org/wiki?curid=848228", "title": "Live at Budokan (Ozzy Osbourne)", "text": "Live at Budokan \u00e8 un disco dal vivo del cantante heavy metal Ozzy Osbourne, uscito nel 2002.\nIl disco.\nL'album \u00e8 stato registrato al \"Nippon Budokan Hall\" di Tokyo il 15 febbraio 2002, durante il tour di \"Down to Earth\". Nella band di Ozzy figura il tastierista John Sinclair al posto di Tim Palmer. Venne anche pubblicata una versione in DVD contenente un brano in pi\u00f9: \"Suicide Solution\", e una performance del solo Zakk Wylde alla chitarra."}
{"id": "848230", "revid": "1008732", "url": "https://it.wikipedia.org/wiki?curid=848230", "title": "H36", "text": ""}
{"id": "848234", "revid": "599013", "url": "https://it.wikipedia.org/wiki?curid=848234", "title": "H37", "text": ""}
{"id": "848237", "revid": "123381238", "url": "https://it.wikipedia.org/wiki?curid=848237", "title": "Anne Bradstreet", "text": "\u00c8 considerata una figura di spicco tra i primi poeti inglesi emigrati in Nord America e la prima poetessa vissuta nelle colonie nord americane dell'Inghilterra le cui opere sono state pubblicate. \u00c8 una delle scrittrici puritane pi\u00f9 conosciute della letteratura americana ed \u00e8 soprattutto nota per l'ampio corpus della sua poesia e per gli scritti personali pubblicati postumi. Nata in una benestante famiglia puritana in Northampton, Inghilterra, Bradstreet \u00e8 stata influenzata soprattutto dall'opera di Du Bartas, specie nelle sue prime opere. I suoi ultimi scritti, in cui \u00e8 pi\u00f9 evidente il suo stile personale, si focalizzano sul ruolo della donna, sulle sfide contro le sofferenze della vita di ogni giorno e sulla fede puritana.\nBiografia.\nAnne nacque il 20 marzo 1612 a Northampton, Inghilterra, figlia di Thomas Dudley, un governatore del Conte di Lincoln, e di Dorothy Yorke. Grazie alla posizione sociale della sua famiglia crebbe in un ambiente ricco di stimoli culturali, che la indirizz\u00f2 nello studio della storia, della musica, delle lingue straniere e della letteratura. Il padre le insegn\u00f2 il greco, il latino, il francese e la introdusse nel mondo della poesia. In particolar modo Anne si interess\u00f2 alla poesia di Spenser, Sidney, ai sonetti di Shakespeare e Du Bartas.\nAll'et\u00e0 di sedici anni spos\u00f2 Simon Bradstreet, figlio di un ministro anticonformista del Lincolnshire. Nel 1630 con i genitori e il marito emigr\u00f2 nel Nord America a bordo dell'Arbella, una delle undici navi della flotta di Winthrop, composta principalmente da emigrati puritani e diretta verso il New England. Dopo un viaggio di tre mesi la nave tocc\u00f2 per la prima volta il suolo americano il 14 giugno del 1630, in quello che oggi \u00e8 conosciuto come Pioneer Village (Salem, Massachusetts). La permanenza in quel luogo fu molto breve, specie a seguito della scoperta della vita di stenti riservata ai coloni, falcidiati da malattie e denutrizione. La maggior parte della flotta si diresse verso sud lungo la costa di Charlestown, Massachusetts, per un'altra breve tappa, prima di muoversi lungo il Charles River con l'obiettivo di trovare \u201cthe City on the Hill\u201d. La famiglia Bradstreet, nel tentativo di trovare una migliore sistemazione, presto si mosse nuovamente verso la citt\u00e0 oggi conosciuta come Cambridge, Massachusetts. In totale Anne e la sua famiglia traslocarono quattro volte in otto anni. \nInizialmente la coppia non riusciva ad avere figli, ma alcuni anni dopo Anne diede alla luce il primogenito Samuel, seguito da altri sette fratelli. Anne contrasse per la prima volta il vaiolo quando era ancora un'adolescente in Inghilterra; successivamente si ammal\u00f2 nuovamente e negli anni a venire ebbe una paralisi alle articolazioni. Nel 1640 Simon esort\u00f2 la moglie incinta del sesto figlio a partire per la sesta volta, da Ipswich, Massachusetts, ad Andover Parish. Anne e la sua famiglia da allora vissero nell'Old Center di North Andover. \nSia il padre di Anne che il marito furono governatori della Massachusetts Bay Colony, e furono figure importanti nella fondazione di Harvard nel 1636. Due dei loro figli si laurearono nella prestigiosa Universit\u00e0, Samuel (classe 1653) e Simon (classe 1660). \nNel 1650 il cognato di Anne, John Woodbridge, di ritorno in Gran Bretagna dal Massachusetts, pubblic\u00f2 a Londra un'opera della scrittrice, \"The Tenth Muse Lately Sprung Up in America\": era la prima volta che una poetessa veniva pubblicata in Inghilterra e nel Nuovo Mondo.\nIl 10 luglio del 1666 la casa di famiglia nel nord di Andover venne distrutta da un incendio che lasci\u00f2 i Bradstreet senza un tetto e con pochi averi personali. Dopo quell'evento la salute di Anne si aggrav\u00f2 sempre di pi\u00f9. Soffr\u00ec di tubercolosi e dovette affrontare la morte di diversi parenti; grazie alla sua determinazione e alla sua fede, trov\u00f2 pace nella convinzione che i suoi cari fossero in paradiso. \nAnne Bradstreet mor\u00ec il 16 settembre del 1672 nel nord di Andover, Massachusetts, all'et\u00e0 di 60 anni. Non si sa di preciso dove sia la sua tomba; molti storici credono che il suo corpo sia sepolto nel cimitero Old Burying Ground nel nord di Andover. Quattro anni dopo la morte di Anne, nel 1672, Simon Bradstreet si spos\u00f2 per la seconda volta con una donna di nome Anna Gardiner. Nel 1697 Simon mor\u00ec e fu sepolto a Salem. Quest'area della Merrimack Valley \u00e8 oggi descritta come la \u201cValle dei Poeti\u201d.\n\"The Tenth Muse\".\nL'educazione ricevuta da Anne le consent\u00ec di affrontare con una certa padronanza questioni di politica, storia, medicina e teologia. Si dice che la sua biblioteca personale contasse pi\u00f9 di 9000 volumi, anche se molti vennero distrutti dall'incendio della casa. Quel preciso fatto ispir\u00f2 un poema intitolato \"Upon the Burning of Our House July 10th, 1666.\" \nLa prima poesia di Anne che ci \u00e8 pervenuta \u00e8 \"Upon a Fit of Sickness ,\" scritta nel 1632 quando aveva solo diciannove anni. In essa l'autrice, che si descrive malata e pronta a morire, esprime i classici temi devozionali puritani: la caducit\u00e0 della vita, l'ineluttabilit\u00e0 della morte e la fede nella salvezza eterna. Molte delle poesie scritte nel periodo 1635-1645, quando viveva con la famiglia nella citt\u00e0 di Ipswich, a circa trenta miglia da Boston, verranno raccolte nel libro \"The Tenth Muse Lately Sprung Up in America\"\",\" pubblicato a Londra nel 1650 grazie all'intervento del cognato John Woodbridge, che nel 1647 fece ritorno in Inghilterra portando con s\u00e9 il manoscritto della sua poesia.\nNonostante Anne abbia sostenuto di non essere stata al corrente dell'intenzione di Woodbridge di pubblicare la sua opera, nel poema \"The Author to her Book\", fa riferimento ad una lettera inviategli mentre si trovava a Londra, nella quale dimostra chiaramente di essere a conoscenza del suo piano di pubblicazione. \nQuesto suo primo lavoro, \"The Tenth Muse Lately Sprung Up in America\" \"by a Gentlewoman in those Parts\", accolto con favore sia in Europa che nel Nuovo Mondo, \u00e8 suddiviso in diverse sezioni. La prima raccolta comprende 4 parti (\"The Four Elements, The Four Humors of Man, The Four Ages of Man, e The Four Seasons)\" nelle quali Bradstreet fa riferimento all'anatomia, all'astrologia, alla metafisica greca, a concetti medievali e rinascimentali. Le poesie della sezione successiva, \"The Four Monarchies\", sono invece di ordine storico.\nL'opera venne pubblicata a Boston nel 1678 con il titolo \"Several Poems\" dopo la morte della poetessa e vi vennero inclusi tredici nuovi poemi, tra cui \"To My Dear and Loving Husband\". Questo volume \u00e8 posseduto dalla Stevens Memorial Library di North Andover ed \u00e8 conservato nella camera blindata della Houghton Library ad Harvard.\nLa maggior parte delle poesie di Anne Bradstreet \u00e8 basata sull'osservazione del mondo circostante, e si focalizza nei temi domestici e religiosi. Il suo stile risulta profondamente influenzato dal poeta francese Guillaume de Salluste Du Bartas, vissuto nel XVI secolo.\nNonostante la tradizionale mentalit\u00e0 nei confronti delle donne del tempo, Bradstreet fu una libera pensatrice e alcuni l'hanno annoverata fra le prime femministe. Un esempio si trova nel poema \"In Honour of that High and Mighty Princess Queen Elizabeth of Happy Memory\", nel quale Anne elogia la regina Elisabetta, in particolare per l'abilit\u00e0 dimostrata in attivit\u00e0 considerate maschili, come la guerra. La regina \u00e8 presentata come prova dell'erronea, anche se comune, percezione che gli uomini avevano nei confronti delle donne.\nLe due Anne.\nNel 1637, quando Anne Bradstreet aveva 25 anni e il padre Thomas Dudley era vice governatore della colonia di Newtowne (ribattezzata Cambridge nel 1636), nella sala riunioni della Massachusetts Bay Colony si tenne il processo contro una delle principali leader spirituali e intellettuali puritane, Anne Hutchinson, accusata di blasfemia per aver organizzato riunioni settimanali con altre donne per discutere della Bibbia. A quel tempo le donne erano obbligate a partecipare a servizi di preghiera, ma non potevano dire orazioni, n\u00e9 presenziare agli incontri cittadini, e, men che meno, partecipare alle decisioni che venivano l\u00ec discusse o farsi promotrici di interpretazioni delle sacre scritture. \nDiverso fu il destino delle due Anne: Hutchinson per il suo attivismo e le sue posizioni teologiche venne ritenuta colpevole di eresia ed espulsa dalla colonia; Bradstreet, dopo la pubblicazione del suo \"The Tenth Muse,\" divenne un'icona culturale.\nLe due donne, apparentemente agli antipodi per la scelta di rivendicare l'una un proprio ruolo pubblico, l'altra quello domestico, rappresenterebbero due modi diversi di sfidare le opinioni allora prevalenti sulle donne. Se il modello della donna puritana era quello di una madre/moglie sottomessa, virtuosa ed obbediente, relegata esclusivamente alle cure domestiche, anche Bradstreet, donna colta e fervida lettrice, prima scrittrice delle colonie a venire pubblicata, avrebbe dimostrato con la sua vivacit\u00e0 intellettuale e la sua produzione letteraria, di non rientrare pienamente in questo schema.\nInoltre, la stessa poesia che Brandstreet dedic\u00f2 al marito, \"To My Dear and Loving Husband,\" formalmente e tecnicamente vicina a un sonetto shakespeareano, rivelerebbe un modo non tradizionale di affrontare le contraddizioni insite nella fede puritana: i rigori dogmatici della predestinazione (la natura umana \u00e8 completamente corrotta, la salvezza non dipende dalle opere ma dalla sola fede, dono assolutamente gratuito della Grazia di Dio che salva gli eletti, i predestinati) non escludono la gioia di vivere la dimensione terrena.\nDopo aver affermato che marito e moglie rappresentano un solo essere, nella quartina centrale della poesia dedicata al marito, Bradstreet scrive: Il riferimento terreno, sensuale, si ricompone all'interno di una dimensione spirituale: la dualit\u00e0 fra amore terreno e celeste viene risolta attribuendo all'amore per il marito un significato religioso, glorificando Dio attraverso l'unione matrimoniale.\nPer una fede, quale quella puritana, basata esclusivamente sulla devozione a Dio, in cui agli umani non \u00e8 concesso di distrarsi pensando alle cose mondane, l'uso e il significato di questa metafora rappresentano un aspetto di novit\u00e0.\nStile letterario e temi.\nUso delle metafore.\nNella raccolta delle sue poesie Bradstreet usa una grande variet\u00e0 di metafore. In \"A Letter to Her Husband, Absent Upon Public Employment\" paragona se stessa alla terra in inverno e fa riferimento alla morte. L'assenza del marito, descritto come una luce che si allontana, privandola del calore del suo amore, le provoca una sensazione di smarrimento. La poesia procede con la metafora del sole che rappresenta il futuro, ovvero il momento in cui lui torner\u00e0 e sar\u00e0 ancora estate.\nAltro esempio \u00e8 la poesia \"\u201cAnother II\"\u201d, anch'essa dedicata al marito, in cui Bradstreet compara se stessa ed il marito con tre differenti \u201cromantiche\u201d specie animali: il cervo, la colomba e la triglia, aggiungendo una sorta di gioco di parole con l'utilizzo dei termini \u201cdeer\u201d e \u201cdear\u201d per aggiungere una nota bizzarra alle sue poesie d'amore.\nLa natura rappresentava una realt\u00e0 importante nella societ\u00e0 puritana, e ci\u00f2 si riscontra soprattutto nelle opere letterarie del XVII e XVIII secolo, un'epoca in cui le comunit\u00e0 dipendevano direttamente da essa per soddisfare i propri bisogni materiali. I puritani ritenevano che Dio avesse dato loro una bellissima ed intoccabile terra che andava trasformata in un abbondante e prosperoso territorio. La scrittura di quel tempo non fa solo riferimento alla natura ma anche al rapporto che essa ha con i suoi abitanti.\nTemi.\nUno dei temi pi\u00f9 comuni presenti nelle poesie di Bradstreet \u00e8 il ruolo della donna. Pur vivendo in una societ\u00e0 puritana, Anne non approva l'idea dominante secondo cui le donne, inferiori rispetto agli uomini, devono occuparsi esclusivamente delle faccende domestiche. Nella poesia \"\u201cIn Honour of that High and Mighty Princess Queen Elizabeth of Happy Memory\u201d,\" cos\u00ec come in \u201c\"The Prologue\"\", ad esempio, mette in discussione questi principi, sostenendo che il genere femminile possiede anche abilit\u00e0 pari a quello maschile.\nNella sua opera \u00e8 spesso presente il riferimento alla nostalgia nei confronti della madrepatria, ovvero l'Inghilterra. Esempi si trovano nel poema \u201c\"Dialogue Between Old England and New\"\u201d, che enfatizza la relazione quasi familiare esistente tra la terra d'origine (definita \"madre\") e le colonie in cui ha vissuto (chiamate \"figlie\"). La poetessa assicura che il legame tra i due paesi continuer\u00e0 nel tempo e questo implica che ci\u00f2 che accade in Inghilterra avr\u00e0 quasi sicuramente delle ripercussioni anche in America. \nUn altro tema ricorrente \u00e8 quello della mortalit\u00e0. In molte opere Anne fa riferimento alla sua morte e a come questa avr\u00e0 ripercussioni nella vita della sua famiglia e delle altre persone a lei vicine, come ad esempio nella poesia \"\"Before the Birth of One of Her Children\"\u201d. La ricorrenza del tema della morte pu\u00f2 essere vista come un elemento autobiografico. Dato che la sua opera non era destinata ad un pubblico preciso, lei fa riferimento a fatti personali, come ad esempio alla consapevolezza di avere dei problemi di salute e alla paura di morire. Inoltre, diversamente da altri scrittori del tempo, Anne d\u00e0 molto spazio alla descrizione dei suoi stati d'animo nelle sue poesie, forse perch\u00e9 ignara che qualcuno avrebbe in seguito letto i suoi scritti. La sua scrittura rappresenta le gioie e i dolori della vita quotidiana.\nLa poetessa \u00e8 conosciuta per avere usato la poesia come mezzo per mettere in discussione le proprie credenze puritane; il suo dubbio riguardante la misericordia di Dio e i suoi continui tentativi di proiettare la sua fede in lui \u00e8 presente in alcuni poemi come \"\u201cVerses upon the Burning of our House\"\u201d e \u201c\"In Memory of My Dear Grandchild\"\u201d. Anne non ha mai misconosciuto la potenza della fede, ma il suo credo \u00e8 stato messo a dura prova durante tutta la sua vita, soprattutto dopo l'incendio che distrusse la casa di famiglia. La sua opera affronta, attraverso una forma privata come la scrittura, un conflitto che molti puritani non sarebbero stati in grado di nominare.\nBradstreet ha inoltre sfidato le credenze puritane annunciando la sua completa infatuazione nei confronti del marito, in una societ\u00e0 in cui era ritenuto improprio glorificare l'amore romantico. In \u201c\"To My Dear and Loving Husband\u201d\" Bradstreet confessa il suo amore eterno per Simon scrivendo \"\"Il tuo amore \u00e8 tale che non posso ripagarlo in alcun modo, prego che i cieli ti ricompensino in abbondanza\" (\u201cThy love is such I can no way repay, The heavens reward thee manifold, I pray\")\" I suoi profondi sentimenti sono evidenti anche in \"A Letter to Her Husband, Absent upon Public Employment.\" L'aperta manifestazione dei suoi sentimenti aiuta i lettori a capire la sua grande temerariet\u00e0, manifestata in una realt\u00e0 in cui i puritani credevano che questo tipo di amore intenso avrebbe allontanato le persone da Dio.\nUn altro aspetto che appare nella poesia della Bradstreet \u00e8 la rappresentazione del corpo femminile come sinonimo di fertilit\u00e0, non solo riferita all'atto di dare alla luce dei figli, presupposto della societ\u00e0 puritana, ma anche alla capacit\u00e0 di \"partorire\" idee e pensieri razionali.\nStile.\nSebbene Anne Bradstreet avesse affrontato difficili prove nella sua vita, le sue poesie sono spesso scritte con un tono positivo e di speranza. In \"\"Memory of My Dear Grandchild Simon Bradstreet\u201d\" la poetessa manifesta la sua tristezza per la perdita del nipote, ma al tempo stesso si consola perch\u00e9 sa che lo incontrer\u00e0 in Paradiso. In \"\"Upon the Burning of Our House\"\u201d dopo aver descritto la sua casa in fiamme, dichiara disinteressatamente che \"\u201cthere's wealth enough, I need no more\u201d\". Nonostante avesse perso tutto ci\u00f2 che possedeva, mantenne un'attitudine positiva e una solida fede in Dio.\nNelle sue poesie Bradstreet usa a volte un tono sarcastico. Ad esempio nella prima strofa di \"\u201cThe Prologue\u201d\" afferma che \"\u201cfor my mean pen are too superior things\"\", riferendosi alla societ\u00e0 convinta che lei, in quanto donna, non fosse in grado di scrivere poesie sulla guerra o sulla fondazione di nuove citt\u00e0. Anche nella quinta strofa scrive in modo ironico \u201c\"who says my hand a needle better fits\"\", riferendosi sempre ai contemporanei che relegavano le donne esclusivamente alle faccende domestiche.\nFortuna dell'opera.\nBradstreet incontr\u00f2 molte critiche dopo la pubblicazione della sua raccolta, in quanto la scrittura non era considerata un'attivit\u00e0 accettabile per una donna del tempo. Una delle figure pi\u00f9 note della sua epoca, John Winthrop, critic\u00f2 Ann Hopkins, moglie del conosciuto governatore della colonia del Connecticut Edward Hopkins; secondo lui la donna doveva esclusivamente essere una casalinga e lasciare che gli uomini si occupassero di scrittura, \"\u201cle cui menti sono pi\u00f9 forti\u201d\". Nonostante le pesanti critiche nei confronti delle donne del tempo, Bradstreet continu\u00f2 a scrivere, e questo ultimo aspetto sottolinea il fatto che lei volesse realmente ribellarsi alle norme della societ\u00e0 nella quale viveva.\nAnche un famoso ministro del tempo, Thomas Parker, era contrario all'idea che le donne si dedicassero alla scrittura; egli scrisse una lettera alla sorella nella quale la intimava a rinunciare alla pubblicazione di un suo libro, in quanto attivit\u00e0 non femminile. Non c'\u00e8 dubbio che anche lui fosse contrario alla vocazione di Bradstreet. Queste visioni negative sono argomentate dal fatto che le ideologie puritane stabilivano che le donne erano inferiori agli uomini.\nTuttavia la sua opera ebbe anche un riscontro positivo: Bradstreet venne infatti elogiata da Cotton Mather, allora una delle pi\u00f9 influenti autorit\u00e0 religiose in America. Particolarmente apprezzati furono i suoi poemi religiosi \u201c\"Contemplations\u201d\", scritti per la sua famiglia e pubblicati alla met\u00e0 del XIX secolo. Circa un secolo dopo, Martha Wadsworth Brewster, una famosa poetessa e scrittrice americana del XVIII secolo, nel suo principale lavoro intitolato \"Poems on Diverse Subjects\", afferm\u00f2 di essere stata influenzata dall'opera di Anne e le rese omaggio."}
{"id": "848238", "revid": "599013", "url": "https://it.wikipedia.org/wiki?curid=848238", "title": "H39", "text": "Guerra.\nHotchkiss H39 \u2013 Carro armato francese della seconda guerra mondiale"}
{"id": "848240", "revid": "599013", "url": "https://it.wikipedia.org/wiki?curid=848240", "title": "H40", "text": ""}
{"id": "848241", "revid": "45927", "url": "https://it.wikipedia.org/wiki?curid=848241", "title": "Lupo mangiafrutta", "text": ""}
{"id": "848244", "revid": "287204", "url": "https://it.wikipedia.org/wiki?curid=848244", "title": "Marshall (Texas)", "text": "Marshall \u00e8 un comune (\"city\") degli Stati Uniti d'America e capoluogo della contea di Harrison nello Stato del Texas. La popolazione era di 23.523 abitanti al censimento del 2010.\nGeografia fisica.\nSecondo lo United States Census Bureau, la citt\u00e0 ha una superficie totale di 76,81 km\u00b2, dei quali 76,65\u00a0km\u00b2 di territorio e 0,17\u00a0km\u00b2 di acque interne (0,22% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 23.523 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 47,96% di bianchi, il 38,34% di afroamericani, lo 0,81% di nativi americani, lo 0,79% di asiatici, lo 0,04% di oceanici, il 10,38% di altre razze, e l'1,68% di due o pi\u00f9 etnie. Ispanici o latinos di qualunque razza erano il 16,99% della popolazione."}
{"id": "848245", "revid": "599013", "url": "https://it.wikipedia.org/wiki?curid=848245", "title": "H41", "text": ""}
{"id": "848255", "revid": "599013", "url": "https://it.wikipedia.org/wiki?curid=848255", "title": "H43", "text": ""}
{"id": "848256", "revid": "124727760", "url": "https://it.wikipedia.org/wiki?curid=848256", "title": "Episodi di Dynasty (prima stagione)", "text": "Questa voce contiene trame, dettagli e crediti dei registi e degli sceneggiatori della prima stagione della serie televisiva \"Dynasty\".\nNegli Stati Uniti, \u00e8 stata trasmessa per la prima volta sulla ABC il 12 gennaio 1981 e si \u00e8 conclusa il 20 aprile 1981. In Italia, \u00e8 stata trasmessa per la prima volta su Rete 4 a partire dal 15 settembre 1982.\nIl \"cliffhanger\" di fine stagione vede l'arrivo di una misteriosa donna - durante il processo contro Blake Carrington per l'assassinio di Ted Dinard - che Fallon dichiara essere sua madre.\nCast regolare:\nNozze imminenti (parte 1).\nTrama.\nDenver, Colorado. Il magnate del petrolio Blake Carrington e la sua ex-segretaria, Krystle Grant Jennings, stanno per sposarsi. Intanto, l'ex-amante di Krystle, Matthew Blaisdel, che lavora come geologo per Blake Carrington, viene mandato via dal Medio Oriente, dopo quasi due anni di lavoro, e torna a Denver. Qui incontra casualmente Krystle e i due si rendono conto che c'\u00e8 ancora del tenero fra di loro. Krystle cos\u00ec comincia ad avere dei dubbi sul suo imminente matrimonio con Blake. Anche Steven e Fallon, i figli di Blake, tornano a Denver e subito Blake e Steven hanno degli screzi, a causa dell'omosessualit\u00e0 del figlio. Fallon invece comincia a dare del filo da torcere a Krystle, vista come un'intrusa e usurpatrice dell'amore che Blake prova per sua figlia. Matthew Blaisdel prova invece a rintracciare la fragile moglie Claudia dimessa da poco da una clinica per malattie mentali.\nNozze imminenti (parte 2).\nTrama.\nMatthew e sua figlia Lindsay vanno a far visita a Claudia nella casa di cura dove quest'ultima \u00e8 ricoverata, ma scoprono che la donna \u00e8 stata dimessa un mese prima e che lavora come cameriera in un ristorante. Quando l'uomo la rintraccia, le chiede di tornare a vivere con lui e la loro figlia.\nMentre i preparativi per il matrimonio tra Blake e Krystle sono in pieno svolgimento, Andrew Laird, avvocato di Blake, fa firmare a Krystle un contratto con il quale lei rinuncia a qualunque diritto in caso di divorzio. Per cercare di acquietare i contrasti con suo figlio Steven, Blake gli propone di lavorare per lui, ma Steven rifiuta.\nNozze imminenti (parte 3).\nTrama.\nFinalmente il matrimonio tra Blake e Krystle viene celebrato. Durante il ricevimento, Cecil Colby, zio di Jeff, e rivale di Blake Carrington, corteggia Fallon e i due si appartano in una delle camere di Villa Carrington. Intanto, avviene un incidente in uno dei pozzi petroliferi di Walter Lankershim, amico di Matthew e debitore di Blake. Quando l'uomo capisce che il pozzo \u00e8 stato sabotato, si reca al ricevimento di Blake con una pistola. Quando Matthew prende le difese di Walter, Blake lo licenzia.\nCrisi.\nTrama.\nBlake e Krystle devono interrompere la loro luna di miele a causa di un'improvvisa crisi in Medio Oriente che si sta abbattendo anche sulla Denver Carrington. Anche Walter deve affrontare dei problemi quando i suoi operai decidono di abbandonare il pozzo su cui stanno lavorando. Matthew e Steven si fanno assumere da Walter per cercare di aiutarlo. Claudia si reca al pozzo dove sta lavorando Matthew e qui conosce Steven e i due simpatizzano subito. Krystle ha le sue difficolt\u00e0 nel farsi rispettare dal personale della famiglia Carrington. Solo il duro intervento di Blake, risolve la situazione. Nel frattempo, Cecil Colby fa una proposta a Fallon: aiuter\u00e0 l'azienda di suo padre solo se lei sposer\u00e0 suo nipote Jeff. La donna accetta.\nPatto segreto.\nTrama.\nPer ringraziare Matthew per aver dato un lavoro a suo figlio Steven, Blake lo invita a cena insieme a sua moglie Claudia e a Walter Lankershim. Durante la cena, Steven e Claudia si conoscono meglio. Fallon, intanto, in accordo con Cecil Colby, accetta le avance di Jeff. Mentre i due si trovano in piscina, dopo aver fumato uno spinello, Fallon sente Matthew confidare a Krystle di essere ancora innamorato di lei.\nIl prezzo della verit\u00e0.\nTrama.\nBlake \u00e8 costretto ad accettare il prestito da parte di Cecil Colby per superare i problemi economici della sua azienda. Intanto, Steven riceve la visita del suo ex compagno Ted Dinard. Quando uno degli operai del pozzo petrolifero di Walter sorprende i due in un ristorante, e fa delle illazioni sul loro rapporto, Steven ammette con Matthew di essere omosessuale. Anche se Cecil ha messo al corrente Blake dell'imminente matrimonio tra Jeff e sua figlia, Fallon \u00e8 ancora molto titubante e preferirebbe piuttosto sposare Cecil. Intanto Blake scopre che qualcuno ha dato del denaro a Matthew per finanziare le sue trivellazioni e chiede al suo autista, Michael Culhane, di scoprire chi \u00e8 stato. Durante la notte, Fallon e Jeff si recano a Las Vegas e si sposano.\nUn tenero sentimento.\nTrama.\nFallon e Jeff chiedono a Blake se possono continuare a vivere a Villa Carrington. Intanto, Michael, che aveva una relazione con Fallon, preso dalla gelosia, riesce ad estorcere dalla segretaria di Cecil Colby tutta la verit\u00e0 sul matrimonio improvviso di Fallon. Quando racconta a Blake dell'accordo, l'uomo rimprovera duramente sua figlia. Steven viene invitato a cena da Matthew. Rimasto solo con Claudia, e accomunati da problematiche simili all'interno delle loro rispettive famiglie, i due si baciano.\nUn aiuto insperato.\nTrama.\nDopo l'ennesima derisione da parte dei suoi colleghi di lavoro sulla sua omosessualit\u00e0, Steven viene accompagnato da Walter in un bordello per fargli fare la sua prima esperienza sessuale con una donna, ma il ragazzo si rifiuta. Allo stesso tempo, dopo un incidente al pozzo di Matthew e Walter, Steven viene accusato di averlo sabotato e perde il lavoro. In realt\u00e0, il pozzo \u00e8 stato sabotato da un altro operaio, su richiesta di Blake che ora potrebbe appropriarsi del pozzo offrendo del denaro ai due ex-soci. Quando Krystle viene a sapere delle difficolt\u00e0 economiche di Matthew prepara un piano. Fa fare una copia di una collana di smeraldi regalatale da Blake e ne vende l'originale, cos\u00ec da poter dare il denaro al suo ex-amante.\nAmare sorprese.\nTrama.\nMatthew scopre il vero sabotatore del suo pozzo e offre a Steven il suo vecchio posto, ma il ragazzo rifiuta. Intanto, Claudia viene a sapere della relazione che Matthew ha avuto con Krystle. Ted, l'ex-compagno di Steven, cerca di contattarlo ma Fallon glielo impedisce. Blake scopre che Krystle sta prendendo la pillola anticoncezionale e che quindi non vuole avere dei figli. Ubriaco e arrabbiato, l'uomo la violenta.\nNasce un amore.\nTrama.\nBlake si scusa con Krystle per il suo pessimo comportamento e la donna lo perdona. Michael scopre della collana impegnata da Krystle e lo racconta a Fallon. Intanto, Matthew e Walter trovano finalmente il petrolio. Non riuscendo a superare la notizia che Matthew e Krystle avevano una relazione, Claudia si lascia avvicinare da un altro uomo in un bar, ma quando la donna rinsavisce chiama Steven. Fallon cerca di mettere in difficolt\u00e0 la sua matrigna chiedendole in prestito la sua collana di smeraldi.\nInganni.\nTrama.\nJeff torna dal Medio Oriente, dove era andato per conto della Denver Carrington, ma il suo matrimonio con Fallon comincia a essere minato da continui litigi. Steven decide di lavorare per suo padre ma lascia la villa di famiglia e si trasferisce in un appartamento tutto suo. Blake viene a sapere che tra Michael e Fallon c'era una relazione sessuale e assolda degli individui per far dare una lezione al suo autista. Intanto Lindsay scopre che sua madre e Steven sono diventati amanti.\nUn compleanno indimenticabile.\nTrama.\nBlake scopre che Krystle ha impegnato la sua collana. L'uomo non glielo rivela ma inizia a fare insinuazioni in sua presenza. Jeff viene a sapere che il suo matrimonio \u00e8 il frutto di un accordo e mette in imbarazzo Fallon e suo zio durante una festa di compleanno che Blake ha dato per Cecil. Intanto, Ted cerca in tutti i modi di tornare nella vita di Steven. Matthew d\u00e0 indietro a Krystle il denaro che lei gli aveva prestato. La donna prova a ricomprare la sua collana al banco dei pegni ma apprende che \u00e8 stata venduta.\nIncidente mortale.\nTrama.\nKrystle capisce che \u00e8 stato Blake a ricomprare la sua collana al banco dei pegni e affronta l'uomo. I due discutono e la donna decide di lasciarlo. Steven dice a Claudia che ha trascorso la notte con Ted, ma che \u00e8 intenzionato a chiudere la relazione con tutti e due. Mentre Steven \u00e8 a Villa Carrington, Ted va a trovarlo. Steven gli dice di voler chiudere con lui e i due si abbracciano per dirsi addio. In quell'istante, arriva Blake che si infuria e si scaglia contro Ted, uccidendolo.\nProcesso per omicidio.\nTrama.\nBlake viene arrestato per la morte di Ted e finisce sotto processo. Il procuratore distrettuale che si occupa del caso \u00e8 Jake Dunham, un amico di Matthew e Claudia, al quale Blake non piace. Quando Krystle sente quello che \u00e8 accaduto a suo marito, torna a Villa Carrington per stargli vicino. Fallon - che era presente al momento dell'incidente - mente durante il processo ma viene screditata dalla testimonianza di Steven.\nColpo di scena.\nTrama.\nDurante il processo a Blake, molti segreti vengono svelati. Claudia, ad esempio, deve affermare in tribunale che tra lei e Steven c'era del tenero. Il fatto fa infuriare Matthew che aggredisce Blake e finisce in cella. Claudia, sempre pi\u00f9 fragile, decide di abbandonare suo marito portando via con s\u00e9 Lindsay. Durante la fuga, l'auto della donna sbanda e Claudia rimane ferita. Intanto, al processo, il procuratore Dunham chiama a testimoniare una misteriosa donna."}
{"id": "848259", "revid": "2153076", "url": "https://it.wikipedia.org/wiki?curid=848259", "title": "The Essential Ozzy Osbourne", "text": "The Essential Ozzy Osbourne \u00e8 un \"best of\" del cantante heavy metal Ozzy Osbourne, uscito nel 2003."}
{"id": "848260", "revid": "834", "url": "https://it.wikipedia.org/wiki?curid=848260", "title": "Dipartimento del Litorale", "text": "Il dipartimento del Litorale (ufficialmente d\u00e9partement du Littoral, in francese) \u00e8 uno dei 12 dipartimenti del Benin, situato a sud del Benin con 719.912 abitanti (stima 2006). Ha una estensione pari a soli 79 chilometri quadrati ed \u00e8 il dipartimento pi\u00f9 piccolo del Benin. Fu creato nel 1999 dopo la spartizione dei sei precedenti dipartimenti negli odierni dodici, da un'area del Dipartimento dell'Atlantico.\nComuni.\nLittoral contiene un solo comune, il comune di Cotonou, capitale del dipartimento non ancora ufficiale e sede del governo del Benin."}
{"id": "848262", "revid": "6923", "url": "https://it.wikipedia.org/wiki?curid=848262", "title": "Robert Adler", "text": "Biografia.\nSi laure\u00f2 in fisica presso l'Universit\u00e0 di Vienna nel 1937. Migr\u00f2 negli Stati Uniti per sfuggire alla persecuzione degli ebrei, qui cominci\u00f2 a lavorare per la Zenith Electronics nella divisione ricerca nel 1941. Durante la sua vita Adler svilupp\u00f2 ben 180 brevetti di dispositivi elettronici. Durante la Seconda guerra mondiale Adler si occup\u00f2 soprattutto di oscillatori ad alta frequenza e filtri elettromeccanici per gli apparati radio a bordo degli aeroplani. Adler \u00e8 conosciuto per i suoi sviluppi nella tecnologia delle onde acustiche superficiali utilizzate negli schermi sensibili al tatto.\nL'invenzione per la quale Adler \u00e8 pi\u00f9 noto \u00e8 il telecomando senza fili per i televisori. Quello di Adler non fu il primo telecomando senza fili ma fu il primo ad essere funzionale. Il telecomando di Adler sfruttava onde sonore per comunicare col televisore invece della luce. Delle barrette di alluminio azionate da un bottone posto sul telecomando emettevano delle onde sonore ad alta frequenza interpretate poi dal televisore come comandi per cambiare canale o il volume. Negli anni sessanta Adler modific\u00f2 il dispositivo in modo che utilizzasse ultrasuoni.\nNel 1963 Adler fu promosso prima vicepresidente, poi presidente ed infine direttore delle ricerche alla Zenith. Rimase consulente tecnico fino al 1997. Nel 1980 Adler vinse la medaglia Edison attribuita dall'IEEE. Nel 1997 Adler e Eugene Polley vinsero l'Emmy attribuito loro dalla National Academy of Television Arts and Sciences. Il suo ultimo brevetto risale al primo febbraio 2007 nel campo degli schermi sensibili al tatto. Muore a 93 anni nella sua casa, malato da tempo, causa un'insufficienza cardiaca."}
{"id": "848263", "revid": "83531", "url": "https://it.wikipedia.org/wiki?curid=848263", "title": "Minore emancipato", "text": ""}
{"id": "848276", "revid": "110157", "url": "https://it.wikipedia.org/wiki?curid=848276", "title": "\u00c4lvsbyn (comune)", "text": "\u00c4lvsbyn \u00e8 un comune svedese di 8.340 abitanti, situato nella contea di Norrbotten. Il suo capoluogo \u00e8 la cittadina omonima.\nGeografia antropica.\nNel territorio comunale sono comprese le seguenti aree urbane (\"t\u00e4tort\"):"}
{"id": "848280", "revid": "1318658", "url": "https://it.wikipedia.org/wiki?curid=848280", "title": "Episodi di Dallas (serie televisiva 1978) (seconda stagione)", "text": "Questa voce contiene trame, dettagli e crediti dei registi e degli sceneggiatori della seconda stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 23 settembre 1978 al 6 aprile 1979.\nIn Italia \u00e8 stata trasmessa in prima visione in parte da Raiuno e in parte da Canale 5 nel 1981. Nel primo passaggio della serie in RAI, alcuni episodi non furono trasmessi. Essi furono recuperati durante la prima trasmissione di Canale 5.\nSue Ellen \u00e8 ormai schiava dell'alcool e viene rinchiusa in una casa di cura, mentre \u00e8 incinta del figlio che lei crede essere di Cliff Barnes (verr\u00e0 in seguito rivelato che \u00e8 figlio di J.R.). La donna fugge dall'ospedale mentre \u00e8 ubriaca ed \u00e8 vittima di un incidente stradale che pu\u00f2 mettere in pericolo lei e il bambino. I medici riescono a far nascere prematuramente il bambino (John Ross Ewing III) ma sia lui che la madre sono in pericolo di vita.\nRisoluzione: dopo un episodio in due parti in cui il bambino viene rapito, sia John Ross che Sue Ellen sono fuori pericolo, anche se permangono i dubbi riguardo alla paternit\u00e0 del bambino.\nIl figlio ritrovato.\nTrama.\nMentre Bobby \u00e8 a Las Vegas con Pam per affari, l'uomo incontra accidentalmente suo fratello Gary, il padre di Lucy, e lo convince a tornare a Southfork. Lucy, che aveva scoperto nel frattempo dove lavorava sua madre, Valene (ex-moglie di Gary), cerca di far riavvicinare i suoi genitori. Ma J.R. cerca in tutti i modi di sbarazzarsi di suo fratello.\nUna convivenza impossibile.\nTrama.\nSempre pi\u00f9 accecato dall'odio nei confronti di Jock, Digger si reca a Southfork e, sotto l'effetto dell'alcol, chiede al patriarca degli Ewing di essere \"pagato\" affinch\u00e9 possa tenere Pamela in casa sua. Jock gli offre 100 dollari, che Digger accetta, proclamando sua figlia \"venduta\" agli Ewing. Nel frattempo, J.R. trama per mettere in cattiva luce Gary agli occhi degli altri componenti della famiglia, offrendogli un lavoro alla Ewing Oil. Messo sotto pressione, per\u00f2, l'uomo fugge da Southfork una volta per tutte. Anche Valene lascia il ranch e J.R., mentendo, riferisce ai suoi familiari che la donna gli ha chiesto dei soldi per andarsene.\nUn regalo d'addio.\nTrama.\nMaynard Anderson, amico d'affari degli Ewing, riceve un incarico pubblico che lo costringe a interrompere la sua relazione extramatrimoniale con Jenna Wade, vecchia fiamma di Bobby. Anderson chiede aiuto a J.R. per liberarsi della donna, e l'uomo - sempre intenzionato a separare suo fratello da Pamela - coglie l'occasione al volo e fa in modo di far reincontrare i due ex-innamorati. Frequentando di nuovo Jenna, Bobby viene a conoscenza che la donna ha una figlia, Charlie, e sospetta che possa essere sua. Cos\u00ec, trascorre molto tempo con Jenna, provocando la gelosia di Pamela. Quando quest'ultima decide di affrontare la sua rivale, Jenna afferma che Bobby non \u00e8 il padre di Charlie. Nel frattempo, Cliff decide di buttarsi in politica, candidandosi al Senato. \nDomande senza risposta.\nTrama.\nDurante un'animata discussione con J.R., Jock subisce un attacco di cuore e viene ricoverato in ospedale in condizioni disperate. Bobby decide allora di lasciare il suo posto alla Ewing Oil per occuparsi del ranch. J.R. approfitta della situazione e cerca di fare un subdolo accordo con alcuni petrolieri, per poter perforare in una zona del Southfork Ranch, la Sezione 40. Nel frattempo, Jock viene salvato con un intervento di bypass.\nMercato nero.\nTrama.\nDopo sette infruttuosi anni di matrimonio, Sue Ellen decide di adottare un bambino, all'insaputa di J.R., e contatta una giovane donna, Rita Briggs, disposta a rinunciare al suo bambino. Dopo che J.R. ha scoperto l'intrigo e ha allontanato Rita per sempre, Sue Ellen decide di abbandonarlo ma viene fermata dall'uomo con la forza. Intanto, Pamela decide di riprendere il suo vecchio lavoro da commessa al \"The Store\", sebbene Bobby non sia d'accordo.\nAccusa di bigamia.\nTrama.\nEd Haynes, primo marito di Pamela, si rif\u00e0 vivo con la donna affermando che il loro matrimonio non \u00e8 mai stato annullato. J.R. approfitta della situazione ancora una volta per mettere sua cognata in cattiva luce con la famiglia, in quanto Pam non aveva mai rivelato di essere stata gi\u00e0 sposata, nemmeno a Bobby. Quest'ultimo, profondamente ferito dalla notizia, cerca di tenersi impegnato con un progetto personale, aiutando la chiesa locale nella costruzione di una nuova scuola.\nIl compleanno.\nTrama.\nPer la sua festa di compleanno, organizzata dalla famiglia, Lucy vorrebbe invitare sua madre Valene, che lavora come cameriera in un bar nella vicina San Antonio. Non ottenendo il consenso, Lucy fugge di casa. Durante la sua fuga, la ragazza viene avvicinata da un ragazzo, Willie, che la crede una piccola delinquente (come lui) dopo averla vista sfuggire alla polizia. Giunta a San Antonio con Willie, Lucy non trova sua madre perch\u00e9 si \u00e8 trasferita ad Austin. Willie approfitta della sosta per compiere una rapina a mano armata e costringe Lucy a seguirlo con la forza. L'intervento di Bobby (e della polizia, prontamente avvertita dagli Ewing) \u00e8 risolutivo.\nL'ombra del passato.\nTrama.\nLa corsa al Senato di Cliff mette in subbuglio la famiglia Ewing, soprattutto nella relazione tra Bobby e Pamela. Quando J.R. si rende conto che il suo candidato, Peter Larson, potrebbe non farcela, ricorre al gioco sporco e usa pubblicamente delle rivelazioni - inavvertitamente fatte da Pam - su una vecchia relazione di cuore di Cliff per mettere l'uomo in cattiva luce fino a fargli perdere le elezioni e a creare una rottura tra Cliff e sua sorella. \nCol fiato sospeso.\nTrama.\nQuando l'aereo privato degli Ewing su cui si trovano Bobby e J.R. si schianta a causa di una tempesta, Miss Ellie cerca, senza successo, di tenere segreta la notizia a Jock, per evitare che la cosa abbia spiacevoli ripercussioni sulla sua salute e sul suo cuore. \nLa rivincita di Sue Ellen.\nTrama.\nMentre J.R. \u00e8 a Washington, Sue Ellen inizia una relazione con Cliff Barnes. Quando la donna scopre di essere incinta, con estrema gioia da parte degli Ewing, comincia a dubitare sulla paternit\u00e0 del figlio. Intanto, Pamela riceve una promozione che la porter\u00e0 a Parigi proprio mentre Bobby sta organizzando un party d'affari.\nTriangolo.\nTrama.\nRay Krebbs si innamora di una giovane cantante country, Garnet McGee. J.R. incontra la ragazza durante un ricevimento a Southfork e la corteggia, incurante di Ray. Quando la donna - totalmente concentrata sulla sua carriera - si rende conto che J.R. le potrebbe essere pi\u00f9 utile di Ray, inizia una relazione con il primogenito degli Ewing.\nL'idolo.\nTrama.\nQuando Bobby ritrova un suo vecchio compagno di college, Guzzler Bennett, gli offre un posto nella sua azienda di costruzioni. Miss Ellie d\u00e0 loro il permesso di costruire un centro commerciale nei pressi del Southfork Ranch, ma l'affare ben presto sfuma, perch\u00e9 Guzzler si rivela una persona inaffidabile.\nRapimento.\nTrama.\nTre malviventi rapiscono Bobby per errore (invece di J.R.), ma chiedono comunque un riscatto agli Ewing di un milione e mezzo di dollari, attraverso la figura di Cliff. Quest'ultimo accetta di fare da tramite e si occupa dello scambio. Ma l'intervento di J.R., Ray e altri mezzadri, tutti armati, mettono in serio pericolo la vita di Bobby e di suo cognato.\nIl ritorno di Garrison.\nTrama.\nIl fratello di Miss Ellie, Garrison Southworth, ritenuto morto da 40 anni, torna al Southfork Ranch. Se Miss Ellie \u00e8 al settimo cielo, Jock e J.R. sono invece molto preoccupati perch\u00e9 ritengono che Garrison sia ricomparso per riappropriarsi di parte della sua eredit\u00e0. Questa idea diviene realt\u00e0 quando \u00e8 la stessa Ellie a offrire a suo fratello la propriet\u00e0 del ranch. In realt\u00e0 Garrison \u00e8 molto malato ed \u00e8 tornato a Southfork solo per morire.\nIl tempo dei bottoni.\nTrama.\nDopo l'ennesimo tradimento, Sue Ellen lascia J.R. La donna prima trascorre la notte con Cliff, poi decide di andare vivere con la madre Patricia e la sorella minore Kristin, trasferitesi a Dallas per assistere Sue Ellen durante la gravidanza. Quando J.R. scopre che la donna ha ripreso la sua relazione con Cliff, l'uomo lo avverte che una relazione con una donna sposata potrebbe rovinare la sua carriera politica. Cliff, quindi, lascia Sue Ellen e la donna torna da J.R.\nIl ritorno di Julie.\nTrama.\nJulie Grey, ex-segretaria alla Ewing Oil ed ex-amante di J.R., torna a Dallas e riallaccia i rapporti con Jock. Sebbene tra i due non ci sia nulla di fisico, sia i figli di Jock che Miss Ellie cercano di impedire la relazione e Jock - per amore di Ellie - interrompe i rapporti con Julie, spingendola involontariamente di nuovo tra le braccia di J.R.\nIl fascicolo rosso - parte 1.\nTrama.\nMolte persone a Dallas sono preoccupate per il ritorno di Julie Grey. Soprattutto due petrolieri, Jeb Ames e Willie Joe Garr, implicati in loschi affari con J.R., temono che questi ultimi possano diventare pubblici a causa di alcune informazioni segrete riportate in un \"fascicolo rosso\" e del quale Julie \u00e8 a conoscenza. Durante un acceso confronto con i due uomini, la donna muore, ma l'accusa di omicidio ricade su Cliff, che viene arrestato. Pamela \u00e8 convinta che dietro quest'accusa ci siano i giochi sporchi di J.R.\nIl fascicolo rosso - parte 2.\nTrama.\nTutti rimangono scioccati dalla morte improvvisa e violenta di Julie e dall'arresto di Cliff. Durante la preparazione al processo, Bobby scopre il contenuto del \"fascicolo rosso\" e lo rende pubblico per scagionare suo cognato dall'accusa di omicidio. Pamela, che aveva lasciato Southfork a causa delle malefatte di J.R., dice a suo marito che non \u00e8 ancora pronta per tornare in casa Ewing.\nLa sorella di Sue Ellen.\nTrama.\nMentre Pamela vive ancora lontana da Southfork, la sorella di Sue Ellen, Kristin, ospite degli Ewing, cerca di sedurre Bobby, anche grazie all'aiuto di J.R., ma la ragazza viene delicatamente respinta dall'uomo. Intanto, Pam diventa involontariamente complice di Cliff nel suo tentativo di sabotare un accordo della Ewing Oil.\nRagazza squillo.\nTrama.\nJ.R. tenta di dividere Bobby e Pam in modo definitivo, cercando di montare uno scandalo sessuale che vede coinvolti - in un m\u00e9nage \u00e0 trois - il sostenitore politico di Cliff, Pamela e la sua compagna di stanza Leanne Rees. L'uomo rassegna le dimissioni ma il resto degli Ewing si raccoglie attorno a Pam, rafforzando definitivamente il suo rapporto con Bobby.\nMatrimonio regale.\nTrama.\nJ.R. vede nel fidanzamento di Lucy con Kit Mainwaring un mezzo per aumentare il suo potere unendo le forze della Ewing Oil con quelle della Oil Mainwaring. Ma quando il matrimonio tra i due salta, a causa dell'omosessualit\u00e0 di Kit, tenuta nascosta fino a quel momento per paura, l'uomo cerca di creare uno scandalo. Bobby e Lucy, che si schierano dalla parte di Kit, impediscono a J.R. di vendicarsi.\nLa scelta di Donna.\nTrama.\nIncapaci di impedire la salita al potere politico di Cliff, gli Ewing si rivolgono al senatore Sam Culver, nel tentativo di dimostrare che Cliff stia abusando della sua autorit\u00e0 nei confronti della Ewing Oil. Quando J.R. scopre che la donna con cui Ray ha una relazione \u00e8 la giovane moglie di Sam Culver, Donna, la ricatta pur di spingere il marito a mandare via Cliff. Ma Donna non cede al ricatto, chiudendo ogni rapporto con Ray, e Sam prende le parti di Cliff.\nJohn Ewing III - Parte 1.\nTrama.\nMentre Bobby \u00e8 impegnato ad aiutare Lucy, che ha una forte dipendenza dai farmaci, Sue Ellen, totalmente schiava dell'alcol, mette in serio pericolo la sua vita e quella del suo bambino, cadendo dalle scale. J.R. allora prende una decisione definitiva e la fa rinchiudere in un centro riabilitativo.\nJohn Ewing III - Parte 2.\nTrama.\nDurante la sua permanenza al centro riabilitativo, Sue Ellen riesce a corrompere un infermiere e a farsi dare dell'alcol. Ubriaca, fugge dal centro ma \u00e8 vittima di un incidente automobilistico. Per questo motivo, il suo bambino nasce prematuramente e Jock lo chiama John Ross III. Sia la vita del bambino, per\u00f2, che quello di Sue Ellen sono appese ad un filo."}
{"id": "848281", "revid": "74801", "url": "https://it.wikipedia.org/wiki?curid=848281", "title": "Lule\u00e5 (comune)", "text": "Lule\u00e5 \u00e8 un comune svedese di abitanti, situato nella contea di Norrbotten. Il suo capoluogo \u00e8 la cittadina omonima, capoluogo di contea.\nGeografia antropica.\nNel territorio comunale sono comprese le seguenti aree urbane (\"t\u00e4tort\"):"}
{"id": "848282", "revid": "1305772", "url": "https://it.wikipedia.org/wiki?curid=848282", "title": "Grey", "text": "Grey \u00e8 il termine inglese per indicare il colore grigio. Pu\u00f2 riferirsi anche a:"}
{"id": "848283", "revid": "74801", "url": "https://it.wikipedia.org/wiki?curid=848283", "title": "Pite\u00e5 (comune)", "text": "Pite\u00e5 \u00e8 un comune svedese di abitanti, situato nella contea di Norrbotten. Il suo capoluogo \u00e8 la cittadina omonima.\nGeografia antropica.\nCi sono 14 localit\u00e0 (aree urbane) nel comune di Pite\u00e5\nAmministrazione.\nGemellaggi.\nIl comune di Pite\u00e5 \u00e8 gemellata con 3 citt\u00e0:"}
{"id": "848294", "revid": "767487", "url": "https://it.wikipedia.org/wiki?curid=848294", "title": "Crematory", "text": "I Crematory sono un gruppo musicale tedesco di genere death metal/gothic metal/industrial metal, fondato nel 1991."}
{"id": "848296", "revid": "1522738", "url": "https://it.wikipedia.org/wiki?curid=848296", "title": "Bosco di Lecci", "text": ""}
{"id": "848298", "revid": "154893", "url": "https://it.wikipedia.org/wiki?curid=848298", "title": "Dipartimento di Mono", "text": "Il dipartimento di Mono \u00e8 uno dei 12 dipartimenti del Benin, situato nella zona sudoccidentale del paese con 403.020 abitanti (dato 2006). Il capoluogo \u00e8 Lokossa. Nel 1999 dal dipartimento di Mono fu creato il dipartimento di Kouffo. La lingua principale \u00e8 la lingua gen. Altre lingue parlate in questa area sono l'ewe e alcune delle lingue phla-pher\u00e1.\nComuni.\nMono \u00e8 diviso nei comuni di:"}
{"id": "848303", "revid": "729019", "url": "https://it.wikipedia.org/wiki?curid=848303", "title": "Caimani del Piave", "text": "I Caimani del Piave (o Caimani Neri del Piave) furono un reparto di fanteria di marina, composto da nuotatori addestrati per attraversare i fiumi a nuoto allo scopo di condurre ricognizioni, azioni di sabotaggio o portare ordini, impiegato da parte italiana durante la prima guerra mondiale sul fronte del Piave.\nStoria.\nEssi erano uno speciale reparto di volontari composto originariamente dai migliori elementi della Brigata \u201cMarina\u201d poi ribattezzata San Marco della Regia Marina, posti al comando dell'allora capitano di corvetta Vittorio Tur comandante del Battaglione \"Caorle\".\nIn un secondo momento si aggiunsero volontari provenienti dagli Arditi della Fanteria e dei Bersaglieri che si distinguevano per abilit\u00e0 natatoria.\nInizialmente costituito per lo pi\u00f9 da nativi delle zone del Piave, il loro primo teatro di impiego, perch\u00e9 ne conoscevano le insidie, successivamente il reparto accolse anche volontari provenienti da altre regioni. \nL'addestramento era molto duro e concentrato, oltre che sul nuoto, soprattutto sulle tecniche di combattimento a mani nude e lama corta.\nIn acqua avevano adottato una tecnica di nuoto ispirata agli alligatori: per minimizzare la superficie esposta e quindi la possibilit\u00e0 di essere individuati, esponevano dall'acqua solo la testa al di sopra delle narici. Da questo probabilmente deriva la denominazione di caimani.\nL'armamento principale era costituito da un pugnale. Era anche previsto l'insegnamento di arti marziali orientali da parte di istruttori scelti tra i marinai che le avevano apprese quando, a cavallo tra il XIX ed il XX secolo, erano stati destinati in Cina e Giappone. \nLa divisa era costituita da semplici calzoncini da bagno. Conducendo azioni per lo pi\u00f9 notturne, inoltre, erano soliti ricoprirsi con una mistura di grasso (per proteggersi dal freddo) e nerofumo (per mimetizzarsi nel buio). \nA loro sono dedicati i monumenti che si trovano a Sernaglia della Battaglia, che ricorda tutti gli Arditi che si batterono con grande valore sui fronti della Grande Guerra, e a Falz\u00e8 di Piave. Proprio da Sernaglia gli Arditi della 1\u00aa divisione d'Assalto varcarono il Piave durante la battaglia di Vittorio Veneto.\nSu una parete delle camerate della caserma sull'Isola di S. Andrea di Venezia (oggi una delle sedi dei Reggimento Lagunari Serenissima) \u00e8 affissa una targa in marmo con su scritto: \"\"In questi luoghi si addestrarono i marinai ardimentosi che si immolarono sul Piave per la difesa di Venezia e dell'Italia tutta. Essi furono ricordati come i \"Caimani Neri del Piave\". Isola di S. Andrea, conflitto 1915/1918\"\""}
{"id": "848306", "revid": "767487", "url": "https://it.wikipedia.org/wiki?curid=848306", "title": "Esotossina", "text": "L'esotossina \u00e8 un tipo di tossina batterica.\nLe esotossine si ritrovano negli estratti cellulari e nel terreno di coltura; sono di natura proteica e la loro caratteristica principale \u00e8 che hanno profili d'azione molto differenziati. \nCome quasi tutte le proteine sono termosensibili, e sono quindi velocemente inattivate dal calore per denaturazione della loro struttura molecolare. Sono proteine solubili a volte glicosilate. Sono facilmente inattivabili chimicamente e, una volta inattivate, prendono il nome di TOSSOIDI o ANATOSSINE. \nLe esotossine sono costituite da due parti: una parte A tossica ed una parte B che funge da legame con la parete cellulare.\nSono suddivise in tre gruppi, in base al tipo di azione svolta:\nEsotossine che agiscono a livello delle strutture della superficie cellulare.\nRappresentate dalla tossina esfoliativa e dalle tossine emolitiche o citolitiche.\nUna seconda serie di tossine emolitiche, che presumibilmente agiscono con lo stesso meccanismo, presenta una serie di sequenze nonapeptidiche ricche di glicina che conferiscono alla tossina la propriet\u00e0 di legare ioni bivalenti di calcio che risultano essenziali all'attivit\u00e0 della tossina stessa. Svolgono un ruolo di rilievo nella patologia extra-intestinale sostenuta da questo batterio.\nEsotossine che agiscono alterando il contenuto intra-cellulare di AMP-ciclico.\nLe tossine che agiscono alterando il contenuto intra-cellulare di AMP-c agiscono con due fondamentali meccanismi. \nUn primo gruppo di tossine agisce alterando la funzionalit\u00e0 delle proteine G, famiglia di proteine coinvolte nelle cascate dei cosiddetti \"secondi messaggeri\" che utilizzano lo scambio di guanosina difosfato come interruttore molecolare per avviare o interrompere alcune reazioni biochimiche all'interno della cellula, alcune delle quali controllano la regolazione dell'attivit\u00e0 dell'adenilato-ciclasi.\nProducono enzimi ADP-ribosilanti che agiscono staccando la nicotinammide del NAD e trasferendo la rimanente porzione su una proteina bersaglio. Nella cellula eucariotica la ADP-ribosilazione rappresenta il meccanismo fisiologico di modificazione post-traduttiva di alcune proteine ed \u00e8 operata da enzimi che provocano una poli-ADP-ribosilazione per l'addizione di una catena, spesso ramificata, caratterizzata da numerose molecole di ADP-ribosio. Le tossine batteriche che agiscono con questo meccanismo sono, invece, enzimi mono-ADP-ribosilanti.\nEsempi sono costituiti dalla tossina colerica, dalla tossina termolabile di Escherichia coli, dalla tossina pertossica e dalla tossina difterica. La tossina colerica e la tossina termolabile di Escherichia coli enterotossigeni sono prodotte da batteri che si localizzano nell'intestino tenue.\nIl secondo gruppo di tossine \u00e8 caratterizzato da un\"attivit\u00e0 adenilato-ciclasica intrinseca\" e sono quindi in grado di sintetizzare autonomamente AMP-c una volta pervenute all'interno della cellula bersaglio. Esempi sono rappresentati dalla adenilato-ciclasi/emolisina prodotta da Bordetella pertussis e dal cosiddetto edema factor della tossina carbonchiosa.\nEsotossine che agiscono inibendo la sintesi proteica cellulare.\nI principali esempi di esotossine che agiscono inibendo la sintesi proteica cellulare sono rappresentati dalla tossina difterica, dalla tossina A di Pseudomonas aeruginosa e dalla tossina di Shiga.\nLa tossina difterica prodotta da \"Corynebacterium diphtheriae\" rappresenta il principale strumento di patogenicit\u00e0. L'infezione difterica si localizza a livello del faringe e il batterio non mostra alcuna tendenza alla diffusione, anche se la reazione distruttiva delle cellule mucose e la conseguente reazione essudativa-infiammatoria pu\u00f2 essere molto intensa e pu\u00f2 arrivare ad ostacolare seriamente la respirazione. Il gene \"tox\", che codifica la tossina, viene trascritto in condizioni di stress da carenza di ferro. La tossina diffonde nell'organismo e si lega con la porzione C-terminale a recettori glico-proteici ampiamente diffusi nelle cellule animali dove viene scissa da proteasi di membrana nei componenti A e B che rimangono uniti da un ponte disolfurico. La tossina viene introdotta nella cellula per endocitosi mediata dal recettore e, dopo l'interruzione del ponte disolfurico ad opera di sostanze riducenti intra-cellulari, il componente A viene traslocato nel citosol attraverso la membrana della vescicola endocitica. Il componente A possiede un'attivit\u00e0 catalitica ADP-ribosilante. Il bersaglio dell'attivit\u00e0 ADP-ribosil-trasferasi del componente A della tossina difterica \u00e8 rappresentato dal fattore di allungamento 2 (EF-2) che interviene nella sintesi della catena peptidica a livello della traslocazione sul ribosoma. Il complesso EF-2-ADP-ribosio che ne risulta \u00e8 inattivo e di conseguenza la sintesi proteica viene bloccata, portando a morte la cellula.\nEsotossine citotossiche per azione sul citoscheletro.\nAgiscono come monoglucosil-transferasi e i due distinti componenti che le formano si riuniscono solo sulla superficie della cellula bersaglio. Possiedono un'attivit\u00e0 catalitica ADP-ribosil-transferasica ed hanno come specifico bersaglio l'actina del citoscheletro cellulare. Un esempio \u00e8 la tossina C2 di \"Clostridium botulinum\".\nUn altro esempio di tossine attive sul citoscheletro \u00e8 costituito da un gruppo di tossine che comprendono il fattore citotossico necrotizzante (CNF) prodotto da \"Escherichia coli\" in due variet\u00e0 d'antigeni: CNF-1 che agisce sull'uomo e sugli animali, CNF-2 che agisce sui ruminanti. Questa tossina ha come bersaglio una GTPasi (proteina rho) che controlla l'attivit\u00e0 di alcune proteine G che regolano il signaling citoscheletrico. Il CNF blocca la capacit\u00e0 della GTPasi di idrolizzare GTP in GDP e la conseguente capacit\u00e0 di disattivare le proteine G provocando gravi alterazioni morfo-funzionali le quali portano alla morte della cellula.\nEsotossina carbonchiosa.\nFormata da 3 componenti:\nEsotossina tetanica.\nLe spore del \"Clostridium tetani\" possono germinare dando luogo alle forme vegetative che, pur dotate di modesto potere invasivo, producono una tossina eccezionalmente attiva che, diffondendosi nell'organismo per via ematica e risalendo centripetamente lungo i nervi periferici, raggiunge il sistema nervoso centrale, dove blocca gli impulsi inibitori della contrazione muscolare riflessa, provocando una serie di spasmi generalizzati che interessano contemporaneamente sia i muscoli flessori, sia i muscoli estensori (paralisi spastica) con conseguenze che possono essere gravi. La tossina tetanica presenta una sola configurazione antigenica. Una singola catena peptidica di circa 150 kD si libera in seguito alla lisi del batterio.\nEsotossina botulinica.\nLe spore del \"Clostridium botulinum\" possono contaminare diversi alimenti nei quali possono germinare, dando luogo alle forme vegetative che producono una potentissima tossina, che pur essendo distrutta dall'esposizione a 80\u00a0\u00b0C per 30 min (non pu\u00f2 quindi essere presente nei cibi in scatola adeguatamente sterilizzati) \u00e8 relativamente resistente ai succhi gastrici e si assorbe nell'intestino (si tratta quindi di un\"'intossicazione d'origine alimentare\") e diffonde nell'organismo, impedendo il rilascio di acetilcolina a livello della sinapsi colinergica delle giunzioni neuro-muscolari.\nDella tossina botulinica si conoscono almeno 7 distinti antigeni e viene sintetizzata come un unico peptide che viene poi scisso in 2 frammenti H ed L tenuti insieme da un ponte disolfurico.\nEsotossine che agiscono come \"superantigeni.\nEsempi sono le \"enterotossine stafilococciche\", che pure devono almeno una parte della loro azione tossica al possesso di una specifica attivit\u00e0 enzimatica o alla capacit\u00e0 di coinvolgere organi distanti dal sito d'interazione con le mucose. Sono soprattutto caratterizzate dalla capacit\u00e0 d'interagire con i linfociti T, stimolando la \"attivazione\" della relativa popolazione cellulare."}
{"id": "848308", "revid": "838137", "url": "https://it.wikipedia.org/wiki?curid=848308", "title": "Ordinamento tra numeri reali", "text": "Quando si parla di ordinamento dei numeri reali, si intendono tutte le relazioni di confronto che si possono stabilire tra essi; il metodo pi\u00f9 semplice per effettuare questa operazione \u00e8 considerare i numeri reali attraverso le troncate. Utilizzando le troncate si agisce in pratica tra numeri in forma decimale, anche se caso per caso possono cambiare, agendo sull'indice. \nUguaglianza fra numeri in forma decimale.\nDati due numeri reali \"a\" e \"b\":\nNon \u00e8 difficile dedurre che tale criterio vale per entrambe le due diverse condizioni sotto le quali due serie esprimono numeri eguali: \nUn'altra importante conseguenza di questa definizione \u00e8 il fatto che essa ci permetta di verificare come il criterio di eguaglianza fra i numeri reali goda delle tre propriet\u00e0 fondamentali delle relazioni d\u2019equivalenza che avevamo viste rispettate anche per il campo dei razionali e dei naturali. Infatti l'uguaglianza tra reali possiede:\nDisuguaglianza fra numeri in forma decimale.\nPer stabilire se due numeri reali \"a\" e \"b\" sono diversi si utilizza il seguente principio:\nIn realt\u00e0 si pu\u00f2 formulare il criterio in un secondo modo osservando che se la differenza fra le due troncate a \"n\" cifre \u00e8 strettamente maggiore di :formula_3, e cio\u00e8 di un'unit\u00e0 sull'ultima cifra, ci\u00f2 vuol dire che vale almeno due unit\u00e0, e cio\u00e8: formula_4. Il criterio pu\u00f2 dunque essere enunciato come segue:\nOrdinamento fra numeri in forma decimale.\nConsideriamo due numeri reali, \"x\" e \"y\" : adesso vediamo quali devono essere le caratteristiche delle loro troncate affinch\u00e9 sussistano tra loro relazioni di maggiorazione o minorazione (stretta o no):"}
{"id": "848313", "revid": "767487", "url": "https://it.wikipedia.org/wiki?curid=848313", "title": "Darkwell", "text": "Darkwell \u00e8 un gruppo austriaco tipicamente gothic metal, attualmente attivo.\nI membri del gruppo - Roland Wurtzer (basso), Raphael Lepuschitz (tastiere), Mathias Nussbaum (chitarra), Moritz Neuner (batteria) e Stephanie Luzie (voce) - hanno creato questo progetto con l'intento di suonare un gothic metal vivo e coinvolgente. Formatisi agli inizi del 1999, hanno debuttato nel 2000 con l'album \"Suspiria\", per poi pubblicare \"Confict of Interest\", il singolo \"Strange\", e \"Metatron\"."}
{"id": "848319", "revid": "287204", "url": "https://it.wikipedia.org/wiki?curid=848319", "title": "Teatro Sociale (Bellinzona)", "text": "Il Teatro Sociale di Bellinzona, sito nella centralissima Piazza del Governo della capitale del Canton Ticino, \u00e8 il teatro principale della citt\u00e0 di Bellinzona.\nStoria.\nEdificato tra il 1846 e il 1847 dall'ingegner Von Mentlen, secondo i disegni e le direttive del milanese Giacomo Moraglia, uno dei maggiori architetti neoclassici lombardi della prima met\u00e0 del XIX secolo. Venne inaugurato il 26 dicembre 1847. La struttura rispetta le tipologie classiche del teatro all'italiana: presenta forma cubica a due piani, i prospetti laterali sono sobri, il primo ordine della facciata ha cinque porte, di cui tre con arco a tutto sesto, il secondo ordine \u00e8 ornato da quattro lesene in granito (che dividono finestre ed entrate) coronate da un frontone.\nDal piccolo foyer, attraverso uno stretto corridoio, si accede alla sala teatrale, segnata da dai palchi in legno, posti su tre piani e divisi in loggette. La sala \u00e8 dominata da una cupola in legno e gesso, direttamente sospesa alle capriate lignee della copertura. Complessivamente, nel disegno originario, il teatro aveva una capienza di 700 spettatori. Ora la sala \u00e8 omologata per una capienza di 300 posti.\nL'iniziale opera del Moraglia \u00e8 stata modificata a tre riprese: la prima nel 1894, quando Maurizio Conti aggiunse una riservata al casin\u00f2 sociale (oggi ristorante), la seconda nel 1919 quando il Tallone rifunzionalizz\u00f2 l'edificio, ristrutturando le travi portanti e la terza attorno al 1995, quando gli architetti Giancarlo Durisch, Pia Durisch e Aldo Nolli recuperarono il foyer, la sala e le facciate esterne con interventi di carattere conservativo, mentre la macchina scenica venne completamente rifatta.\nNel 1950 venne trasformato in cinematografo, chiuso nel 1970 per poi restare abbandonato sino ai lavori di recupero degli anni novanta. In generale, quindi, l'edificio ha conservato l'aspetto originale, tanto da costituire, per la Svizzera, un raro esempio di teatro dell'opera del XIX secolo ancora attivo."}
{"id": "848320", "revid": "287204", "url": "https://it.wikipedia.org/wiki?curid=848320", "title": "Ammiragliato (Regno Unito)", "text": "Lammiragliato \u00e8 stata in passato l'autorit\u00e0 del Regno Unito responsabile del comando della Royal Navy. Originariamente era costituita da una sola persona, il Lord grand'ammiraglio (\"Lord High Admiral\"), dal XVIII secolo venne istituita una commissione di tre alti ufficiali alla cui testa era posto il \"Primo Lord dell'Ammiragliato\" che era affiancato da un viceammiraglio e da un contrammiraglio. Fino al 1964 fu anche un dipartimento del Governo del Regno Unito, quando le sue funzioni furono accorpate con il War Office e l'Air Ministry nel Ministry of Defence.\nStoria.\nIl grado di \"Admiral of England\", o \"Lord Admiral\" e successivamente \"Lord High Admiral\" fu creato intorno al 1400. Nel 1546 re Enrico VIII istitu\u00ec il \"Council of the Marine\", che successivamente divenne \"The Navy Board\", come organismo supervisore della Royal Navy. La responsabilit\u00e0 del controllo delle operazioni navali rimaneva per\u00f2 al Primo Lord che era una delle nove massime cariche dello stato.\nNel 1628, Carlo I d'Inghilterra mise il Primo Lord nella \"The Navy Board\" che venne cos\u00ec trasformata in \"Board of Admiralty\". Il Primo Lord dell'Ammiragliato rimase nella commissione e ne usc\u00ec varie volte fino al 1709, da quando rimase permanentemente nella commissione.\nI membri del \"Board of Admiralty\" erano conosciuti come lord commissari dell'ammiragliato (\"Lords Commissioners of Admiralty\"). I componenti di detta commissione erano scelti, quasi pariteticamente, fra Lord militari (ammiragli) e Lord politici. Il presidente della Commissione era detto \"primo lord dell'ammiragliato\"' e faceva parte del Gabinetto del Governo britannico. Dal 1806, il Primo Lord dell'Ammiragliato fu sempre un civile mentre il capo della Royal Navy fu chiamato (e lo \u00e8 ancora oggi) \"primo lord del mare\" (\"First Sea Lord\").\nNel 1831 il \"Navy Board\" venne abolito, come entit\u00e0 separata, e i suoi compiti vennero assegnati al \"Board of Admiralty\".\nNel 1964 l'Ammiragliato venne annesso al nuovo Ministero della difesa assieme al Ministero della guerra e al Ministero dell'aviazione. Dentro il Ministero della difesa cos\u00ec allargato sono stati creati i nuovi \"Admiralty Board\", \"Army Board\" e \"Air Force Board\", ognuno dei quali \u00e8 diretto da un Segretario di Stato.\nOggi l'ammiragliato si trova nel centro di Londra fra Whitehall, Horse Guards Parade e The Mall ed \u00e8 costituito da cinque edifici in pietra bianca."}
{"id": "848324", "revid": "198277", "url": "https://it.wikipedia.org/wiki?curid=848324", "title": "Melanie Winiger", "text": "Biografia.\nDi padre svizzero-tedesco e madre canadese di origine indiana, cresce a Losone, nel canton Ticino. Perfettamente trilingue, le sue lingue madri sono infatti il tedesco, l'inglese e l'italiano.\nNel 1996, all'et\u00e0 di diciassette anni, viene eletta Miss Svizzera. Il successo che riscuote dopo l'elezione la spinge ad abbandonare il liceo. Dopo aver preso parte anche a Miss Universo 1997, la Winiger si decide a lavorare a tempo pieno come modella, sfilando a Citt\u00e0 del Capo, New York e Milano. In questo periodo intraprende anche i primi passi come conduttrice televisiva, ed esordisce come testimonial pubblicitaria di Oviesse.\nNel 2003 debutta sul grande schermo in \"Achtung, fertig, Charlie!\", film parodia della scuola reclute svizzera, che gode di un buon successo in patria. Ispirata da queste prime esperienze cinematografiche, frequenta per due anni il Lee Strasberg Theater Institute di Los Angeles. Al primo film seguono \"Love Made Easy\" nel 2006, al fianco di Martin Landau, \"Breakout\" nel 2007, e \"Sinestesia\" di Erik Bernasconi nel 2010.\nTifosa fin da piccola della , tra gli anni 2000 e 2010 ha condotto per la UEFA varie edizioni della cerimonia del sorteggio della Champions League a Montecarlo. Nel 2008 si sposa con Andres Andrekson, rapper svizzero di origine estone, da cui si separa nel 2011."}
{"id": "848325", "revid": "109893", "url": "https://it.wikipedia.org/wiki?curid=848325", "title": "Episodi di California (prima stagione)", "text": "Questa voce contiene trame, dettagli e crediti dei registi e degli sceneggiatori della prima stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 6 dicembre 1979 al 27 marzo 1980, posizionandosi al 32\u00ba posto nei rating Nielsen di fine anno con il 20,0% di penetrazione e con una media superiore ai 15 milioni di spettatori.\nIn Italia \u00e8 stata trasmessa in prima visione dalle reti locali del circuito GBR nel 1981 con il titolo di \"Da Dallas a Knots Landing\". Successivamente \u00e8 stata trasmessa da Rete 4 col titolo \"California\" e dalle TV private (ad esempio TST) col titolo originale \"Knots Landing\".\nIl cast regolare di questa stagione \u00e8 composto da: James Houghton (Kenny Ward), Kim Lankford (Ginger Ward), Michele Lee (Karen Fairgate), Constance McCashin (Laura Avery), Don Murray (Sid Fairgate), John Pleshette (Richard Avery), Ted Shackelford (Gary Ewing), Joan Van Ark (Valene Ewing)"}
{"id": "848331", "revid": "1522738", "url": "https://it.wikipedia.org/wiki?curid=848331", "title": "Azalina", "text": ""}
{"id": "848333", "revid": "1005847", "url": "https://it.wikipedia.org/wiki?curid=848333", "title": "Michele Maria Tumminelli", "text": "Biografia.\nMichele Maria Tumminelli nacque a Castelbuono, in provincia di Palermo, da Mariano, farmacista del paese, e Elisabetta Maimone.\nTerzo di sei fratelli e primo figlio maschio della coppia, Michele Maria, ai tempi del liceo, segu\u00ec insieme alla sua sorella maggiore il percorso educativo degli altri quattro fratelli avendo la famiglia perso il padre.\nDurante la frequenza universitaria esplose la Grande Guerra, che Tumminelli combatt\u00e9 da ufficiale nel corpo dei Bersaglieri.\nCongedatosi con il grado di tenente, riprese gli studi, iscrivendosi alla Statale di Milano e, nelle more della laurea, impiegandosi come istitutore al Collegio Civico di Cassano d'Adda.\nDopo la laurea, conseguita con una tesi in storia dell'arte, fond\u00f2 a Milano il liceo \u201cEdmondo de Amicis\u201d, scuola media inferiore e superiore parificata, nella quale inizi\u00f2 a mettere in pratica un particolare sistema educativo, noto con il termine di \u201cbiopedagogia\u201d e il cui progetto, negli anni quaranta, fu anche oggetto di pubblicazione e reso noto al grande pubblico. Fra i suoi collaboratori furono il Prof Nicola Pende e la Dott. Gualco. La sua attivit\u00e0 pedagogica valse nel 1939 la Medaglia d'Oro per la Pubblica Istruzione all'Istituto De Amicis. Oggi gli Istituti De Amicis, gestiti dalla famiglia Massa, riuniscono scuole medie inferiori e scuole secondarie paritarie. Tra le proposte ci sono Liceo Classico con indirizzo Giornalismo, il Liceo Scientifico, il Liceo delle Scienze Umane con indirizzo Spettacolo, l'Istituto Tecnico Economico Multimediale, il Liceo dello Sport, l'Istituto Tecnico Aeronautico National Avio School e infine il corso superiore Milan Style Academy dedicato alla moda e a luxury management.\nCon l'Italia impegnata nel secondo conflitto, Tumminelli apr\u00ec un nuovo istituto, a Gardone Riviera (BS); mentre il collegio \"Tumminelli\", diretto dalla moglie Maria Lucilla Evangelista (1907 - 1969), serv\u00ec come luogo di rifugio per gli sfollati della zona di Milano, la struttura scolastica serv\u00ec da surrogato alle scuole pubbliche e private del circondario.\nEletto deputato all'Assemblea Costituente nel giugno 1946 nelle file dell'Uomo Qualunque ebbe un ruolo all'interno della Commissione Scuola della Assemblea Costituente. Non fu eletto alle politiche del 1948.\nPass\u00f2 poi nel partito monarchico dopo lo scioglimento della formazione di Guglielmo Giannini; con il partito di Alfredo Covelli fu eletto al consiglio comunale di Milano.\nTumminelli fu autore di numerosi saggi di argomento pedagogico, sia relativi alla disciplina da lui teorizzata, sia pi\u00f9 in generale riguardo allo stato e agli obiettivi e finalit\u00e0 della pubblica istruzione e ai metodi d'insegnamento in Italia. Scrisse la sua autobiografia, \"Sopra il capo il cielo\", presente nella scheda bibliografica."}
{"id": "848335", "revid": "729019", "url": "https://it.wikipedia.org/wiki?curid=848335", "title": "North American X-10", "text": "Il North American X-10 (RTV-A-5) era un velivolo dimostrativo non pilotato realizzato dall'azienda statunitense North American Aviation negli anni cinquanta.\nDerivato dal missile da crociera GLCM North American SM-64 Navaho e simile nello sviluppo al programma Bell X-9 Shrike, si prefiggeva di testare le soluzioni tecniche da adottare sull'SM-64 Navaho con un velivolo riutilizzabile e dotato di carrello che gli consentissero di ritornare a terra senza distruggersi.\nStoria del progetto.\nLa North American intraprese i primi studi su un bombardiere intercontinentale gi\u00e0 nel 1946 e prosegu\u00ec fino alla cessazione del programma X-10, nel 1953. Il missile balistico Atlas fu giudicato pi\u00f9 promettente.\nQuesto grande velivolo teleguidato ebbe una storia a s\u00e9 stante nell'ambito del programma North American SM-64 Navaho: era simile al \"corpo base\" del Navaho ma aveva un carrello d'atterraggio triciclo, con un sottile e lungo ruotino anteriore ed era quindi recuperabile atterrando con l'ausilio di un sistema a parafreno.\nInfatti inizialmente esso venne concepito come lanciabile verticalmente (come il missile operativo) ma considerazioni di carattere economico sconsigliarono di procedere in questo modo.\nL'X-10, originariamente noto come RTV-A-5, divenne un aereo a tutti gli effetti, facente parte della serie di macchine sperimentali nota come \"Serie X\".\nTecnica.\nLa caratteristica principale e pi\u00f9 interessante dell'X-10 era la pianta alare a delta canard.\nEra provvisto di impennaggi a farfalla e di due motori atmosferici, a differenza del Navaho che, decollando verticalmente era fornito di \"booster\"\nAveva un sistema di guida inerziale (solo in un secondo tempo) combinato con un apparato di comando da terra per il quale erano presenti a bordo ricevitori e trasponder AR-ARW-55 e AR-ARW-56, nonch\u00e9 altre attrezzature per vari impieghi.\nImpiego operativo.\nIl primo volo avvenne nel 1953 e la macchina fu per un certo tempo il pi\u00f9 veloce aeroplano costruito, ancorch\u00e9 senza equipaggio, essendo bisonico.\nI test terminarono nel 1956 con successo. In seguito alla fine del programma, 3 esemplari di X-10 vennero usati come droni, ma fallirono tutti gli esperimenti e andarono persi totalmente.\nIn tutto vennero costruiti 13 velivoli, impiegati per lo pi\u00f9 al Rogers Dry Lake presso la Edwards AFB. In seguito al trasferimento dell'attivit\u00e0 avvenuto a Cape Canaveral, essi ebbero incidenti gravi dovuti a varie cause, specie in atterraggio.\nDopo la fine del programma Navaho vennero usati anche per un altro programma, vertente su di uno strumento di attacco nucleare da Mach 3, con lo stesso profilo di volo ma diverso e pi\u00f9 complesso, essendo pilotato: il North American XB-70 Valkyrie, non casualmente prodotto anch'esso dalla North American.\nEsemplari attualmente esistenti.\nIl solo esemplare sopravvissuto \u00e8 l'X-10 s/n 51-9307, il primo che venne portato in volo, ed \u00e8 in esposizione presso la Research &amp; Development Hanger, la struttura riservata ai velivoli sperimentali, del National Museum of the United States Air Force di Dayton, in Ohio. L'esemplare venne consegnato al museo nel 1957, al termine del programma di test."}
{"id": "848336", "revid": "767487", "url": "https://it.wikipedia.org/wiki?curid=848336", "title": "Dipartimento di Ou\u00e9m\u00e9", "text": "Il dipartimento di Ou\u00e9m\u00e9 \u00e8 uno dei 12 dipartimenti del Benin, situato nella parte sudoccidentale del Benin, con capitale Porto-Novo e 836.425 abitanti (stima 2006). Nel 1999 dal dipartimento di Ou\u00e9m\u00e9 fu creato il dipartimento dell'Altopiano. \nSuddivisione amministrativa.\nIl dipartimento \u00e8 suddiviso in 9 comuni:"}
{"id": "848346", "revid": "767487", "url": "https://it.wikipedia.org/wiki?curid=848346", "title": "Dipartimento dell'Altopiano", "text": "Il dipartimento dell'Altopiano (ufficialmente d\u00e9partement du Plateau in francese) \u00e8 uno dei 12 dipartimenti del Benin, situato nella parte sudoccidentale del paese con 461.714 abitanti (stima 2006). Fu istituito nel 1999 dopo la spartizione dei sei precedenti dipartimenti negli odierni dodici.\nComuni.\nIl dipartimento \u00e8 diviso nei comuni di:"}
{"id": "848347", "revid": "71433", "url": "https://it.wikipedia.org/wiki?curid=848347", "title": "Sister Act", "text": ""}
{"id": "848349", "revid": "38120", "url": "https://it.wikipedia.org/wiki?curid=848349", "title": "Ambasciatrice", "text": ""}
{"id": "848358", "revid": "287204", "url": "https://it.wikipedia.org/wiki?curid=848358", "title": "Dipartimento di Zou", "text": "Il dipartimento di Zou \u00e8 uno dei 12 dipartimenti del Benin, con capitale Abomey e 673.520 abitanti (stima 2006).\nSuddivisione amministrativa.\nIl dipartimento \u00e8 suddiviso in 9 comuni:"}
{"id": "848361", "revid": "729019", "url": "https://it.wikipedia.org/wiki?curid=848361", "title": "8,8 cm PaK", "text": "I cannoni 8,8\u00a0cm PaK (\"Panzerabwehrkanone\" - cannone controcarri) furono progettati e costruiti negli ultimi anni della Seconda guerra mondiale in Germania per permettere alle bocche da fuoco contraerei da 88 mm di operare nel ruolo controcarri, in cui avevano gi\u00e0 dimostrato la loro validit\u00e0, utilizzando affusti pi\u00f9 consoni alle particolari esigenze. Alcune di queste bocche da fuoco furono adattate per l'impiego da carri armati o cacciacarri.\nL'origine.\nFin dalla Guerra di Spagna i cannoni contraerei da 88\u00a0mm (8,8 cm FlaK 18) erano stati impiegati nel ruolo controcarri con risultati molto soddisfacenti. I risultati ottenuti in Spagna spinsero l'Ispettorato per gli Armamenti (\"Waffenamt\") tedesco a sviluppare un cartoccio proietto con funzioni anticarro (PzGr 39 8,8\u00a0cm) per queste bocche da fuoco fino dal 1939. Nella Seconda guerra mondiale il primo impiego di questi cannoni nel ruolo controcarri avvenne ad Arras ad opera della 7. Panzer-Division contro i carri britannici Mk II Matilda, con risultati pi\u00f9 che soddisfacenti.\nL'uso degli \"8,8\u00a0cm FlaK 18\" e \"FlaK 36\" come cannone controcarri ebbe un larghissimo impiego in Nord Africa, dove rappresentarono il maggiore spauracchio per le forze corazzate britanniche.\nTuttavia l'affusto utilizzato per i cannoni contraerei non era il pi\u00f9 adatto per un utilizzo controcarri, in quanto il piedistallo (necessario per dare ai cannoni contraerei l'alzo fino a 85\u00b0) aveva due effetti negativi per un cannone controcarri:\nSulla base di queste necessit\u00e0 la Krupp modific\u00f2 il cannone \"8,8\u00a0cm FlaK 37\" realizzando cos\u00ec il primo dei cannoni da 88\u00a0mm destinati esclusivamente all'impiego controcarri.\n8,8 cm PaK 43.\nIl nuovo cannone della Krupp era sempre su affusto a crociera (\"kreuzlafette\"), ma con una capacit\u00e0 di tiro in elevazione ridotta, da -8 a 40\u00b0. In questo modo, una volta tolte le ruote e abbassato l'affusto, il cannone aveva una capacit\u00e0 di tiro in direzione per 360\u00b0, tuttavia, a differenza degli analoghi cannoni contraerei, il PaK 43 poteva sparare dall'affusto tenendolo sulle ruote (cosa che riduceva notevolmente il tempo per la messa in batteria del pezzo), limitando il campo di tiro a 30\u00b0 da entrambi i lati dell'asse della trave principale della crociera. Inizialmente le ruote erano fornite di pneumatici, ma in seguito, a causa della scarsezza di gomma, questi furono sostituiti da gomme piene.\nLa riduzione dell'altezza del piedistallo, e, in genere, di tutta la struttura faceva s\u00ec che il pezzo in ordine di marcia fosse alto solo 2\u00a0m, mentre in batteria (con l'affusto privo di ruote) scendeva 1,5\u00a0m. I limiti di questo cannone erano il peso di 5\u00a0t (che, comunque, era nettamente inferiore a quello di altri cannoni di calibro similare)\ne la lunghezza in ordine di marcia di 9,15\u00a0m che ne rendevano difficoltosa la messa in batteria. Tuttavia, considerando che il pezzo poteva impegnare le forze corazzate nemiche anche da 3000\u00a0m l'uso migliore che se ne poteva fare era appostarlo dietro le linee in posizioni fisse o semipreparate. Una volta posto in batteria il pezzo poteva essere stabilizzato con quattro spine fatte passare attraverso le estremit\u00e0 delle travi della crociera e infisse nel terreno.\nIl meccanismo dell'otturatore era a scorrimento orizzontale come quello degli 88 FlaK ed il meccanismo di accensione era elettrico, per potere inserire controlli di sicurezza sul fuoco (limitando l'elevazione con cui si poteva sparare in certe direzioni), per evitare che l'otturatore, durante il rinculo, urtasse le travi della crociera dell'affusto. All'estremit\u00e0 della bocca era adattato un freno di bocca a due uscite, del modello usato generalmente sui cannoni tedeschi.\nIl cannone poteva utilizzare proiettili HE (alto esplosivo), utilizzando il pezzo come artiglieria campale in appoggio della fanteria, con il cartoccio proietto HE aveva una gittata massima di 21.000\u00a0m ed una velocit\u00e0 di uscita del proietto dalla bocca di 968\u00a0m/s. Il alternativa alla granata HE poteva usare la PzGr 40 (\"Panzergranate 40\" - proiettile controcarri), che era tecnicamente un proiettile perforante a nocciolo duro, cio\u00e8 in cui il nucleo del proiettile era in carburo di tungsteno (WC) entro un blocco di acciaio dolce. In questo modo la perforazione del bersaglio avveniva tramite l'energia cinetica del nocciolo (data l'elevata densit\u00e0 del tungsteno), ma la carica poteva essere tenuta entro limiti ragionevoli (un proiettile completamente in lega di tungsteno del volume di quello usato in questo cannone avrebbe avuto un peso eccessivo ed avrebbe richiesto una carica di lancio tale da far esplodere la canna del pezzo), la velocit\u00e0 alla bocca di questi proiettili era di 1200\u00a0m/s. Un proietto HEAT (a carica cava) per questo cannone rimase in stato di progetto fino al 1945 e non fu mai realizzato.\n8,8 cm PaK 43/41.\nLe caratteristiche del PaK 43 erano devastanti per tutti i carri occidentali e per i T-34 sovietici, ma i carri pesanti sovietici, ed in particolare le nuove serie JS, richiedevano che i pezzi controcarro fossero portati ad una minore distanza di ingaggio. La soluzione per poter operare ad distanze pi\u00f9 brevi dai carri nemici era di modificare l'affusto in modo che i tempi di messa in batteria e di ripristino dell'ordine di marcia fossero ridotti. Per questo motivo fu sviluppato un cannone che, abbandonato l'affusto cruciforme, adottava per l'88 l'affusto a gambe divaricabili del 10,5 cm leFH 18/40. Il nuovo pezzo aveva due sole ruote (con gommatura piena) e le due gambe con due vomeri destinate a ridurre il rinculo del pezzo. Ne risult\u00f2 un pezzo estremamente massiccio, del peso di 4380\u00a0kg in ordine di combattimento. Ben presto il cannone, a causa del grande scudo di protezione dei serventi fu soprannominato \"Scheunetor\" (porta di stalla). I cartocci proietto pi\u00f9 pesanti arrivavano a 23\u00a0kg di peso e le nubi di fumo generate all'atto dello sparo, molto dense, indicavano chiaramente la posizione del pezzo al nemico ed oscuravano i mirini ottici quando il pezzo veniva brandeggiato per impegnare un bersaglio differente. La penetrazione dei colpi, comunque, era nettamente superiore a quella di qualsiasi cannone di pari calibro. Dal rapporto di un ufficiale tedesco non identificato:\n8,8 cm KwK 36.\nQuesto cannone fu derivato direttamente dall'8,8 cm FlaK 36 per essere installato sul Panzer VI Tiger I. La lunghezza della canna era sempre 56 calibri, tuttavia, per rendere il pezzo compatibile con l'uso ristretto entro la torretta di un carro armato, il meccanismo di otturazione era stato riprogettato a somiglianza di quello del 7,5\u00a0cm KwK 40 (il cannone dei Panzer IV Ausf. F2 e G) e i meccanismi di bilanciamento e di ammortizzazione del rinculo erano stati notevolmente modificati. L'aspetto esterno era notevolmente cambiato per la presenza, ora necessaria, di un freno di bocca.\nL'unico veicolo armato con questo cannone fu il Tiger I.\n8,8 cm KwK 43.\nQuando fu richiesto un cannone pi\u00f9 potente del KwK 36 l'Ispettorato per le Armi decise di sviluppare una versione per veicoli del PaK 43, quindi fu studiato un cannone per carri con la canna lunga 71 calibri che sparasse gli stessi proiettili del FlaK 41, dato che i 23\u00a0kg del proietto per PaK 43/41 non potevano essere maneggiati nello spazio ristretto di un veicolo. Il meccanismo di otturazione fu semplificato rispetto a quello del KwK 36, conservando invece gli stessi meccanismi di bilanciamento e di ammortizzazione del predecessore. Questo cannone fu il pezzo pi\u00f9 potente montato su carri armati tedeschi operativi nel corso della Seconda guerra mondiale.\nL'unico carro armato ad utilizzare questo cannone fu il Panzer VI Tiger II, tuttavia la maggior parte di questi pezzi fu utilizzata per semoventi cacciacarri armati con cannone da 88\u00a0mm, e precisamente: il Ferdinand, il Nashorn e lo Jagdpanzer V Jagdpanther.\nIl Ferdinand, poi modificato e rinominato Elefant, utilizzava lo scafo del Tiger I progettato da Ferdinand Porsche che, nonostante fosse stato costruito in circa 90 esemplari, non aveva vinto il concorso contro lo scafo Henschel: sugli scafi gi\u00e0 costruiti, fu montata una casamatta prismatica armata con il KwK 43. Nel suo battesimo del fuoco a Kursk il \"Ferdinand\" non diede i risultati sperati, soprattutto per la mancanza di un armamento che lo proteggesse dalle fanteria. Ritirato dal fronte orientale, fu usato sul fronte italiano e nella difesa di Budapest.\nIl Nashorn (rinoceronte) era un cacciacarri sullo scafo dell'Hummel, cio\u00e8 su uno scafo Panzer IV modificato con struttura aperta superiormente e con blindatura leggera frontale e laterale. Il \"Nashorn\" oper\u00f2 a partire dal 1943 sia sul fronte orientale sia sul fronte occidentale, fino alla fine della guerra.\nUltimo veicolo ad usare questo cannone fu lo Jagdpanther (pantera cacciatrice), un veicolo su scafo Panzer V Panther con il cannone in casamatta. La protezione, studiata con estrema cura, si basava pi\u00f9 sull'inclinazione dello piastre della corazzatura che sul loro spessore. La validit\u00e0 di questa soluzione \u00e8 messa bene in evidenza dal fatto che l'inclinazione delle piastre frontali del Leopard 1, costruito in Germania Ovest negli anni '70 del XX secolo, era uguale a quella gi\u00e0 adottata sullo \"Jagdpanther\". Lo \"Jagdpanther\" fu uno dei veicoli meglio riusciti di tutta la guerra, ma a causa dei cronici problemi di approvvigionamento di materiali fu costruito in un numero limitato di esemplari, assegnati solo ad equipaggi gi\u00e0 esperti: oper\u00f2 fino agli ultimi giorni della guerra con i \"Panzerj\u00e4ger Abteilungen\" (battaglioni cacciacarri) \"559\u00b0\" e \"654\u00b0\"."}
{"id": "848370", "revid": "599013", "url": "https://it.wikipedia.org/wiki?curid=848370", "title": "Ezio Moroni", "text": "Carriera.\nTra i dilettanti nella stagione 1983 fu uno dei ciclisti pi\u00f9 vincenti, aggiudicandosi tra gli altri il Gran Premio Palio del Recioto e una tappa al Giro d'Italia di categoria. Passato professionista nell'agosto 1984, gi\u00e0 negli ultimi mesi di quella stagione si mise subito in luce vincendo il Giro dell'Emilia e piazzandosi secondo al Giro del Veneto. Nel 1985 vinse il Giro di Toscana e il Gran Premio Industria e Commercio di Prato; la sua ultima vittoria da professionista fu il Giro di Romagna del 1987. Milit\u00f2 fino al 1987 nell'Atala di Franco Cribiori, e chiuse la carriera a fine 1988 dopo una stagione nell'Ariostea, dopo solo 4 anni di professionismo."}
{"id": "848371", "revid": "919135", "url": "https://it.wikipedia.org/wiki?curid=848371", "title": "Sistema di coordinate polari", "text": "In matematica, il sistema di coordinate polari \u00e8 un sistema di coordinate bidimensionale nel quale ogni punto del piano \u00e8 identificato da un angolo e da una distanza da un punto fisso detto polo.\nIl sistema di coordinate polari \u00e8 utile specialmente nei casi in cui le relazioni tra due punti possono essere espresse pi\u00f9 facilmente in termini di angoli e di distanza; nel pi\u00f9 familiare sistema di coordinate cartesiane, o sistema di coordinate rettangolari, tale relazione pu\u00f2 essere espressa solamente tramite le funzioni trigonometriche.\nSiccome il sistema di coordinate \u00e8 bidimensionale, ogni punto \u00e8 determinato da due coordinate polari: la coordinata radiale e quella angolare. La prima, di solito identificata con la lettera formula_1, denota la distanza del punto da un punto fisso detto polo (equivalente all'origine del sistema cartesiano). La coordinata angolare, solitamente denotata con la lettera greca \u03b8, \u00e8 anche detta \"angolo azimutale\" ed identifica l'angolo che la semiretta a 0\u00b0 deve spazzare in senso antiorario per andare a sovrapporsi a quella che congiunge il punto al polo.\nStoria.\nI concetti di angolo e raggio erano gi\u00e0 utilizzati dai popoli antichi del I millennio a.C. L'astronomo greco Ipparco di Nicea (190-120 a.C.) costru\u00ec una tabella delle funzioni delle corde, che fornivano la lunghezza della corda sottesa da ogni angolo; esistono anche riferimenti all'utilizzo delle coordinate polari per stabilire le posizioni delle stelle.\nNel saggio \"Sulle Spirali\", Archimede descrive la sua famosa spirale, una funzione il cui raggio dipende dall'angolo. L'opera dei greci, comunque, non si estese a un sistema di coordinate polari universalmente accettato.\nVerso la met\u00e0 del XVII secolo, Gregorio di San Vincenzo e Bonaventura Cavalieri introdussero, indipendentemente l'uno dall'altro, il concetto di coordinate polari. Il fiammingo Gregorio di San Vincenzo espose questo concetto nell'opera \"Opus geometricus\" del 1647, ma si ritiene che ne fosse a conoscenza dal 1625. Cavalieri pubblic\u00f2 il suo lavoro nel 1635, ma nel 1653 fu stampata un'edizione pi\u00f9 corretta. Cavalieri per primo utilizz\u00f2 le coordinate polari per risolvere i problemi relativi al calcolo dell'area sottesa da una spirale di Archimede. Pascal, in seguito, utilizz\u00f2 le coordinate polari per calcolare la lunghezza degli archi parabolici.\nNel \"Metodo per il calcolo differenziale\" (scritto nel 1671 e pubblicato nel 1736), Isaac Newton esamin\u00f2 le trasformazioni che avvenivano tra le coordinate polari e quelle che sussistevano tra altri nove sistemi di coordinate.\nNel giornale \"Acta Eruditorum\" del 1691, Jacob Bernoulli utilizz\u00f2 il sistema con un punto e una linea, che chiam\u00f2 rispettivamente \"polo\" e \"asse polare\". Le coordinate erano specificate dalla distanza dal polo e dall'angolo formato con l'asse polare; l'opera di Bernoulli si estese al calcolo del raggio di curvatura delle curve, espresse in queste coordinate.\nIl termine \"coordinate polari\" \u00e8 stato attribuito a Gregorio Fontana, e fu utilizzato dagli scrittori italiani del XVIII secolo. Alexis Clairaut fu il primo a pensare le coordinate polari in tre dimensioni, ed Eulero fu il primo a svilupparle effettivamente.\nIndividuazione dei punti in coordinate polari.\nOgni punto del sistema di coordinate polari pu\u00f2 essere descritto con le due coordinate polari, di solito chiamate formula_1 (coordinata radiale) e \u03b8 (coordinata angolare). La coordinata formula_1 rappresenta la distanza radiale dal polo, mentre la \u03b8 \u00e8 l'angolo in senso antiorario da percorrere partendo da 0\u00b0 (asse di riferimento).\nAd esempio, le coordinate polari (3, 60\u00b0) devono essere disegnate con un punto posto a tre unit\u00e0 di distanza dal polo e in modo tale che la semiretta congiungente il punto al polo formi un angolo di 60\u00b0 con l'asse di riferimento. \u00c8 ovvio che il punto (3, -300\u00b0) coincider\u00e0 con il punto precedente, perch\u00e9 l'angolo -300\u00b0 corrisponde esattamente all'angolo 60\u00b0; per la stessa propriet\u00e0 degli angoli, anche tutti i punti (3, 60\u00b0 + \"K\"\u00d7360\u00b0), con K numero intero, coincideranno con il primo punto, perch\u00e9 sommando o sottraendo angoli giri dallo stesso angolo, il risultato non cambia. In generale, tutti i punti identificati dalle coordinate (\"r\", \u03b8 + \"K\"\u00d7360\u00b0) corrispondono allo stesso punto disegnato nel piano polare.\nCi\u00f2 illustra un importante aspetto del sistema di coordinate polari, che non \u00e8 presente in quello a coordinate cartesiane: ogni singolo punto pu\u00f2 essere espresso con un numero infinito di coordinate differenti, ognuna delle quali \u00e8 sfasata rispetto alle altre di un numero intero di angoli giri.\nLe coordinate arbitrarie (0,\u00a0\u03b8) sono convenzionalmente utilizzate per rappresentare il polo, senza particolare interesse per il valore di \u03b8, infatti ogni punto distante 0 dal polo coincide con il polo qualunque sia il suo angolo.\nIn notazione polare, gli angoli sono generalmente definiti in gradi o radianti, utilizzando la convenzione per cui 2\u03c0 rad = 360\u00b0. Le applicazioni per la navigazione utilizzano maggiormente i gradi, mentre le applicazioni fisiche (specialmente in meccanica rotazionale) e quasi tutta la letteratura matematica sul calcolo utilizzano le misure in radianti.\nConversione da coordinate polari a cartesiane e viceversa.\nLe due coordinate polari formula_1 e formula_5 possono essere convertite nelle coordinate cartesiane formula_6 e formula_7 utilizzando le formule delle funzioni trigonometriche seno e coseno:\nmentre le due coordinate cartesiane formula_6 e formula_7 possono essere convertite nella coordinata polare formula_1 applicando il teorema di Pitagora:\nPer determinare invece la coordinata angolare formula_5, bisogna considerare i due seguenti casi.\nPer ottenere formula_5 nell'intervallo formula_21, si usano invece le seguenti:\nUn metodo alternativo di ricavare formula_5 in termini di formula_6 e formula_7 \u00e8 la seguente. Sfruttando un'identit\u00e0 trigonometrica\nquindi\nIl vantaggio di questo approccio \u00e8 che vale questa unica formula per formula_5 su tutto formula_34.\nMoltissimi software (tra cui Microsoft Excel) e linguaggi di programmazione (tra cui Java) dispongono della funzione \"atan2\" per passare dalle coordinate cartesiane a quelle polari.\nEquazioni polari.\nL'equazione che definisce una curva algebrica espressa in coordinate polari \u00e8 conosciuta come \"equazione polare\". In molti casi, tale equazione pu\u00f2 essere semplicemente espressa definendo formula_1 come funzione di formula_5. La curva risultante consiste quindi dei punti della funzione formula_37 e pu\u00f2 essere considerata come il grafico della funzione polare di formula_1.\nDall'equazione della funzione polare di formula_1 si possono dedurre diverse forme di simmetria. Se formula_40, la curva sar\u00e0 simmetrica rispetto all'asse orizzontale, mentre se formula_41 sar\u00e0 simmetrica rispetto a quello verticale, e se formula_42, costituir\u00e0 una simmetria rotazionale di formula_43 in senso antiorario.\nA causa della natura circolare del sistema di coordinate polari, molte curve possono essere descritte da una equazione polare piuttosto semplice, mentre la loro espressione cartesiana sarebbe pi\u00f9 complicata. Tra le curve pi\u00f9 conosciute di questa specie ci sono la rodonea, la spirale di Archimede, la lemniscata, il lima\u00e7on, e la cardioide.\nCirconferenza.\nL'equazione generale della circonferenza con centro in (formula_10,\u00a0\u03c6) e raggio formula_45 \u00e8\nQuesta formula pu\u00f2 essere semplificata in vari modi, per adattarla a casi pi\u00f9 specifici, come l'equazione \nper una circonferenza con centro nel polo e raggio formula_45.\nRetta.\nLe rette radiali (che attraversano il polo) sono rappresentate dall'equazione \nin cui \u03c6 \u00e8 l'angolo formato dalla retta; cio\u00e8, \u03c6\u00a0=\u00a0arctan\u00a0formula_50 dove formula_50 \u00e8 l'inclinazione della retta nel sistema di coordinate cartesiane. La linea non radiale che attraversa la retta radiale \u03b8\u00a0=\u00a0\u03c6 perpendicolarmente nel punto (formula_10, \u03c6) ha equazione \nRodonea.\nUna rodonea \u00e8 una celebre curva matematica che appare come un fiore con petali, e che si pu\u00f2 esprimere semplicemente con un'equazione polare, data da\no\nPosto formula_56 come numero intero, l'equazione produrr\u00e0 con formula_56 dispari una rodonea di tipo formula_56, con formula_56 pari di tipo formula_60. Se formula_56 \u00e8 invece un numero irrazionale, la curva former\u00e0 un disco. \u00c8 da notare che queste equazioni non definiscono il numero dei petali della rosa; la variabile formula_45 rappresenta solamente la lunghezza dei petali.\nSpirale di Archimede.\nLa spirale di Archimede \u00e8 una famosa spirale che fu scoperta da Archimede, e che pu\u00f2 essere espressa semplicemente con una equazione polare, della forma\nModificando il parametro formula_45, la spirale ruoter\u00e0, mentre formula_65 controlla la distanza tra i bracci, che per una data spirale \u00e8 sempre costante. La spirale di Archimede presenta due bracci, uno per \u03b8\u00a0&gt;\u00a00 e l'altro per \u03b8\u00a0&lt;\u00a00, ed entrambi si congiungono nel polo. Prendendo l'immagine speculare di un braccio lungo la retta 90\u00b0/270\u00b0, i due bracci si sovrappongono. Questa curva \u00e8 notevole anche per essere stata una delle prime curve, dopo le sezioni coniche, ad essere descritta in un trattato matematico, e per essere stata il primo esempio di una curva che \u00e8 rappresentata dalle coordinate polari meglio che dalle cartesiane.\nSezioni coniche.\nUna sezione conica con un fuoco sul polo e l'altro coincidente con un altro punto dell'asse a 0\u00b0 (in modo che l'asse maggiore della conica possa giacere sull'asse polare) \u00e8 data dall'equazione\nin cui \"e\" \u00e8 l'eccentricit\u00e0 della curva e formula_67 \u00e8 la perpendicolare al semiasse maggiore della curva. Se \"e\"\u00a0&gt;\u00a01, questa equazione definisce un'iperbole, se \"e\"\u00a0=\u00a01, definisce una parabola e se \"e\" &lt; 1, definisce un'ellisse. Il caso particolare in cui \"e\" = 0, riduce l'ellisse a una circonferenza di raggio formula_67.\nNumeri complessi.\nOgni numero complesso pu\u00f2 essere rappresentato come un punto del piano complesso, e pu\u00f2 quindi essere espresso sia in coordinate cartesiane (chiamata \"forma rettangolare\") o nelle coordinate polari del punto (chiamata \"forma polare\"). Il numero complesso formula_69 si rappresenta in forma rettangolare come \nin cui formula_71 \u00e8 l'unit\u00e0 immaginaria, o pu\u00f2 alternativamente essere scritto in forma polare come \ne da qui come\nin cui formula_74 \u00e8 il numero di Nepero. Le due formule sono equivalenti per quanto stabilito dalla formula di Eulero. Per convertire la forma rettangolare a polare e viceversa, si possono applicare le formule sopra citate.\nPer le operazioni di moltiplicazione, divisione e esponenziale di numeri complessi, \u00e8 in generale pi\u00f9 semplice operare con i numeri complessi espressi in forma polare, piuttosto che in forma rettangolare. Infatti, per le regole degli esponenziali:\nTraslazione in coordinate polari.\nSfruttando la forma polare di un numero complesso si pu\u00f2 arrivare alla formula della traslazione in coordinate polari. Presi due punti nelle coordinate polari formula_78 e formula_79, espressi con la formula di Eulero sono\nSe consideriamo il punto formula_81 come punto traslato e formula_82 come origine del nuovo asse, sia poi formula_83 il punto non traslato, allora la traslazione \u00e8\nIl modulo del numero complesso formula_85 \u00e8 un numero reale positivo definito come\nConsiderando ora un'equazione polare\nPer applicare una traslazione alla funzione possiamo sostituire formula_88 con la formula sopra, quindi\nE l'equazione diventa\nSe formula_91 \u00e8 una funzione costante allora la traslazione rappresenta una circonferenza in quanto l'equazione\nrappresenta una circonferenza con centro l'origine \u00e8 raggio il valore della costante. Nota che in termini geometrici la traslazione di un punto \u00e8 la distanza tra il punto e l'origine del nuovo asse, come \u00e8 ben visibile dalla formula stessa. Per convertire la curva traslata da coordinate polari a cartesiane dobbiamo prelevare il punto sulla curva in coordinate polari e trasformarlo in coordinate cartesiane, si ottiene semplicemente lo stesso sistema visto sopra, basta infatti prelevare il punto formula_81 che \u00e8 componente del punto formula_83.\nCalcolo infinitesimale.\nIl calcolo infinitesimale pu\u00f2 essere applicato alle equazioni espresse in coordinate polari. La coordinata angolare formula_5, in questa sezione, viene espressa in radianti, la scelta convenzionale nel calcolo infinitesimale.\nCalcolo differenziale.\nEsistono le formule seguenti:\nOppure le inverse:\nPer trovare la pendenza cartesiana della tangente alla curva polare formula_100 in un dato punto, la curva viene per prima cosa espressa con un sistema di equazioni parametriche.\nDerivando entrambe le equazioni rispetto a formula_5\nEffettuando il rapporto tra la seconda e la prima equazione, si ottiene la pendenza della retta tangente alla curva nel punto (\"\u03b8\",\u00a0\"r\"(\u03b8)):\nCalcolo integrale: area sottesa.\nSe \"R\" indica la regione dello spazio racchiusa dalla curva \"r\"(\u03b8) e dalle rette \u03b8 = \"a\" e \u03b8 = \"b\", in cui 0\u00a0&lt;\u00a0\"b\"\u00a0\u2212\u00a0\"a\"\u00a0&lt;\u00a02\u03c0, allora l'area di \"R\" \u00e8 espressa da\nSi pu\u00f2 giungere a questo risultato come segue: per prima cosa, l'intervallo [\"a\",\u00a0\"b\"] viene diviso in \"n\" sottointervalli, in cui \"n\" \u00e8 un numero intero positivo arbitrario. Chiamata \u0394\u03b8 l'ampiezza di ogni sottointervallo, sussiste la relazione che \u0394\u03b8 \u00e8 pari a \"b\"\u00a0\u2212\u00a0\"a\" (l'ampiezza totale dell'intervallo), divisa per \"n\", numero dei subintervalli. Per ogni sottointervallo, \"i\" = 1, 2, \u2026, \"n\", si chiama \u03b8\"i\" il suo punto medio, e si costruisce un settore circolare con centro nel polo, raggio \"r\"(\u03b8\"i\"), e angolo \u0394\u03b8. L'area di ogni settore costruito \u00e8 perci\u00f2 pari a formula_108. L'area totale di tutti i settori sar\u00e0 pertanto uguale a\nQuando cresce il numero dei sottointervallo formula_110, l'approssimazione dell'area continua a migliorare. Al limite, per formula_111, la somma giunge ad essere la somma di Riemann per l'integrale precedente.\nCalcolo integrale: lunghezza della linea.\nLa lunghezza della linea espressa da una funzione polare, viene ottenuta per integrazione di segmenti infinitesimi lungo la curva \"r\"(\"\u03b8\") stessa. Usiamo \"L\" per denotare la lunghezza della linea a partire dal punto iniziale \"A\" fino al punto finale \"B\", dove questi punti corrispondono a: \"formula_112 = a\" , \"formula_113 = b\".\nLa lunghezza \"L\" della linea \u00e8 allora data dal seguente integrale:\nGeneralizzazione.\nUtilizzando le coordinate cartesiane, un elemento infinitesimo di area pu\u00f2 essere calcolato come formula_116. La regola della sostituzione per integrali multipli stabilisce che, passando ad altre coordinate, bisogna considerare il valore assoluto del determinante della matrice jacobiana:\nformula_117\nPertanto, un elemento di area in coordinate polari pu\u00f2 essere scritto come\nOra, una funzione data in coordinate polari, pu\u00f2 essere integrata come segue:\nQui formula_120 \u00e8 la stessa regione ricavata sopra, e corrisponde all'area racchiusa dalla curva formula_100 e dalle rette formula_122 e formula_123.\nLa formula per il calcolo di formula_120 \u00e8 stata ricavata assumendo formula_91 identicamente uguale a formula_126. Un'applicazione sorprendente di questo risultato riguarda la possibilit\u00e0 di calcolare l'integrale di Gauss\nCalcolo vettoriale.\nLe coordinate polari si possono applicare anche al calcolo vettoriale e, in particolare, allo studio della cinematica dei moti piani. \nSia formula_128 la posizione del vettore \nespresso in un sistema di coordinate cartesiane di versori di base formula_130 e formula_131,\nIl modulo formula_1 e l'angolo polare formula_5 dipendono dal tempo formula_134 e descrivono il movimento di un corpo nel piano.\nSiano formula_135 il vettore unit\u00e0 (versore) nella direzione di formula_128 e \nformula_137 il versore dell'angolo di formula_128.\nLe derivate prima e seconda del vettore posizione\nsono, rispettivamente, il vettore velocit\u00e0\ned il vettore accelerazione \ndel moto. Si ricorda che le derivate dei versori sono:\nIn tre dimensioni.\nIl sistema di coordinate polari si pu\u00f2 estendere anche alle tre dimensioni, con due differenti sistemi di coordinate, quelle cilindriche e quelle sferiche, delle quali entrambe richiedono coordinate polari planari o bidimensionali come base. In sintesi, il sistema di coordinate cilindriche estende le coordinate polari aggiungendo un'altra coordinata della distanza, mentre le coordinate sferiche aggiungono un'altra coordinata angolare.\nCoordinate cilindriche.\nIl \"sistema di coordinate cilindriche\" \u00e8 un sistema di coordinate che estende il sistema bidimensionale polare aggiungendo una terza coordinata, che misura l'altezza di un punto dal piano base, in modo simile a quello in cui si introduce la terza dimensione nel piano cartesiano. La terza coordinata \u00e8 spesso chiamata formula_144, e l'intera terna \u00e8 quindi formula_145.\nLe tre coordinate cilindriche possono essere convertite in coordinate cartesiane con le formule\nCoordinate sferiche.\nLe coordinate polari possono essere estese in tre dimensioni anche utilizzando le coordinate formula_147, in cui formula_148 \u00e8 la distanza dal polo, formula_5 \u00e8 l'angolo formato con l'asse formula_69 e formula_151 \u00e8 l'angolo formato dalla proiezione sul piano formula_152, con l'asse formula_6. Questo sistema di coordinate, chiamato \"sistema di coordinate sferiche\", \u00e8 simile al sistema della latitudine e longitudine utilizzato per la Terra, con la latitudine formula_154 che \u00e8 il complementare di formula_5, se formula_69 \u00e8 l'asse di rotazione terrestre, determinato dalla relazione formula_157 e la longitudine est formula_158 (se formula_151 compreso fra 0\u00b0 e 180\u00b0) oppure la longitudine ovest formula_160 (se formula_151 \u00e8 compreso fra -180\u00b0 e 0\u00b0), se il semipiano formula_162 con formula_163 contiene il meridiano di Greenwich. \nLe tre coordinate cartesiane di un punto si ottengono dalle tre coordinate sferiche di quel punto con le formule:\nApplicazioni.\nLe coordinate polari sono bidimensionali, e pertanto possono essere utilizzate soltanto ove le posizioni dei punti giacciano su un singolo piano bidimensionale. Il loro utilizzo \u00e8 appropriato in ogni contesto in cui il fenomeno considerato sia legato alla direzione e alla distanza da un certo punto; gli esempi sopra mostrati mostrano come elementari equazioni polari siano sufficienti a definire curvecome la spirale di Archimedela cui equazione in coordinate cartesiane sarebbe molto pi\u00f9 intricata. Inoltre, molti sistemi fisicicome quelli riguardanti i corpi che si muovono intorno a un punto centrale e con fenomeni originanti da un punto centralepossono essere trattati in modo pi\u00f9 semplice e pi\u00f9 intuitivo utilizzando le coordinate polari. La motivazione iniziale per l'introduzione del sistema polare fu lo studio del moto circolare e del moto orbitale.\nPosizione e navigazione.\nLe coordinate polari sono spesso utilizzate nella navigazione, quando la destinazione o la direzione del viaggio possono essere forniti attraverso un angolo e una distanza dal luogo di arrivo. Ad esempio, gli aeroplani utilizzano una versione leggermente modificata delle coordinate polari per la navigazione. In questo sistema, gli angoli sono considerati in senso orario. L'angolo a 360\u00b0 (0\u00b0) corrisponde al nord magnetico, mentre gli angoli a 90\u00b0, 180\u00b0 e 270\u00b0 corrispondono all'est magnetico, sud magnetico e ovest magnetico rispettivamente. Pertanto, un aeroplano che viaggia a 5 miglia nautiche a est star\u00e0 viaggiando a 5 unit\u00e0 verso l'angolo di 90\u00b0.\nModelli.\nI sistemi che mostrano una simmetria radiale sono l'ambiente ideale per l'applicazione delle coordinate polari, con il punto centrale che agisce da polo. Sistemi con una forza centrale sono anche potenziali candidati all'utilizzo delle coordinate polari: questi sistemi includono i campi gravitazionali, che obbediscono alla legge dell'inverso del quadrato, come anche i sistemi con una sorgente puntiforme, come le radio antenne."}
{"id": "848372", "revid": "124811792", "url": "https://it.wikipedia.org/wiki?curid=848372", "title": "Diego Casale", "text": "Carriera.\nAttore e cabarettista, \u00e8 membro del duo comico \"Mammuth\" di Zelig Circus e autore di fiabe e spettacoli per bambini.\nLa sua formazione tocca le diverse espressioni dell'arte teatrale: dalla scrittura alla teatro-terapia, dal mimo all'espressione corporea alla clownerie.\nHa preso parte all'allestimento teatrale di grandi classici, da Luigi Pirandello a Stefano Benni per numerose compagnie teatrali e ha partecipato a spettacoli di teatro per ragazzi e numerosi programmi radiofonici.\nInoltre ha scritto e interpretato spettacoli di cabaret, tra i quali: \"Microcabaret\", \"\u00c8 la mia volta?\" in duo con Fabio Rossini.\nNumerose le sue esperienze televisive: dalla \"Melevisione\" (il Re Quercia) su RaiTre a Mtv, a Scherzi a parte passando dal mondo delle fiction \"Elisa di Rivombrosa\", delle sitcom (guest star in una puntata di \"Camera Caf\u00e9\" su Italia 1), e arrivando a Zelig Circus su Canale 5 edizione 2006.\nNel 2007 ha recitato nella miniserie televisiva \"Chiara e Francesco\", prodotta dalla Lux Vide e da Rai Fiction.\nAl cinema ha ricoperto ruoli minori in diversi film tra cui \"Brokers - Eroi per gioco\" di Emiliano Cribari, \"Un Aldo qualunque\" di Dario Migliardi, \"Non ho sonno\" di Dario Argento, \"Il trasformista\" di Luca Barbareschi e \"A/R Andata + Ritorno\" di Marco Ponti.\nNel 2014 partecipa alla seconda stagione della fiction della Rai 1 \"Fuoriclasse\".\nHa anche preso parte al video musicale degli Sugarfree \"Cromosoma\" e nel 2018 al videoclip musicale dei Dupr\u00e9 \"Tutto e subito\".\nNel 2020 \u00e8 tra i protagonisti del film \u201cAncora pochi passi\u201d di Pupi Oggiano, autore per il quale interpreta anche i successivi \u201cNel ventre dell'enigma\u201d nel 2021 e \u201cE tutto il buio che c'\u00e8 intorno\u201d nel 2022."}
{"id": "848375", "revid": "1005847", "url": "https://it.wikipedia.org/wiki?curid=848375", "title": "Elezioni regionali in Sardegna del 1994", "text": "Le elezioni regionali in Sardegna del 1994 si sono tenute il 12 e il 26 giugno, contestualmente alle europee e alle amministrative.\nL'affluenza al primo turno \u00e8 stata del 74,3%, al secondo turno del 54,4%.\nLegge elettorale.\nLa nuova legge elettorale, n\u00ba16/1992, prevede la presentazione di liste provinciali e regionali, al secondo turno vanno le liste regionali pi\u00f9 votate, con l'obiettivo di fornire un'indicazione popolare sul nuovo presidente della regione. I seggi restano comunque distribuiti secondo il sistema proporzionale per obbligo statutario.\nPalomba ottenne la maggioranza relativa dei voti ma, non avendo conseguito la maggioranza assoluta dei seggi, divenne presidente in seguito ad un accordo politico in Consiglio Regionale col Patto per l'Italia."}
{"id": "848376", "revid": "198277", "url": "https://it.wikipedia.org/wiki?curid=848376", "title": "Guido Ruffa", "text": "Carriera.\nHa studiato con Augusto Boal, musica e ritmo con Karl Potter e la commedia dell'arte e le sue maschere con Paul Andre Sagel. La sua attivit\u00e0 professionale come attore comincia gi\u00e0 nel 1981 con la compagnia Assemblea Teatro, con la quale divide il cammino fino al 1993.\nLa sua versatilit\u00e0 ha fatto s\u00ec che spaziasse con buon successo nell'ambito artistico: da presentatore a produttore, da cabarettista a regista, da autore di testi a organizzatore di manifestazioni, a speaker radiofonico.\nNumerose sono anche le sue presenze a trasmissioni televisive radiofoniche e cinematografiche. Partecipa anche ai film \"Donna d'ombra\" e \"Portami via\", vincitore del Festival nel 1994 a Venezia, per la miglior sceneggiatura. Inoltre ha partecipato nel 2000 a qualche puntata di \"Baldini e Simoni\". Nel 1994 e nel 2004 ha diretto due cortometraggi. Ha partecipato tra il 2000 e il 2007 a vari eventi di direzione di doppiaggio e varie fiction come \"R.I.S. - Delitti imperfetti\" e \"Il furto della Gioconda\". Ha condotto qualche programma radiofonico nel 1995 nel 2003, e uno in particolare su una radio locale che conduce dal 2009.\nA oggi recita in molte produzioni teatrali. In teatro ha lavorato, tra gli altri, al fianco di Ugo Gregoretti, Arnoldo Fo\u00e0 e Lindsay Kemp."}
{"id": "848380", "revid": "3115", "url": "https://it.wikipedia.org/wiki?curid=848380", "title": "Ni\u017en\u00e1 Vo\u013ea", "text": "Ni\u017en\u00e1 Vo\u013ea (in ungherese \"Als\u00f3szabados\", in tedesco \"Jakobshau\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nCitato per la prima volta nel 1310 (con il nome di \"Vola\") appartenne alla citt\u00e0 di Bardejov."}
{"id": "848386", "revid": "6923", "url": "https://it.wikipedia.org/wiki?curid=848386", "title": "Benjamin Butler", "text": "Biografia.\nDurante la Guerra di secessione americana, il suo modo di gestire la citt\u00e0 occupata di New Orleans, le sue politiche per quanto riguardava gli schiavi fuggiti dai Confederati, il suo comando inefficace nella Campagna di Bermuda Hundred del 1864 e la sconfitta nella prima battaglia di Fort Fisher (7 - 27 dicembre 1864), fecero di lui uno dei generali politici pi\u00f9 discussi e controversi della guerra.\nPer molti anni, dopo la fine della guerra civile, fu intensamente odiato dai bianchi del Sud, che gli affibbiarono il soprannome di \"Maggiordomo della bestia\" (\"Beast Butler\", dove per \"bestia\" si intende il diavolo). Nel 1875 ripropone, dopo la bocciatura del 1871, il primo Civil Rights Act (Legge federale sui diritti civili) insieme al Senatore Repubblicano Charles Sumner.\nLa norma, approvata dal Senato Federale nel febbraio dello stesso anno, fu dichiarata incostituzionale dalla Corte Suprema degli Stati Uniti nel 1883."}
{"id": "848388", "revid": "438678", "url": "https://it.wikipedia.org/wiki?curid=848388", "title": "Senso antiorario", "text": ""}
{"id": "848390", "revid": "256896", "url": "https://it.wikipedia.org/wiki?curid=848390", "title": "ECLAC", "text": ""}
{"id": "848391", "revid": "256896", "url": "https://it.wikipedia.org/wiki?curid=848391", "title": "ESCAP", "text": ""}
{"id": "848392", "revid": "256896", "url": "https://it.wikipedia.org/wiki?curid=848392", "title": "ESCWA", "text": ""}
{"id": "848393", "revid": "33528", "url": "https://it.wikipedia.org/wiki?curid=848393", "title": "Digital subscriber line", "text": ""}
{"id": "848394", "revid": "767487", "url": "https://it.wikipedia.org/wiki?curid=848394", "title": "Raslavice", "text": "Raslavice (in ungherese \"Raszlavica\", in tedesco \"Rasslawitz\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nIl comune comprende i due centri di \"Ni\u017en\u00e9 Raslavice\" e \"Vy\u0161n\u00e9 Raslavice\".\nRaslavice \u00e8 famosa in Slovacchia per le sue tradizioni folkloristiche. Ogni anno, la terza settimana di giugno vi si tiene il Festival di dance e di Musiche dello \u0160ari\u0161.\nStoria.\nNi\u017en\u00e9 Raslavice \u00e8 citato per la prima volta nel 1318 (\"Raslouicha\") come centro di colonizzazione magiara in terra slava. Sorto di fronte a Vy\u0161n\u00e9 Raslavice venne chiamato \"Magyarraszlavic\" cio\u00e8 \"Raslavice Ungherese\" proprio per distinguerla dall'originaria Raslavice, chiamata da allora \"Raslavice Slovacca\" (\"T\u00f3traszlavic\").\nVy\u0161n\u00e9 Raslavice compare, invece, nei documenti antichi per la prima volta nel 1261 (con il nome \"Razlo\"). Ambedue i centri appartennero ai nobili locali Raszlavicy/Raslavick\u00fd per poi passare nel XIX secolo agli Hedry, K\u00f6szeghy e i Winkler.\nA Raslavice nacque Benjamin Winkler (1835 \u2013 1915) geologo e cartografo."}
{"id": "848397", "revid": "438678", "url": "https://it.wikipedia.org/wiki?curid=848397", "title": "Sister Act 2 - Pi\u00f9 svitata che mai", "text": "Sister Act 2 - Pi\u00f9 svitata che mai (\"Sister Act 2: Back in the Habit\") \u00e8 un film del 1993, seguito di \"Sister Act - Una svitata in abito da suora\" del 1992.\nTrama.\nDeloris Van Cartier, abbandonati i panni da suora, riprende la sua attivit\u00e0 da showgirl dei casin\u00f2 a Reno. Una sera, durante un suo spettacolo a Las Vegas, riceve una visita delle sue amiche ex consorelle Suor Maria Patrizia, Suor Maria Roberta e Suor Maria Lazzara. Al termine dello show le invita nel suo camerino, dove viene a sapere che le suore del convento di Santa Caterina si sono trasferite nel centro di San Francisco, dove ora dirigono la Saint Francis High School, l'istituto che Deloris stessa aveva frequentato in giovent\u00f9. Le tre suore le comunicano che la Madre Superiora vuole vederla, e la convincono ad andare con loro.\nDeloris viene amorevolmente accolta dalla Madre Superiora, che dopo averle spiegato la situazione disastrosa in cui versa l\u2019istituto le propone di diventare insegnante. Deloris, dopo una iniziale esitazione, accetta l\u2019incarico: in tal modo riveste i panni da suora assumendo di nuovo l\u2019identit\u00e0 di Suor Maria Claretta. Lei e le sue amiche decidono inoltre di non rivelare la vera identit\u00e0 di Deloris per evitare lo scandalo.\nLe consorelle la conducono poi ad una visita all\u2019istituto, in cui lavora anche un gruppo di frati francescani. La sera stessa viene ufficialmente accolta nel corpo insegnante dal preside della Saint Francis, padre Maurice, e dai suoi colleghi padre Ignazio, professore di matematica, e padre Tommaso, insegnante di latino. Durante la cena fa anche conoscenza di Mr. Crisp, contabile della scuola per conto dell\u2019arcidiocesi.\nLa mattina seguente, dopo un colloquio privato col preside, Deloris-Suor Maria Claretta si reca a scuola. Facendo un giro per i corridoi, si rende conto della noia e dell'ambiente poco vivo delle lezioni degli altri colleghi religiosi. Viene poi condotta da padre Ignazio in un angusto corridoio, al termine del quale si trova l'aula di musica. Dopo un'iniziale esitazione entra in classe: la situazione che le si presenta davanti \u00e8 a dir poco sconvolgente. I ragazzi infatti, invece di fare lezione, fanno baccano e non fanno nulla. C'\u00e8 chi dorme sul banco, chi ha lo stereo per ascoltare musica a tutto volume, chi si diverte a fare rap. Suor Maria Claretta \u00e8 spaventata, ma poi riesce a farsi notare dai ragazzi. Poco dopo, alla sua domanda su cosa abbiano fatto fino a quel momento, i ragazzi ridono e una di loro, Rita, le spiega che quello di musica \u00e8 un corso \"ad uccello\" perch\u00e9 lo sorvolano: un corso cio\u00e8 dove basta solo entrare in aula tutti i giorni per essere promossi, senza bisogno di lezioni.\nLa suora decide quindi che \u00e8 venuto il momento di cambiare. Ben presto per\u00f2 incontra l'ostilit\u00e0 e lo scetticismo dei suoi nuovi alunni, che cercano in ogni modo di mandarla via, arrivando addirittura a mettere la colla sulla sua sedia.\nMaria Claretta porta i suoi ragazzi ad un centro anziani, dove lei si esibisce con le sue altre consorelle; i ragazzi restano colpiti dalla loro bravura. Quando rientrano, ha un colloquio col preside e scopre che, a causa della scarsit\u00e0 dei fondi, la scuola sta per chiudere. Il tutto sotto le orecchie di alcuni suoi alunni, venuti per ascoltare il discorso. La suora, allarmata, decide una volta per tutte di cambiare l'atteggiamento ostile dei ragazzi e in particolare di una ragazza di nome Rita Watson che, convinta di essere superiore alla sua professoressa di musica, lascia la classe.\nSuor Maria Claretta prende allora l'iniziativa di formare un coro con i suoi allievi del corso di musica. Pi\u00f9 tardi si unisce a loro anche Rita, che capisce di appartenere alla sua classe.\nIl nuovo coro fa il suo debutto nella loro scuola esibendosi con il brano \"Happy Day\", conquistando tutti i presenti. Intanto, mentre mettono in ordine un ripostiglio, Suor Maria Patrizia, Suor Maria Roberta e Suor Maria Lazzara rinvengono casualmente una serie di trofei che la Saint Francis, nel corso degli anni passati, aveva vinto in un concorso canoro. Viene cos\u00ec l'idea di iscrivere il coro di Suor Maria Claretta al concorso in modo che, in caso di vittoria, la Saint Francis rimanga aperta. Inizialmente scettici, i ragazzi accettano e iniziano le prove. Quando poi la proposta viene presentata a Padre Maurice, questi in un primo momento rifiuta, sostenendo che la scuola non ha abbastanza fondi da permettersi una gita. Suor Maria Claretta ribatte affermando invece che, nel corso degli anni in cui partecipava, la Saint Francis vinceva sempre il concorso ed inoltre, con l'eventuale vittoria, la scuola rimarrebbe aperta grazie ai soldi vinti. Il preside a questo punto si vede costretto ad accettare la proposta di Maria Claretta, raccomandandole di raccogliere il denaro necessario. Intanto Rita, mentre a casa prova la canzone da cantare al concorso, dopo una discussione con la madre Florence, riceve un no secco alla partecipazione al concorso. La madre di Rita infatti \u00e8 convinta che il canto non porti a niente nella vita, e, a malincuore, Rita rinuncia alla grande trasferta. A nulla valgono i successivi tentativi di Suor Maria Claretta di convincere la madre della ragazza a cambiare idea. Rita pi\u00f9 tardi riuscir\u00e0, grazie a una firma falsificata della madre sull'autorizzazione, a partire con loro.\nDopo la partenza dei ragazzi, nella scuola, il preside scopre da un magazine la vera identit\u00e0 di Suor Maria Claretta. A questo punto il preside, insieme a Mr. Crisp e ai frati custodi della scuola, si precipita a Hollywood per impedire lo svolgimento del concorso. Al teatro intanto \u00e8 in corso la gara. Al loro arrivo, i frati cambiano idea sulla suora e pertanto rinchiudono Mr. Crisp in un armadio per impedirgli di ritirare la scuola, mentre i ragazzi ascoltano gli altri cori in concorso. Al loro turno sorprendono l'intera platea esibendosi con una spettacolare performance di \"Joyful\" tra gospel, rap e rock. Al termine dell'esibizione, Florence, la madre di Rita, si reca dietro le quinte del teatro e si riconcilia con la ragazza.\nInfine vengono proclamati i vincitori: la Saint Francis trionfa fra la gioia generale, e grazie ai fondi ricevuti per la vittoria potr\u00e0 rimanere aperta.\nAccoglienza.\nA differenza del film precedente, \"Sister Act 2\" ottenne scarso successo di critica. Sul sito Rotten Tomatoes detiene un indice del 7% sulla critica e un 61% del gradimento del pubblico.\nIl film ha incassato 57 milioni di dollari negli Stati Uniti, contro un budget di 38 milioni.\nLa prima volta che venne mandato in onda in tv da Rai Uno, il 28 ottobre 1996, totalizz\u00f2 10.379.000 telespettatori con il 37.07 % di share.\nSequel.\nPer anni si \u00e8 parlato di un 3\u00ba capitolo della saga; inizialmente la Disney aveva intenzione di distribuire il remake di \"Sister Act\" sulla propria piattaforma streaming Disney+. Il 6 ottobre 2020, nel programma televisivo \"The Late Late Show with James Corden\", la Goldberg ha annunciato che ci sar\u00e0 una buona possibilit\u00e0 che torni nei panni di Suor Maria Claretta nel terzo capitolo della saga e che verr\u00e0 girato un film direttamente per il grande schermo. Ospite nella puntata dell'11 ottobre 2020 di Che tempo che fa, Whoopi Goldberg ha confermato che si far\u00e0 il terzo capitolo di \"Sister Act\", la cui sceneggiatura \u00e8 attualmente in fase di scrittura.\nL'11 dicembre 2020 durante l\u2019Investor Day, la Disney ufficializza che la pellicola arriver\u00e0 in esclusiva sulla piattaforma streaming Disney+."}
{"id": "848398", "revid": "71433", "url": "https://it.wikipedia.org/wiki?curid=848398", "title": "Sister Act 2", "text": ""}
{"id": "848402", "revid": "3115", "url": "https://it.wikipedia.org/wiki?curid=848402", "title": "Ni\u017en\u00e1 Polianka", "text": "Ni\u017en\u00e1 Polianka (in ungherese \"Als\u00f3pagony\", in tedesco \"Unterpollensdorf\", in ruteno \"Ni\u017ena Poljanka\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nCitato per la prima volta nel 1295 come localit\u00e0 in cui si amministrava la giustizia secondo il diritto germanico, nel 1435 pass\u00f2 alla Signoria di Makovica. Nel XV secolo venne ripopolato in parte con coloni ruteni chiamati localmente \"Vala\u0161k\u00fd\" (Valacchi). "}
{"id": "848404", "revid": "1318658", "url": "https://it.wikipedia.org/wiki?curid=848404", "title": "Comuni del Benin", "text": "I comuni del Benin costituiscono la suddivisione territoriale di secondo livello del Paese, dopo i dipartimenti, e ammontano a 77; ciascuno di essi si suddivide ulteriormente in \"arrondissement\"."}
{"id": "848405", "revid": "3115", "url": "https://it.wikipedia.org/wiki?curid=848405", "title": "Nemcovce (Bardejov)", "text": "Nemcovce (in ungherese \"Tapolyn\u00e9metfalu\", in tedesco \"Deutschendorf an der T\u00f6pl\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio venne fondato da coloni tedeschi nel 1427. All'epoca la giustizia veniva impartita secondo il diritto germanico. Fino al XIV secolo appartenne alla Signoria di Ku\u010d\u00edn per poi passare ai Per\u00e9nyi e quindi, nel 1622 ai R\u00e1k\u00f3czi. "}
{"id": "848409", "revid": "767487", "url": "https://it.wikipedia.org/wiki?curid=848409", "title": "Mokroluh", "text": "Mokroluh (in ungherese \"Tapolys\u00e1rpatak\", in tedesco \"Nassewiesen\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1277 (con il nome di \"Mokurlang\"). All'epoca apparteneva alla Signoria di Smilno-Makovica che nel 1355 vi costru\u00ec un mulino che doveva servire l'intera zona. In seguito a causa delle varie dispute il villaggio fu coinvolto in numerosi saccheggi."}
{"id": "848413", "revid": "36426", "url": "https://it.wikipedia.org/wiki?curid=848413", "title": "Castello di Montorio (Sorano)", "text": "Il castello di Montorio \u00e8 una struttura fortificata situata nel borgo medievale di Montorio, nel territorio comunale di Sorano, in provincia di Grosseto.\nStoria.\nIl complesso sorse in epoca medievale come rocca aldobrandesca, ed era uno dei tanti possedimenti che la nobile famiglia aveva nella zona. Tuttavia, gi\u00e0 nel corso del Duecento, gli Aldobrandeschi cedettero il complesso in usufrutto agli Ottieri, signori locali tra i quali \u00e8 ricordato il conte Bartolomeo.\nSuccessivamente, a seguito di varie lotte con Orvieto per il dominio su Montorio, il castello rimase sempre in possesso della famiglia Ottieri, pur continuando a risentire delle influenze degli Aldobrandeschi in epoca tardomedievale e della repubblica di Siena durante il periodo rinascimentale.\nIl luogo rimase sotto la giurisdizione della contea di Castell'Ottieri fino agli inizi del Seicento, epoca in cui venne inglobato nel Granducato di Toscana, pur rimanendo formalmente indipendente e sotto il controllo degli stessi Ottieri fino all'estinzione della famiglia. Sul finire del XV secolo vi si svolse la battaglia tra Aragonesi e i baroni ribelli.\nPassato nel territorio granducale, il castello venne ceduto a privati e trasformato in fattoria fortificata.\nIl castello fu donato in perpetuo da Ottone I imperatore con Diploma del 19 agosto 967 emesso da Viterbo in favore di Raynerius Lotherius signore di castell'Ottieri e suoi eredi e successori maschi. Su questo castello gli Aldobrandeschi vantarono lungamente \"alcuni diritti\", forse di origine dotale, tuttavia, il feudo rimase sempre nel dominio degli Ottieri fino alla estinzione della casa avvenuta con Lottario di Francesco Maria di Lotario e di Olimpia di Andrea Maidalchini sposato con Dorothea di Cristofano de' Vecchi e di Girolama Orlandini deceduto in Roma senza prole il 24 marzo 1789, per cui, Montorio e Sopano per disposizione di fedecommesso di casa Ottieri pass\u00f2 al marchese Benedetto di Giancorrado di Leonida Orsini e di Cristina di Cesare Colonna sposato con Minerva di Francesco Maria Ottieri e di Olimpia di Andrea Maidalchini, sorella, quest'ultima, del suddetto ultimo rampollo di tale casa, deceduto anch'egli in Roma senza prole il 18 gennaio 1797. Il subentro nel detto fedecommesso pass\u00f2 a uno dei rami della casa Della Ciaia di Siena, che ne propose la cessione di Montorio e Sopano (quest'ultimo accorpato a Montorio) al granduca di Toscana Ferdinando III, il quale, con suo motuproprio del 18 novembre 1797 accett\u00f2 ed eresse questo feudo in marchesato granducale col titolo di marchese in favore di Angelo Ottieri della Ciaja, suoi eredi e successori. L'iter burocratico della vicenda non pot\u00e9 giungere a conclusione per la fuga da Firenze del detto granduca in seguito alla occupazione napoleonica della Toscana, pertanto, la sua definizione rimase giacente tra le \"pratiche sospese\" ma non giunse a conclusione neppure dopo la restaurazione dello stesso granduca poich\u00e9, tornato in carica, costui conferm\u00f2 le leggi napoleoniche che abolivano i feudi e convertivano i fedecommessi in eredit\u00e0 a favore di coloro che ne godevano il possesso al momento dell'entrata in vigore delle stesse. Angelo Ottieri della Ciaja, unico erede secondo le nuove leggi e non pi\u00f9 vincolato dalle disposizioni del fedecommesso, agli inizi del XIX secolo cedette Montorio e Sopano alla famiglia Selvi di Sorano imparentata con la casa di sua moglie Anna Maria Finetti.\nDescrizione.\nIl castello di Montorio si presenta, nel complesso, come una fattoria fortificata, a seguito della trasformazione postseicentesca.\nLa struttura si articola ad \"L\", il cui vertice \u00e8 costituito da una torre ribassata a sezione circolare che coincide con l'angolo sud-orientale delle mura che delimitano il borgo. Le pareti si presentano interamente rivestite in conci di tufo e, sul lato esterno, coincidono con un breve tratto della cortina muraria; si conservano alcuni elementi stilistici del periodo medievale nonostante i rifacimenti successivi.\nAll'interno del borgo, i due corpi di fabbrica del castello delimitano un cortile in cui \u00e8 collocato il pozzo, che in passato funzionava come cisterna: quest'ultimo \u00e8 decorato con alcuni specchi che originariamente erano collocati presso il castello di Sopano."}
{"id": "848417", "revid": "1781667", "url": "https://it.wikipedia.org/wiki?curid=848417", "title": "Mikul\u00e1\u0161ov\u00e1", "text": "Mikula\u0161ov\u00e1 (in ungherese \"Mikl\u00f3sv\u00f6lgye\", in tedesco \"Nickelshau\", in ruteno \"Nik\u013eova\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nCitato per la prima volta nel 1414 (con il nome di \"Nikelshaw\") deriva il suo nome da un certo Nickel di Pre\u0161ov che lo cedette alla Signoria di Makovica. Nel XVII secolo venne ripopolato in parte con coloni ruteni."}
{"id": "848418", "revid": "36426", "url": "https://it.wikipedia.org/wiki?curid=848418", "title": "Rocca di Montevitozzo", "text": "La Rocca di Montevitozzo, o La Roccaccia, \u00e8 situata nella parte nord-occidentale del territorio comunale di Sorano (GR), presso la frazione di Montevitozzo.\nStoria.\nSorto nel Medioevo come antico castello della famiglia Aldobrandeschi, Montevitozzo divenne in seguito oggetto di contesa tra gli Ottieri di Montorio, legati agli Aldobrandeschi, e gli Orvietani che miravano ad allargare i propri domini nella parte sud-orientale dell'attuale provincia di Grosseto.\nNel Quattrocento pass\u00f2 sotto il controllo dei Senesi, a seguito di accordi intercorsi con gli Ottieri e alla contemporanea rinuncia del comune di Orvieto alle precedenti mire espansionistiche. Successivamente, la Repubblica di Siena cedette il complesso agli Orsini di Pitigliano, che la inglobarono nella loro contea.\nAgli inizi del Seicento, Montevitozzo pass\u00f2 nelle mani dei Medici che lo inglobarono nel Granducato di Toscana.\nDescrizione.\nLa fortificazione si presenta, attualmente, sotto forma di imponenti ruderi che, dall'omonima vetta, dominano gran parte del territorio di Sorano e di Castell'Azzara.\nSono ben visibili i resti parziali di una doppia cinta muraria, dove le mura esterne si articolano attorno al crinale, mentre quelle interne racchiudono l'area quadrangolare dove sorge la rocca propriamente detta; dell'antica rocca si conserva soltanto il possente basamento in pietra a sezione quadrata di una struttura che doveva essere la torre di avvistamento."}
{"id": "848420", "revid": "767487", "url": "https://it.wikipedia.org/wiki?curid=848420", "title": "Marha\u0148", "text": "Marha\u0148 (in ungherese \"Margonya\", in tedesco \"Margenau\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1277. All'epoca appartenne a numerosi piccoli feudatari della zona finch\u00e9 nel 1299 pass\u00f2 agli Aba che con i villaggi di Brezov e Lascov costituirono la Signoria di Marha\u0148. Nel XVI secolo pass\u00f2 ai B\u00e1thory e nel secolo successivo ai Desseffwy che lo mantennero fino al XIX secolo."}
{"id": "848422", "revid": "599013", "url": "https://it.wikipedia.org/wiki?curid=848422", "title": "Zou", "text": "Zou pu\u00f2 riferirsi a:"}
{"id": "848423", "revid": "834", "url": "https://it.wikipedia.org/wiki?curid=848423", "title": "X-10", "text": ""}
{"id": "848425", "revid": "3115", "url": "https://it.wikipedia.org/wiki?curid=848425", "title": "Lascov", "text": "Lascov (in ungherese \"L\u00e1sz\u00f3\", in tedesco \"Deutschwald\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1370 (con il nome di \"Lazdouch\") quando venne ceduto da Marha\u0148 ai conti Aba. Nel XIX secolo pass\u00f2 ai Dessewffy. \nSecondo la leggenda il nome del villaggio deriva dal nome del suo fondatore il borgomastro e sculteto Las.\nDiede i natali all'umanista e presbitero Johannes Lazo."}
{"id": "848426", "revid": "254059", "url": "https://it.wikipedia.org/wiki?curid=848426", "title": "Villa Orsini", "text": "Villa Orsini \u00e8 una storica villa situata nel territorio comunale di Sorano (GR), presso il centro della frazione rurale di Montevitozzo. \nStoria.\nIl complesso sorse nel tardo Quattrocento, nel luogo in cui quasi certamente esisteva una preesistente struttura di epoca medievale.\nIl luogo divenne una residenza rurale estiva degli Orsini, che vi si ritiravano per trascorrere giorni di vacanza, lasciando temporaneamente i luoghi simbolo del loro potere all'interno della contea (Palazzo Orsini di Pitigliano e la Fortezza Orsini di Sorano).\nCon la caduta della contea di Pitigliano avvenuta agli inizi del Seicento, il complesso di Villa Orsini segu\u00ec il destino di tutti gli altri beni di possesso dell'omonima famiglia, passando di propriet\u00e0 ai Medici, granduchi di Toscana, ed entrando a far parte territorialmente del loro granducato.\nDa allora la villa, nonostante venisse concessa ai Barbolani di Montauto durante il Seicento, inizi\u00f2 a perdere il prestigio che era riuscita a raggiungere nei secoli precedenti, divenendo una semplice propriet\u00e0 ai confini sud-orientali del Granducato di Toscana; in seguito, dopo essere tornata tra le propriet\u00e0 granducali, fu venduta a privati e, nel corso degli ultimi secoli, ha subito diverse modifiche che ne hanno alterato l'originario aspetto.\nDescrizione.\nVilla Orsini \u00e8 situata nella piazza principale della frazione rurale di Montevitozzo, che un tempo era costituita unicamente dalla residenza ursinea e dall'attigua chiesa di San Giacomo, edificio religioso di origini medievali, ma completamente ricostruito negli anni sessanta del XX secolo.\nLa villa conserva soltanto parzialmente l'originario aspetto di fattoria residenziale in stile rinascimentale; molto caratteristiche sono le strutture murarie rivestite in conci di tufo, che contraddistinguono gran parte degli edifici storici dell'intera zona. \nIl complesso, a pianta rettangolare, \u00e8 preceduto da un avancorpo con porticato, affiancato da un torrino laterale, di cui si conserva l'originaria base in pietra; le restanti parti sono andate completamente modificate o distrutte."}
{"id": "848427", "revid": "767487", "url": "https://it.wikipedia.org/wiki?curid=848427", "title": "Malcov", "text": "Malcov (on ungherese \"Malc\u00f3\", in tedesco \"Maltzau\", in ruteno \"Malciv\" o \"Malcov\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1388 (\"Malczow\") come oggetto di una donazione reale ai feudatari di Polanoviec. Vi nacque l'omonima Signoria locale che acquist\u00f2 anche i villaggi di Gerlachov, Hrabsk\u00e9 e Venecia. Nel XV secolo pass\u00f2 ai Kapy, nel XVIII secolo ai Pulszky e nel XIX secolo agli Anhalt."}
{"id": "848428", "revid": "125138130", "url": "https://it.wikipedia.org/wiki?curid=848428", "title": "Moony", "text": "Biografia.\nCresciuta a Venezia, \u00e8 emersa inizialmente come cantante nell'ambiente delle discoteche locali.\nMonica, o meglio Moony come viene chiamata da amici e parenti, si appassiona alla musica ascoltando la collezione di dischi del fratello, soprattutto i grandi classici soul degli anni '70-'80; il padre era un batterista jazz.\nSuccessivamente ha collaborato ad alcuni singoli del dj e produttore Cristiano Spiller.\nIl suo primo successo \u00e8 stato \"Point of View\" come membro del gruppo DB Boulevard.\nQuesta canzone divenne famosa nell'ambito della scena dance europea, e raggiunse il primo posto dell'ambita classifica americana dance di Billboard e diede ai DB Boulevard il merito di essere stato il primo gruppo musicale italiano ad essere nominato agli MTV Europe Music Awards.\nNel 2002 ha avviato la sua carriera solista producendo il suo primo album \"Lifestories\", uscito l'anno successivo e anticipato da singoli come \"Dove (I'll Be Loving You)\" e \"Acrobats (Looking for Balance)\".\nNel giugno 2006 ha lanciato un nuovo singolo, intitolato \"For Your Love\", seguito due anni dopo, nel giugno 2008, dal brano \"I Don't Know Why\". Le due tracce sono state incluse nell'album \"4 Your Love\", pubblicato nel 2009 in Giappone, comprendente nuovo e vecchio materiale."}
{"id": "848429", "revid": "287204", "url": "https://it.wikipedia.org/wiki?curid=848429", "title": "Reduce (libro)", "text": "Reduce \u00e8 un libro scritto da Giovanni Lindo Ferretti e pubblicato da Mondadori nel 2006. Il racconto tratta di una esistenza cominciata nella casa di campagna dei nonni sull'Appennino emiliano che s'intreccia con altre culture e civilt\u00e0 attraverso i numerosi viaggi che hanno portato l'autore, ex leader della band CCCP poi divenuta CSI e oggi voce e coautore dei testi della formazione PGR, nel Sahara dell'Algeria, nella Lisbona della Rivoluzione dei garofani, in Jugoslavia e Mongolia, nella Germania del Muro di Berlino, a Gerusalemme. Un romanzo che racconta le tappe di una vita come se fosse un viaggio, in cui l'esistenza personale si collega al mondo globale. Ferretti riscopre attraverso i viaggi la strada di casa, quella che lo riporter\u00e0 sulle montagne della sua terra, ad allevare cavalli.\nL'opera \u00e8 corredata da disegni e fotografie."}
{"id": "848432", "revid": "36426", "url": "https://it.wikipedia.org/wiki?curid=848432", "title": "Rocca di Fregiano", "text": "La Rocca di Fregiano \u00e8 situata nella parte settentrionale del territorio comunale di Sorano (GR), a sud-ovest della frazione di San Valentino.\nStoria.\nLa fortificazione sorse durante il periodo medievale su uno sperone di tufo, in posizione dominante rispetto alle vallate che solcano l'Area del Tufo nel territorio soranese; svolgeva, certamente, funzioni di avvistamento e di difesa.\nNel corso del tempo, la posizione strategica di ubicazione della fortificazione determin\u00f2 varie contese tra i signori locali, gli Ottieri e i Baschi, oltre ad essere al centro delle mire espansionistiche del comune di Orvieto.\nLe varie lotte per il controllo della rocca portarono ad un suo abbandono definitivo in epoca rinascimentale, quasi certamente a conclusione di un assedio che arrec\u00f2 ingenti danni alla struttura.\nDescrizione.\nLa Rocca di Fregiano si presenta attualmente sotto forma di ruderi, oramai quasi completamente nascosti dalla fitta vegetazione del poggio.\n\u00c8 ben identificabile una struttura a sezione quadrangolare, rivestita in conci di tufo, che costituiva la torre di avvistamento, dove sono visibili alcune feritoie ad altezza diversa; la parte sommitale \u00e8 oramai completamente crollata."}
{"id": "848433", "revid": "767487", "url": "https://it.wikipedia.org/wiki?curid=848433", "title": "Lukov (Slovacchia)", "text": "Lukov (in ungherese \"Luk\u00f3\", in tedesco \"Dornau\", in ruteno \"Lukiv\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1264 come localit\u00e0 in cui la giustizia veniva amministrata secondo il diritto germanico. Nel 1355 pass\u00f2 alla Signoria di Nov\u00fd Hrad. Nel XVIII secolo vi furono aperti dei piccoli bagni termali. Nel XIX secolo pass\u00f2 agli Aspremont, ed infine ai conti Anhalt. Nel XVII secolo venne ripopolato in parte con coloni ruteni.\nDel comune di Lukov fa parte la vicina frazione di \"Venecia\" (in ungherese \"Ven\u00e9ce\", in tedesco \"Venedig\", in ruteno \"Venecyja\") chiamata cos\u00ec in relazione alla citt\u00e0 di Venezia e che, secondo la leggenda, venne fondata da coloni provenienti dalla Savoia nel XIII secolo, allora erroneamente considerata dai locali parte dei territori della Serenissima.\nIl villaggio di Lukov conserva una chiesa in legno del XVIII secolo."}
{"id": "848435", "revid": "125661730", "url": "https://it.wikipedia.org/wiki?curid=848435", "title": "Una valigia tutta blu", "text": "Una valigia tutta blu \u00e8 stato un variet\u00e0 televisivo della Rete 1 condotto da Walter Chiari in prima serata dal 30 giugno al 25 agosto 1979.\nIl programma.\nRegistrato negli studi di Napoli, \"Una valigia tutta blu\" rappresent\u00f2 la penultima conduzione in Rai di Walter Chiari.\nL'attore, coadiuvato da Augusto Martelli, ospit\u00f2 - tra gli altri - la nuova generazione di cantautori italiani, alcuni dei quali destinati ad un grande successo, altri ad una carriera pi\u00f9 effimera: nel corso delle puntate sfilano artisti quali Franco Fanigliulo (che si produce in un monologo ed interpreta \"Buffone\"), il complesso dei Limousine (\"Malgrado te, malgrado noi\"), Vasco Rossi (\"Albachiara\"), Amedeo Minghi (\"Di pi\u00f9\"), Rino Gaetano (\"Resta vile, maschio, dove vai?\" e \"Ahi, Maria\") oltre a un'inedita Patty Pravo (\"Autostop\") e Marcella Bella (\"Lady Anima\"). Tra gli ospiti da ricordare vari artisti popolari in quel periodo: Dee D. Jackson (\"Fireball\"), Collage (\"Un'altra estate/Mania\"), La Bottega dell'Arte (\"L'avventura\"), Daniel Sentacruz Ensemble (\"Blu\"), Pooh (\"Io sono vivo\").\nOspite fissa del programma era Iva Zanicchi che, accompagnata dal maestro Augusto Martelli, si esibiva in alcuni momenti musicali e cantava dei suoi successi, riarrangiati dallo stesso Martelli in chiave moderna, ed era sua anche la sigla finale del programma, \"La valigia\" (i cui autori erano Luigi Albertelli e Bruno Tavernese)."}
{"id": "848436", "revid": "729019", "url": "https://it.wikipedia.org/wiki?curid=848436", "title": "Franz Sigel", "text": "Insegnante, giornalista e politico, fu un generale dell'Unione nella Guerra civile americana.\nNella cultura di massa.\nSigel compare nel film del 2014 \"Field of Lost Shoes\", diretto da Sean McNamara, rivestendo il ruolo di comandante dell'Unione durante la battaglia di New Market."}
{"id": "848439", "revid": "122392229", "url": "https://it.wikipedia.org/wiki?curid=848439", "title": "Dietmar Beiersdorfer", "text": "Difensore centrale che segnava spesso di testa, ha trascorso gran parte della carriera in Bundesliga, per poi concluderla in Italia nella .\nCarriera.\nInizia a giocare per alcune squadre locali come TSC Cadolzburg, TSV Altenberg, poi nel 1985 passa all'Oberligisten SpVgg F\u00fcrth, dove viene notato dagli osservatori dell'Amburgo, che lo acquistano assieme al suo amico Manfred Kastl. Beiersdorfer guadagna velocemente un posto da titolare e contribuisce alla vittoria della Coppa di Germania.\nNel 1992, dopo 174 partite in Bundesliga e 14 gol, a essere ceduto al dove collezioner\u00e0 64 presenze sino al 1996. Dopo una breve esperienza al viene acquistato l'anno seguente dalla , che al termine della stagione retrocede in Serie B.\nNel corso della sua carriera Beiersdorfer ha giocato una partita per la , la sfida casalinga contro il del 5 maggio 1991.\nDopo il suo ritiro ha seguito un corso di \"business management\" ed \u00e8 entrato a far parte del direttivo dell'Amburgo."}
{"id": "848443", "revid": "767487", "url": "https://it.wikipedia.org/wiki?curid=848443", "title": "Lukavica (Pre\u0161ov)", "text": "Lukavica (in ungherese \"Kislank\u00e1s\", in tedesco \"Laukendorf\" o \"Laukowitz\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1449 e appartenne sempre alla citt\u00e0 di Bardejov. "}
{"id": "848451", "revid": "767487", "url": "https://it.wikipedia.org/wiki?curid=848451", "title": "Lop\u00fachov", "text": "Lop\u00fachov (in ungherese \"Lapos\", in tedesco \"Sch\u00f6neck\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1345 (con i nomi di \"Lapuhus\" e \"Lapuchus\") come possedimento della citt\u00e0 di Raslavice. Nel XVIII secolo pass\u00f2 ai Pulszky."}
{"id": "848452", "revid": "110157", "url": "https://it.wikipedia.org/wiki?curid=848452", "title": "Livovsk\u00e1 Huta", "text": "Livovsk\u00e1 Huta (in ungherese \"Liv\u00f3huta\", in tedesco \"H\u00fctten\", in ruteno \"Livivska Huta\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 sorto nel 1773 come piccolo centro per la produzione del vetro. Appartenne alla Signoria di Hertn\u00edk per poi passare nel XVIII secolo agli Anhalt. "}
{"id": "848454", "revid": "287204", "url": "https://it.wikipedia.org/wiki?curid=848454", "title": "Rio Maggiore (Bologna)", "text": "Il Rio Maggiore \u00e8 un corso d'acqua affluente di sinistra del tratto montano del fiume Reno, in provincia di Bologna, lungo circa 6 chilometri con bacino di 16,4 chilometri quadrati, nel quale vi si getta di fronte alla Stazione Ferroviaria di Porretta Terme, dopo averne attraversato, opportunamente regimato e canalizzato, con corso a briglie e gradoni fra cospicui muraglioni laterali, l'intero centro storico.\nPercorso.\nNasce da un ventaglio di rii e torrenti fra il monte Tresca (1.473\u00a0m), il monte Cavallo (1.471\u00a0m) ed il monte dei Boschi (1.383\u00a0m), ma la sua vera sorgente \u00e8 considerata quella posta sotto la cima del monte Cavallo a circa 1.400\u00a0m di altitudine.\nScende, precipite per l'intero corso, per una vallata ampia che, poi, s'incassa, ricevendo da destra e, specialmente da sinistra, numerosi piccoli affluenti.\nAffluenti.\nDa sinistra nell'ordine riceve:\nDa destra l'unico affluente di una certa importanza \u00e8 il rio di Fona, lungo 2\u00a0km, che scende dalle pendici settentrionali del Sasso della Corona (1.041\u00a0m) e si getta nel Rio Maggiore all'ingresso di questi nell'abitato di Porretta Terme, lambendo alla base il caratteristico Monte della Croce (483\u00a0m); fra i tributari di destra, tuttavia, merita menzione anche il brevissimo rio che scaturisce dalla celebre Fontana di Conizzo (sull'altopiano che si estende fra le cime del Monte di Granaglione e del Monte dei Prati, sopra l'abitato di Granaglione), citata anche negli scritti settecenteschi dello storico della montagna bolognese Serafino Calindri, per la sua freschezza, per le propriet\u00e0 medicamentose (essendo ricca di ferro) e per essere al servizio di un antico eremitorio da cui, poi, trasse origine il non lontano Santuario della Madonna di Calvigi, oggi accessibile dalla carrozzabile fra Granaglione e la sua frazione di Boschi.\nRegime.\nIl regime idraulico \u00e8 marcatamente torrentizio con forti magre estive ed improvvise e grandi piene primaverili ed autunnali: a differenza degli altri affluenti montani del Reno di analoga lunghezza e superficie di bacino (Maresca, Orsigna, Randaragna), il Rio Maggiore drena zone mediamente meno elevate, soggette a minori precipitazioni piovose e nevose e caratterizzate da terreni pi\u00f9 impermeabili; inoltre in estate le magre sono sensibilmente accentuate della captazione di alcune sorgenti a servizio dell'abitato di Porretta Terme e di sue frazioni, fra cui \"Castelluccio\", \"Capugnano\", \"Piazza\", \"Le Croci\", ecc. Ci\u00f2 non di meno, il torrente non resta mai completamente asciutto (si pu\u00f2 stimare una portata minima assoluta dell'ordine di 20 litri/s, ma le magre ordinarie sono dell'ordine di 0,3\u00a0m\u00b3/s e la portata media annua \u00e8 stimabile un po' superiore a 1\u00a0m\u00b3/s), anche perch\u00e9 direttamente o indirettamente alimentato da alcune delle numerose sorgenti termali che caratterizzano la localit\u00e0 di Porretta Terme. Nelle piene, tuttavia, possono essere raggiunti valori assai elevati (anche 20\u00a0m\u00b3/s in quelle ordinarie, 36\u00a0m\u00b3/s in quelle trentennali e 48\u00a0m\u00b3/s in quelle bicentennali); anzi, in passato, l'abitato di Porretta Terme fu pi\u00f9 volte invaso dalle acque impetuose delle piene, prima dell'esecuzione, all'inizio del XX secolo, di cospicue opere di rimboschimento del bacino (alle pendici del Monte Cavallo, del Monte Piella, ecc.) e di realizzazione delle briglie e canalizzazioni murarie che caratterizzano l'intero tragitto di oltre 1\u00a0km all'interno dell'abitato di Porretta Terme.\nStoria.\nLe opere di rimboschimento di vaste zone del bacino e di sistemazione idraulica del corso d'acqua e di numerosi suoi affluenti furono realizzate prima ad opera di Societ\u00e0 private, poi ad opera del Corpo Forestale dello Stato che costru\u00ec anche il Rifugio di monte Cavallo a 1.283 metri, presso il Passo Tre Croci, 1.281\u00a0m, che mette in comunicazione la valle del Rio Maggiore con quella del Randaragna."}
{"id": "848460", "revid": "1781667", "url": "https://it.wikipedia.org/wiki?curid=848460", "title": "Livov", "text": "Livov (in ungherese \"Kavicsos\", in tedesco: \"Liwau\" o \"Liwhof\", in ruteno \"Liviv\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1600 (\"Lyuo\"). Appartenne alla Signoria di Hertn\u00edk per poi passare nel XVIII secolo agli Anhalt. All'epoca i suoi abitanti si specializzarono come abili vetrai. "}
{"id": "848462", "revid": "1005847", "url": "https://it.wikipedia.org/wiki?curid=848462", "title": "Prefetture del Togo", "text": "Le prefetture del Togo (in francese: \"pr\u00e9fectures\") sono la suddivisione territoriale di secondo livello del Paese, dopo le regioni, e sono pari a 30. La capitale, Lom\u00e9, costituisce un ente territoriale a s\u00e9 stante, avendo lo status amministrativo speciale di comune (\"commune\").\nLista.\nRegione Marittima.\nAlla Regione Marittima appartiene anche il comune di Lom\u00e9 (373.000 abitanti)."}
{"id": "848464", "revid": "76652", "url": "https://it.wikipedia.org/wiki?curid=848464", "title": "NGC 6654", "text": "NGC 6654 \u00e8 una galassia a spirale barrata, vista pressoch\u00e9 di fronte, alquanto diffusa e arrotondata di forma, moderatamente luminosa, il \"bulge\" \u00e8 alquanto luminoso ed esteso per circa 40 secondi d'arco; l'alone galattico \u00e8 molto pi\u00f9 vasto, circa 1,7 primi d'arco, difficilmente distinguibile con chiarezza, infatti ad ingrandimenti non troppo spinti \u00e8 necessaria una \"visione distolta\" per percepirlo. \nL'orientazione della galassia \u00e8 pressoch\u00e9 precisa da Nord verso Sud. \u00c8 presente una piccola barra luminosa in direzione NNE-SSW.\nLa stellina posta circa 2',4 in direzione Ovest \u00e8 la GSC 4441:65, di magnitudine 10,87, una stella doppia la cui compagna \u00e8 di 14\u00b0magnitudine. Altra stella rilevante di campo, circa 5' in direzione Sudest, \u00e8 la GSC 4438:1401 di magnitudine 9,7.\nLa stella pi\u00f9 luminosa di questa plaga un po' deserta della costellazione del Dragone \u00e8 la stella binaria \u03c7 Dra, situata a ben 27' a Sudovest dalla galassia, di magnitudine 3,55 e tipo spettrale F7v alle coordinate e .\nDa non confondere come una supernova la stella prospettica della nostra galassia situata solo 8\" ad ovest del \"bulge\", in pieno alone galattico; si tratta della USNOA2 1575-03958027, di magnitudine 13,1 e coordinate e ."}
{"id": "848465", "revid": "110157", "url": "https://it.wikipedia.org/wiki?curid=848465", "title": "Lipov\u00e1 (Pre\u0161ov)", "text": "Lipov\u00e1 (in ungherese \"Tapolylipp\u00f3\", in tedesco \"Lindendorf in der Nieder\", in ruteno \"Lypova\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1567 come possedimento della Signoria di Makovica. "}
{"id": "848466", "revid": "31886", "url": "https://it.wikipedia.org/wiki?curid=848466", "title": "UGC 11238", "text": ""}
{"id": "848467", "revid": "31886", "url": "https://it.wikipedia.org/wiki?curid=848467", "title": "PGC 61833", "text": ""}
{"id": "848468", "revid": "767487", "url": "https://it.wikipedia.org/wiki?curid=848468", "title": "Regione di carica spaziale", "text": "Nella fisica dei semiconduttori, la regione di carica spaziale, anche detta strato, regione o zona di svuotamento \u00e8 uno spazio isolante all'interno di un semiconduttore drogato.\nIl drogaggio induce nel semiconduttore un eccesso di elettroni liberi o di lacune che si comportano da portatori di carica permettendo il passaggio di corrente; nella regione di svuotamento, gli elettroni liberi e le lacune si ricombinano annientandosi e il trasporto di carica cessa.\nRegione di carica spaziale nelle giunzioni p-n.\nLe regioni di carica spaziale si formano normalmente in prossimit\u00e0 delle giunzioni p-n fra due semiconduttori di diverso tipo.\nPortando in contatto un semiconduttore di tipo p con uno di tipo n, le lacune del primo tendono a fluire nel secondo, e viceversa gli elettroni liberi del semiconduttore di tipo n invadono il semiconduttore di tipo p.\nA provocare questa diffusione \u00e8 l'energia termica delle particelle.\nGli elettroni liberi e le lacune in vicinanza della giunzione si ricombinano con le loro controparti lasciando cos\u00ec ionizzati gli strati adiacenti di materiale: negativamente dalla parte del semiconduttore di tipo p, positivamente dalla parte del semiconduttore di tipo n.\nSi genera perci\u00f2 un campo elettrico che si oppone ad un ulteriore scambio di portatori di carica.\nAppena l'intensit\u00e0 del campo elettrico \u00e8 tale da contrastare la diffusione dei portatori di carica, si instaura nella giunzione p-n un equilibrio termico stabile.\nLa regione di carica spaziale compresa dal campo elettrico risulta di fatto svuotata da portatori e si comporta dunque come un isolante.\nCampo elettrico.\nPer calcolare il campo elettrico nella regione, integreremo l'equazione di Poisson in una dimensione:\nLa densit\u00e0 delle cariche \u00e8 legata al drogaggio. Nell'ipotesi che sia uniforme:\nIntegrando l'equazione di Poisson:\ned imponendo le condizioni al contorno:\notteniamo:\nTensione.\nLa tensione, nell'ipotesi di drogaggio uniforme, si ottiene integrando il campo elettrico lungo la regione:\nimponendo le condizioni al contorno:\notteniamo:\nLa differenza di tensione ai bordi della regione di svuotamento risulta:\nPossiamo semplificare ulteriormente ricordando che nell'equilibrio elettrostatico la regione \u00e8 nel complesso neutra, e la carica positiva nella zona n \u00e8 uguale alla carica negativa nella zona p:\nTensione di built-in.\nLa tensione di built-in \u00e8 la tensione che si crea ai bordi della regione di carica spaziale, in una giunzione p-n, all'equilibrio elettrostatico, e in assenza di tensioni esterne applicate. Ma ai morsetti metallici di un diodo, ad esempio, non pu\u00f2 essere misurata a causa dell'effetto Volta: essi presenteranno una tensione nulla.\nPu\u00f2 essere ottenuta dalle equazioni di drift-diffusion, considerato che nella regione non scorre corrente:\nda cui l'equazione differenziale:\nche integrata ottiene:\ndove la tensione termica \u00e8 (Relazione di Einstein\u2013Smoluchowski):\nSi giunge alla prima formula ricordando che:\nLarghezza della regione.\nLa larghezza \u00e8 proporzionale alla radice della tensione inversa applicata.\nSe la giunzione p-n viene polarizzata con una tensione inversa formula_17, ai bordi della regione di carica si trova una tensione formula_18. Basta risolvere per formula_19 e formula_20 le espressioni della tensione nella regione per ottenere:\ne\nCapacit\u00e0 di svuotamento.\nLa regione di carica spaziale presenta un comportamento capacitivo non lineare. Questo \u00e8 dovuto al fatto che la carica presente dipende dalla tensione, ma con una proporzionalit\u00e0 non lineare. Infatti variando la tensione, varia la larghezza della regione, e quindi la carica, ma secondo una radice della tensione. In generale essa sar\u00e0 uguale a:\ndove \"n\" \u00e8 pari a 2 (radice quadrata) nel caso di drogaggio uniforme, e giunzione p-n \"brusca\", oppure \u00e8 pari a 3 nel caso di drogaggio graduale.\nPossiamo calcolare la capacit\u00e0 di piccolo segnale derivando la carica rispetto alla tensione applicata:\nNel caso di drogaggio uniforme si ha:\ndove formula_26 \u00e8 l'area della giunzione.\nInoltre:\nInfine, moltiplicando, e definendo formula_28, per considerare una polarit\u00e0 concorde alla polarizzazione diretta:\nPossiamo definire il coefficiente formula_30 come la capacit\u00e0 di svuotamento per formula_31:\nApplicazioni.\nIl funzionamento di componenti elettronici come diodi, transistor a giunzione bipolare, transistor ad effetto di campo e diodi varicap si fonda sui fenomeni elettrici che hanno luogo nella regione di carica spaziale."}
{"id": "848469", "revid": "3115", "url": "https://it.wikipedia.org/wiki?curid=848469", "title": "Lenartov", "text": "Lenartov (in ungherese \"L\u00e9n\u00e1rt\u00f3\", in tedesco \"Lenardshau\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1543 come possedimento della Signoria di Raslavice. Successivamente pass\u00f2 ai Kapy e agli Anhalt. \nSecondo la leggenda il nome del villaggio deriva dal nome del suo fondatore il borgomastro e sculteto Lenart (Leonardo)."}
{"id": "848471", "revid": "31886", "url": "https://it.wikipedia.org/wiki?curid=848471", "title": "MCG +12-17-23", "text": ""}
{"id": "848472", "revid": "73936", "url": "https://it.wikipedia.org/wiki?curid=848472", "title": "Regione di svuotamento", "text": ""}
{"id": "848474", "revid": "73936", "url": "https://it.wikipedia.org/wiki?curid=848474", "title": "Strato di svuotamento", "text": ""}
{"id": "848475", "revid": "287204", "url": "https://it.wikipedia.org/wiki?curid=848475", "title": "Contea di Pickens", "text": "Contea di Pickens o Pickens County \u00e8 la denominazione delle seguenti contee degli Stati Uniti:"}
{"id": "848477", "revid": "29863", "url": "https://it.wikipedia.org/wiki?curid=848477", "title": "Pickens County", "text": ""}
{"id": "848478", "revid": "73936", "url": "https://it.wikipedia.org/wiki?curid=848478", "title": "Zona di svuotamento", "text": ""}
{"id": "848484", "revid": "767487", "url": "https://it.wikipedia.org/wiki?curid=848484", "title": "Kurov", "text": " Kurov (in ungherese \"Kur\u00f3\", in tedesco \"Kurau\", in ruteno \"Kuriv\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta come importante sede parrocchiale nel 1330 (\"Curo\"). Appartenne alla Signoria di Makovica e nel XVIII secolo agli Aspremont e ai Dessewffy. Nel XIX secolo pass\u00f2 agli Erd\u00f4dy.\nSecondo la leggenda il re Mattia Corvino pernott\u00f2 nel villaggio. "}
{"id": "848488", "revid": "125263782", "url": "https://it.wikipedia.org/wiki?curid=848488", "title": "Consiglio di amministrazione fiduciaria", "text": "Il Consiglio di amministrazione fiduciaria \u00e8 stato uno degli organi principali dell'Organizzazione delle Nazioni Unite, che si occupava della gestione delle nazioni non indipendenti dopo la seconda guerra mondiale.\nComposto dai membri che amministravano territori in amministrazione fiduciaria, dai 5 membri permanenti (vedi \u2192 Big Five) del Consiglio di Sicurezza (CdS) che non amministravano terroritori in amministrazione fiduciaria e da un numero di membri eletti per 3 anni.\nIl Consiglio di amministrazione fiduciaria \u00e8 determinato in modo da garantire che il numero totale di membri dello stesso si dividesse in parti eguali tra i membri delle Nazioni Unite che amministravano territori in amministrazione fiduciaria e quelli che invece non lo facevano (Art. 86 della Carta delle Nazioni Unite).\nIl Consiglio opera sotto il controllo dell'Assemblea Generale (AG) oppure, quando gli accordi riferiscono ad aree strategiche, sotto il controllo del CdS (Art. 83 della Carta delle Nazioni Unite).\nIl Consiglio, per\u00f2, ha smesso di operare quando tutti i territori sottoposti ad amministrazione fiduciaria hanno acquistato l'indipendenza, nel 1994."}
{"id": "848493", "revid": "767487", "url": "https://it.wikipedia.org/wiki?curid=848493", "title": "Kurima", "text": "Kurima (in ungherese \"Kurima\", in tedesco \"Kurein\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1327 come sede dell'omonima Signoria. I suoi domini si estero ai circostanti villaggi di \u010cernina, Dubinn\u00e9, Ha\u017el\u00edn, Hrabovec, Kom\u00e1rov, \u0160ari\u0161sk\u00e9 \u010cierne, \u0160a\u0161ov\u00e1 e Ortu\u0165ov\u00e1. Nel 1352 pass\u00f2 dai F\u00f3ny ai Cudar e nel XV secolo alla Signoria di Makovica. Nel 1367 aveva ottenuto il privilegio di citt\u00e0 e di poetrsi amministrare secondo il proprio diritto. Fu seriamente danneggiata durante le guerre del XVI secolo. Nel XVII secolo i suoi artigiani si riunirono in potenti corporazioni. Nel XIX secolo pass\u00f2 dai Szirmay agli Erd\u00f4dy.\nSecondo la leggenda il nome del villaggio deriva quello di San Quirino a cui era originariamente dedicata la chiesa del paese."}
{"id": "848497", "revid": "1833487", "url": "https://it.wikipedia.org/wiki?curid=848497", "title": "Cucina sammarinese", "text": "La cucina sammarinese \u00e8 molto influenzata da quella italiana e soprattutto dalle varianti romagnola, emiliana e marchigiana. \u00c8 basata sulla dieta mediterranea.\nVini.\nLe prime tracce della tradizione viticola sammarinese risalgono al medioevo. I vini tipici di San Marino sono tutti prodotti dal Consorzio Vini Tipici di San Marino con viti sangiovese, ribolla, moscato bianco, biancale, canino e cargarello.\nLiquori.\nI liquori tipici sono:\nSpuntini.\n\u00c8 molto diffusa a San Marino, come nella vicina Romagna, la piadina farcita, usata soprattutto per far spuntini."}
{"id": "848502", "revid": "767487", "url": "https://it.wikipedia.org/wiki?curid=848502", "title": "Ku\u010d\u00edn (Bardejov)", "text": "Ku\u010d\u00edn (in ungherese \"Fels\u0151k\u00f6cs\u00e9ny\", in tedesco \"Kautzen\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl comune si trova nella vallata nella parte meridionale dei bassi Beschidi. Ku\u010d\u00edn venne citato la prima volta nel 1315: all'epoca apparteneva alla signoria dei Per\u00e9nyiovcov. Successivamente venne acquistato dagli Saros. Durante il primo censimento nel 1787 il paese contava 43 case e 311 abitanti. Nel 1828, 80 case e 599 abitanti. \nNel 1910 ci vivevano 300 persone. Fin dai tempi passati questo villaggio ha vissuto di agricoltura tradizionale e di allevamento di bestiame. Nel 1918 pass\u00f2 sotto tutti gli effetti sotto l'amministrazione della provincia di Bardejov."}
{"id": "848503", "revid": "767487", "url": "https://it.wikipedia.org/wiki?curid=848503", "title": "Kru\u017elov", "text": "Kru\u017elov (in ungherese \"K\u0151telep\", in tedesco \"Krausenhau\", in ruteno \"Kru\u017eliv\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1543 quale possedimento della Signoria di Makovica e localit\u00e0 in cui vigeva il diritto germanico. Tuttavia lo sviluppo economico del paese si ebbe solo nel XVIII secolo con i Forg\u00e1ch i quali impiantarono significative attivit\u00e0 siderurgiche. "}
{"id": "848504", "revid": "59975", "url": "https://it.wikipedia.org/wiki?curid=848504", "title": "Allman Brothers Band", "text": ""}
{"id": "848505", "revid": "287204", "url": "https://it.wikipedia.org/wiki?curid=848505", "title": "Contea di Pickens (Alabama)", "text": "La contea di Pickens, in inglese Pickens County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 19.746 abitanti. Il capoluogo di contea \u00e8 Carrollton. Il nome le \u00e8 stato dato in onore al generale Andrew Pickens della Carolina del Sud.\nGeografia fisica.\nLa contea si trova nella parte occidentale dell'Alabama e confina ad ovest con lo Stato del Mississippi. Lo United States Census Bureau certifica che l'estensione della contea \u00e8 di 2.305 km\u00b2, di cui 2.283 km\u00b2 composti da terra e i rimanenti 22 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Pickens venne costituita il 20 dicembre 1820. Il capoluogo era in origine Pickensville, ma nel 1830 venne trasferito a Carrollton."}
{"id": "848507", "revid": "770634", "url": "https://it.wikipedia.org/wiki?curid=848507", "title": "Regione Centrale (Togo)", "text": "La Regione Centrale (ufficialmente R\u00e9gion Centrale, in francese) \u00e8 una delle 5 regioni del Togo con capitale Sokod\u00e9. Le altre citt\u00e0 principali sono Tchamba e Sotouboua.\nSuddivisione amministrativa.\nLa regione \u00e8 suddivisa in 4 prefetture:"}
{"id": "848508", "revid": "1781667", "url": "https://it.wikipedia.org/wiki?curid=848508", "title": "Kr\u00ed\u017ee", "text": "\" Kr\u00ed\u017ee\"' (in ungherese \"Kiskereszt\", in tedesco \"Heiligenkreuz bei Bartfeld\", in ruteno \"Kri\u017ey\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel XVI secolo. Nel 1635 entr\u00f2 a far parte dei possedimenti del conte Zsigmund Forg\u00e1ch."}
{"id": "848511", "revid": "125851880", "url": "https://it.wikipedia.org/wiki?curid=848511", "title": "Alexia", "text": "Considerata una regina della musica dance internazionale degli anni 90, dalla voce potente e grintosa, ha esordito nel filone eurodance in lingua inglese, con il brano in collaborazione con Ice MC, \"Think About the Way\". Grazie a singoli come \"Summer Is Crazy\", \"Uh la la la\", \"The Music I Like\" e \"Goodbye\", ha collezionato una serie di successi discografici, dominando le classifiche d'Europa. All'inizio del nuovo millennio, si \u00e8 riproposta come artista pop e soul in lingua italiana, svolta stilistica significativa che l'ha consolidata nel panorama musicale.\nNella sua carriera ha venduto oltre 6 milioni di dischi e ottenuto 10 singoli top ten, di cui 4 al numero uno. Ha partecipato a nove edizioni del Festivalbar e a quattro del Festival di Sanremo, di cui \u00e8 stata designata vincitrice nell'edizione del 2003, con il brano \"Per dire di no\".\nBiografia.\nAnni Novanta.\nFin da giovane partecipa a manifestazioni musicali. Inizia a lavorare per la casa discografica Euroenergy (della Discomagic) nel 1989 con i singoli \"Alexia Cooper - Boy\" e \"Lita Beck\u00a0\u2013It's All Right\". L'anno successivo \u00e8 nel coro delle canzoni \"Cinema\" e \"Scream\" di Ice MC. Successivamente collabora col produttore Roberto Zanetti, gi\u00e0 collaboratore di Zucchero Fornaciari (meglio conosciuto come Robyx), come cantante di diversi gruppi eurodance della sua casa discografica DWA, tra cui i Double You e Ice MC, in particolare \u00e8 presente in alcuni successi di quest'ultimo, come \"Think About the Way\" (inserita come colonna sonora nel film \"Trainspotting)\", \"It's a Rainy Day\", \"Take Away the Colour\" (di cui esiste anche una versione precedente dove la vocalist era Simone Jay), \"Russian Roulette\" e \"Run Fa Cover\", che portano Alexia a girare l'Europa in tourn\u00e9e con oltre 300 concerti.\nQuando Ice MC abbandona la DWA, Robyx rivolse la sua attenzione verso Alexia, e la coppia scrisse la canzone \"Me and You\", che include la voce dei Double You. La canzone esce il 29 agosto 1995, e ottiene il primo posto in classifica in Italia e in Spagna. Nel 1996 esce il suo secondo singolo, \"Summer Is Crazy\": il brano raggiunge i primi posti in Spagna, Italia e Finlandia. Nello stesso anno esce il terzo singolo \"Number One\" che fu un'altra hit internazionale.\nNel 1997 esce il suo primo album \"Fan Club\" che include il pezzo \"Uh la la la\". Il singolo ottiene ottimi risultati nelle classifiche europee e viene pubblicato in Inghilterra in una versione remixata. In Italia riscuoter\u00e0 un enorme successo, seppur inizia ad esserci un allontanamento dai suoni prettamente dance dei precedenti singoli. L'album vende infine pi\u00f9 di copie. Nel 1998 viene pubblicato il primo singolo del secondo album, \"Gimme Love\", che giunge in cima alla classifica italiana e a quella spagnola diventando un nuovo tormentone estivo.\nL'album \"The Party\" vede Alexia allontanarsi dal suono eurodance verso un suono europop. L'album vende copie. Nello stesso anno esce il secondo singolo \"The Music I Like\" che arriva in testa alla classifica italiana. Continua la promozione e la tourn\u00e9e dell'album, con l'uscita del terzo singolo \"Keep On Movin\"'. Nel 1999 esce il terzo album dal titolo \"Happy\". Il secondo singolo, \"Happy\", ottiene un buon successo,\npreceduto dal singolo Goodbye, che entrer\u00e0 nella top ten italiana, grazie anche al fatto di essere scelto come colonna sonora dello spot tv di un'importante gestore telefonico.\nAnni 2000.\nNel 2000 il singolo \"Ti amo ti amo\", 12\u00ba nella classifica italiana, viene inserito nella compilation \"The Hits\". Quest'ultimo contiene i maggiori successi dell'artista e una versione alternativa di tre canzoni. Nel 2001 viene pubblicato il quinto album dell'artista per l'etichetta Sony/Epic, dal titolo \"Mad for Music\". Viene estratto un singolo, \"Money Honey\", che giunge alla 21\u00aa posizione della classifica italiana e con cui partecipa al Festivalbar. Il secondo singolo \u00e8 \"Summerlovers\". Alexia partecipa al Festivalbar e promuove il suo nuovo lavoro in giro per l'Italia.\nIl grande successo con \"Dimmi come...\" e la vittoria a Sanremo nel 2003.\nNel 2002 Alexia comincia a cantare quasi esclusivamente in italiano. Esce il suo sesto lavoro, chiamato semplicemente \"Alexia\", da cui \u00e8 tratto il suo primo singolo \"Dimmi come...\". Con questo brano partecipa al 52\u00ba Festival di Sanremo, piazzandosi al 2\u00ba posto della categoria \"Big\" e vincendo il \"Premio Volare migliore Musica\". L'album vende copie vincendo un disco d'oro. Il singolo vola in cima alle classifiche di vendita e diventa uno dei suoi cavalli di battaglia. Viene pubblicata anche una versione in inglese dell'album, dal singolo \"Don't You Know\" (versione inglese di \"Dimmi come...\") che ottiene un successo in Francia e in Australia. Da l\u00ec in poi la sua musica sarebbe stata rivolta al mercato italiano. In estate esce il secondo singolo \"Non lasciarmi mai\", mentre comincia il suo nuovo tour che tocca varie localit\u00e0 d'Italia.\nIl secondo posto al \"Festival di Sanremo\" convince Alexia a riproporsi per il 53\u00ba Festival della Canzone Italiana, ottenendo questa volta la vittoria. Il suo brano \"Per dire di no\" \u00e8 una ballata soul che arriva al 9\u00ba posto delle classifiche di vendita. Poco dopo esce il suo settimo album \"Il cuore a modo mio\" e comincia una lunga tourn\u00e9e in Italia. Nell'estate dello stesso anno esce il secondo singolo \"Egoista\", che arriva in top ten nella classifica italiana. Ancora una volta partecipa al Festivalbar.\nIl 20 maggio 2003 riceve il premio \"Citt\u00e0 della Spezia\" per avere dato lustro alla citt\u00e0 ligure. Nello stesso anno, con l'assegnazione del \"Premio Titano\" viene premiata come miglior artista donna dell'anno. Nel 2004 Alexia registra negli Stati Uniti il suo ottavo album, \"Gli occhi grandi della Luna\", con i produttori Sam Watters e Louis Biancaniello, e l'autrice Diane Warren (Sam Watters e Louis Biancaniello scrivono, producono e arrangiano il brano \"Come tu mi vuoi\", mentre Diane Warren firma \"Se te ne vai cos\u00ec\"). L'album contiene anche il brano dal titolo \"Senza un vincitore\", dedicato alla vicenda di Marco Pantani. Esce nei negozi di dischi il 1\u00ba giugno, ma il cambio di genere musicale non convince molto il pubblico e l'album ottiene un successo modesto.\nNell'estate Alexia viene scelta da Renato Zero come ospite fissa dei concerti che tiene nel corso del mese di giugno negli stadi di Milano, Verona, Firenze e Roma, dove per l'occasione viene eseguito un duetto della celebre canzone \"Madame\", che sar\u00e0 inserita nell'album-live \"Figli del sogno-live 2004\" dello stesso Zero. Successivamente Alexia partecipa al Festivalbar con il primo singolo promozionale dell'album ovvero You Need Love. Il 16 luglio dello stesso anno esce nelle radio anche il secondo singolo promozionale dell'album \"Una donna sola\". Dopo l'ultimo album Alexia ritorna al Festival di Sanremo portando un brano, \"Da grande\", che anticiper\u00e0 la sua seconda compilation \"dal titolo omonimo\". Arriva al secondo posto nella categoria \"Donne\".\nIn estate esce anche il secondo singolo tratto dall'album, \"Mai dire mai\" che porter\u00e0 in promozione nel suo tour. Nel mese di giugno insieme a Tiziano Ferro e Riccardo Fogli partecipa a \"Notte di note italiane\", due concerti organizzati da Radio Italia in Canada e precisamente al Kingswood Theatre di Toronto e al Teatro Saputo di Montr\u00e9al. Nello stesso anno Alexia incide un brano dal titolo \"Vola via\" che viene inserito come colonna sonora, nel film d'animazione \"Barbie e la magia di Pegaso\". Successivamente incide un altro brano dal titolo \"Viaggiando verso l'amore\" in occasione della terza edizione di \"Safe N'sound\". Nell'estate del 2006 Alexia comincia il suo nuovo tour, toccando varie localit\u00e0 d'Italia.\nDopo una pausa di circa un anno, in cui la cantante diventa madre, il 13 luglio del 2007 esce un brano dal titolo \"Du du du\". Quest'ultimo \u00e8 presentato nella serata del 2 agosto nel programma \"Il cerchio della vita\", come brano di apertura della manifestazione. Successivamente il brano viene promosso dal tour in giro per l'Italia. \u00c8 l'ultimo lavoro prodotto dalla etichetta \"SonyBmg\". Nel 2008, dopo una lunga assenza dalle scene musicali, Alexia ritorna con un'immagine pi\u00f9 dura e graffiante il 30 maggio, con un singolo che anticipa il suo ottavo album di inediti e il primo autoprodotto, per l'etichetta Lungomare s.r.l/Edel records, dal titolo \"Grande coraggio\", una ballata elettro-acustica in cui viene trattato il tema della difficolt\u00e0 di affrontare la vita. \nL'uscita dell'album, dal titolo \"Al\u00e8\", \u00e8 fissata per il 27 giugno, ma viene presentato in anteprima all'ArmaniPriv\u00e8 di Milano il 18 giugno. Questo nuovo lavoro della cantante \u00e8 pi\u00f9 autobiografico, infatti due brani sono in particolar modo dedicati a componenti della sua famiglia: \"Occhi negli Occhi\" e \"Mio Padre\" rispettivamente alla figlia e al padre, scomparso prematuramente. In occasione delle olimpiadi di \"Pechino 2008\", Alexia viene scelta dalla radio ufficiale della manifestazione sportiva, Radio Italia, per un concerto in versione acustica e dal vivo a Pechino, accompagnata dal giovane tastierista Federico Solazzo. Il 19 settembre esce il suo secondo singolo promozionale, \"Guardarti dentro\", in esclusiva sull'emittente musicale Music Box e successivamente anche in altre radio. Il brano viene presentato ufficialmente a Domenica In il 26 ottobre.\nIl 27 dicembre a Capri, durante il \"Capri Hollywood Film Festival\", riceve il \"Capri Music Award\".\nNello stesso anno viene scelta dalla \"Global One Music\" per rappresentare l'Italia all'interno di un progetto per raccogliere talenti della musica per unire i vari paesi attraverso la forza comunicativa della musica. La canzone interpretata da ogni cantante nella propria lingua si intitola \"Come nessuno\" e vede collaborare Alexia con Andrea Dianetti. La \"Global One Music\" ha pubblicato in 30 paesi, per un totale di due miliardi di fruitori, un doppio cd: il primo include il primo singolo \"Come nessuno\" e altri quattro brani focalizzando l'attenzione su ogni singolo cantante nel proprio paese, mentre il secondo cd include le hit che hanno fatto diventare tutti gli artisti del progetto famosi nel proprio paese.\nDopo il Premio Roma Videoclip per il video del brano \"Guardarti dentro\", Alexia partecipa al Festival di Sanremo 2009, assieme a Mario Lavezzi, con una canzone dal titolo Biancaneve, scritta dallo stesso Lavezzi con Mogol. La canzone si piazza al primo posto dei singoli pi\u00f9 scaricati nel portale \"messaggerie digitali\". Pur non vincendo, \u00e8 giudicata dalla giuria tecnica e dai critici musicali come la pi\u00f9 meritevole della kermesse canora. \"Biancaneve\" viene inserita in una riedizione per l'Italia del suo precedente lavoro autoprodotto \"Al\u00e8\" insieme ad altri inediti, riadattamenti e collaborazioni musicali (tra gli altri Bloom 06 e Madame SiSi). Il brano raggiunge la sesta posizione nella top digital download della classifica FIMI.\nL'album, dal titolo \"Ale &amp; c.\", esce il 20 febbraio nei negozi di dischi e in digital download, mentre il nuovo tour dal titolo \"Ale &amp; C. World Tour 2009\" sar\u00e0 diviso in due parti: la prima parte, estiva, far\u00e0 tappa nelle piazze italiane; la seconda parte, autunnale, sar\u00e0 invece dedicata alle citt\u00e0 internazionali. Il tour inizia il 29 maggio dal Palaghiaccio di Chiasso in Svizzera.\nIl secondo singolo estratto dall'album \"Ale &amp; c.\" dal titolo \"We Is the Power\" featuring Bloom 06 ex Eiffel 65, viene presentato in tutte le radio il 12 giugno.\nIl 21 giugno allo Stadio Giuseppe Meazza di Milano partecipa al mega concerto \"Amiche per l'Abruzzo\" insieme a Laura Pausini, Gianna Nannini, Fiorella Mannoia, Giorgia, Elisa e altre 50 artiste, per aiutare la popolazione terremotata dell'Aquila. Nello stesso mese riceve il \"Premio Domenico Modugno\" per essersi distinta nella propria attivit\u00e0 musicale.\nIl 3 luglio a Chiasso (Svizzera), partecipa al \"Musicomic\" ricevendo il premio \"Music for children Italia\" per essersi distinta nel campo della musica solidale.\nIl 24 luglio viene presentato in Germania, Austria e Svizzera l'album \"Al\u00e8\" che l'artista aveva pubblicato in Italia il 27 giugno del 2008, con l'aggiunta del singolo sanremese \"Biancaneve\".\nIl 19 agosto partecipa, insieme a Zucchero Fornaciari, Andrea Bocelli, Antonello Venditti e Sting, al \"Concerto per Viareggio\", evento di solidariet\u00e0 per le vittime del disastro del 29 giugno precedente.\nIl terzo singolo estratto dall'album \"Ale &amp; c.\" dal titolo \"E non sai\" featuring Madame Sisi, viene presentato in tutte le radio e network musicali il 9 ottobre. Il Videoclip, diretto da Marco Carlucci, viene presentato ufficialmente a Domenica cinque il 18 ottobre.\nNel mese di dicembre dello stesso anno, il videoclip del brano \"E non sai\" si aggiudica il Premio Roma Videoclip. Nello stesso mese Alexia partecipa in duetto con il cantante e musicista Luca Jurman, nel brano \"Signed sealed delivered I'm yours\" contenuto nell'album dell'artista.\nAnni 2010.\nIl 18 febbraio 2010 partecipa come ospite internazionale alla prima puntata della prima edizione di \"Dancing with the stars\" in Albania.\nA maggio 2010 nasce la web radio ufficiale di Alexia che trasmette solo i brani dell'artista spezzina; \u00e8 la prima cantante donna italiana ad averne una.\nL'11 giugno 2010 viene pubblicato il singolo \"Star\". Il brano, una ballata groove con influenze funk e r'n'b, in cui racconta il complesso rapporto umano con la notoriet\u00e0. \"Star\" \u00e8 il primo singolo promozionale estratto dal nono album di inediti \"Stars\", uscito il 22 giugno nei negozi di dischi e dieci giorni prima in download digitale.\nIl 20 luglio dello stesso anno viene premiata ai Venice Music Awards mentre il 15 agosto parte il nuovo tour (Stars Tour 2010). Il 22 luglio viene scelta come madrina del Porretta Soul Festival. Per l'occasione esegue numerosi brani di Aretha Franklin accompagnata da Charlie Wood. Il 1\u00ba ottobre partecipa all'ottava edizione della manifestazione voluta da Claudio Baglioni \"O' Sci\u00e0\" a Lampedusa.\nIl 4 luglio 2011 Alexia diventa madre per la seconda volta. In autunno partecipa a diverse manifestazioni benefiche e solidali, continuando anche l'attivit\u00e0 live in eventi e teatri. Il 13 dicembre partecipa con altri artisti a \"Spezia Live 2\", un grande concerto a favore delle popolazioni alluvionate della provincia della Spezia.\nDopo due anni di assenza, il 19 giugno 2012 presenta in anteprima il suo nuovo singolo \"A volte s\u00ec a volte no\" nella trasmissione televisiva \"Insieme\" di Salvo La Rosa, mentre il 13 luglio viene presentato su Rai 1 alla 55\u00aa edizione del Festival di Castrocaro. Il 23 giugno dello stesso anno \u00e8 l'unica artista italiana a partecipare al \"Puhajarve Jaanituli\", festival pop estivo estone. Successivamente parte il nuovo tour che tocca varie piazze d'Italia e partecipa a numerose date del Radio Cuore Tour e di altri festival nazionali. In autunno parte anche il suo tour internazionale, anticipato dalla data in Estonia, che tocca i club della Polonia e della Svizzera.\nNel 2013, Alexia \u00e8 ospite fissa della sesta edizione de \"I migliori anni\", programma condotto da Carlo Conti in onda su Rai 1 il sabato sera, per il nuovo format \"Canzonissima\". Il 9 marzo presenta a \"I migliori anni\" il suo nuovo singolo \"Io no\", mentre il 10 maggio parte il suo nuovo tour che tocca l'Europa e l'America. Il 23 luglio pubblica il suo primo album di cover \"iCanzonissime\". Il 15 novembre esce nei negozi digitali il nuovo singolo \"Jenny Vola\".\nNel 2014, Alexia \u00e8 in studio per la produzione del suo nuovo progetto discografico. In primavera comincia il suo nuovo tour che la porta in giro per l'Europa e per le piazze d'Italia.\nIl 17 aprile 2015 viene pubblicato il nuovo singolo \"Il mondo non accetta le parole\", brano apripista dell'album di inediti \"Tu puoi se vuoi\" che uscir\u00e0 venti giorni pi\u00f9 tardi: il 5 maggio. A maggio parte il nuovo tour europeo che tocca diversi stati e piazze d'Italia. Il 26 giugno esce \"Sento\", il secondo singolo estratto dal nuovo progetto discografico. Il 9 ottobre viene lanciato il terzo e ultimo singolo estratto, Prenditi la vita, in contemporanea con il videoclip girato in Olanda, negli stessi studi in cui l'intero progetto \u00e8 nato e si \u00e8 sviluppato.\nIl 19 maggio 2017 esce il singolo \"Beata Giovent\u00f9\", scritto da Lorenzo Vizzini, che viene presentato anche al Wind Summer Festival in Piazza Del Popolo a Roma, l'evento viene trasmesso in prima serata su Canale 5.\nA giugno esce il singolo promozionale \"La cura per me\" che viene scelta come inno del Gay Pride 2017 tenutosi a Milano.\nIl 15 settembre dello stesso anno esce il secondo singolo ufficiale dell'album: Fragile Fermo Immagine. Il brano, accompagnato dal video diretto dalla regista Annie Malle della casa di produzione \"Borotalco\", ottiene un buon riscontro radiofonico entrando nella classifica dei brani italiani pi\u00f9 suonati e restando per 10 settimane in top 30. Il 19 novembre partecipa alla trasmissione Quelli che il calcio per presentare il nuovo singolo dopo una tourn\u00e9e in giro per l'Europa.\nIl 5 dicembre esce il terzo singolo, \"Quell'altra\". Il video \u00e8 diretto da Serena Corvaglia della casa di produzione \"Borotalco\". Il 31 dicembre dello stesso anno partecipa a \"Capodanno in musica\" trasmesso in diretta dall'Unipol Arena di Bologna da Canale 5. Il 31 gennaio 2018 \u00e8 ospite di 90 Special su Italia 1, con un Medley delle sue canzoni pi\u00f9 famose. Per l'occasione presenta il nuovo singolo.\nSuccessivamente l'artista \u00e8 stata impegnata in un tour che ha toccato l'Italia e alcuni stati dell'Europa. Il 12 aprile 2019 pubblica il suo nuovo singolo \"Come la vita in genere\", brano scritto in collaborazione con Daniele Magro.\nAnni 2020.\nIl 24 luglio 2020, Alexia pubblica una collaborazione con i rapper Achille Lauro e Capo Plaza intitolata \"You and Me\"; il brano viene incluso nell'album di Lauro \"1990\". In collaborazione con il dj Usai, pubblica il singolo \u201cNotte\u201d entrato in rotazione radiofonica il 3 aprile 2021. Nel 2021 partecipa alla prima edizione di \"Star in the Star\" programma televisivo di Canale 5 nei panni di Michael Jackson, conquistando il terzo posto.\nVita privata.\nNel 2005 sposa Andrea Camerana, nipote di Giorgio Armani da parte di madre e membro della famiglia Agnelli da parte di padre, (trisnipote di Giovanni Agnelli). Dalla loro unione sono nate due figlie. \nLa band di Alexia.\nLa band di Alexia \u00e8 formata da:"}
{"id": "848512", "revid": "767487", "url": "https://it.wikipedia.org/wiki?curid=848512", "title": "Kriv\u00e9", "text": "Kriv\u00e9 (in ungherese \"S\u00e1rosg\u00f6rb\u00e9ny\", in tedesco \"Zipserhau\", in ruteno \"Kryve\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1454. Nel XVIII secolo pass\u00f2 ai Klobussicky e ai Dessewffy e nel XIX secolo agli Anhalt.\nA Kriv\u00e9 si trova una chiesa in legno del XVIII secolo."}
{"id": "848513", "revid": "1924342", "url": "https://it.wikipedia.org/wiki?curid=848513", "title": "Anastacia", "text": "Tra gli artisti di maggior successo del terzo millennio, dal suo esordio ha pubblicato sette album e due raccolte vendendo oltre 50 milioni di dischi in tutto il mondo, collezionando in totale 226 dischi tra oro e platino. Dotata di una voce tra le pi\u00f9 potenti e facilmente riconoscibili al mondo, grazie al suo timbro \u00e8 stata definita \u00abla bianca dalla voce nera\u00bb. Nel 2004 crea un nuovo stile musicale, lo Sprock.\nHa avuto molto successo in Europa, Oceania, Asia, Africa e Sud America, mentre negli Stati Uniti, il suo paese natale, ha ottenuto un successo minore. Nel 2009 riceve il \"World Artist Award\" ai Women's World Awards come artista che ha influenzato il mondo con la sua musica.\nAnastacia ha iniziato la sua carriera nel 1983 come ballerina, facendo apparizioni regolari in \"Club MTV\" fino al 1992. Nel 1990 inizia la sua carriera musicale come corista. Nel 1999 pubblica \"I'm Outta Love\", il suo primo singolo, con cui raggiunge in poco tempo la vetta delle classifiche di tutto il mondo e anticipa l'uscita dell'album d'esordio \"Not That Kind\". L'anno successivo esce \"Freak of Nature\", il secondo album, contenente le hit internazionali \"Paid My Dues\", \"One Day in Your Life\" e \"Why'd You Lie to Me\". Nel 2004 pubblica l'album \"Anastacia\", anticipato dal singolo \"Left Outside Alone\" rimasto per 15 settimane al numero uno di tutte le classifiche europee. Nel 2005 pubblica il Greatest Hits \"Pieces of a Dream\", lanciato dall'omonimo singolo.\nCambia casa discografica e ritorna nel 2008 con \"Heavy Rotation\", che in un sondaggio della rivista musicale americana Billboard si aggiudica il decimo posto tra i migliori album del 2008. Nel 2012, a 4 anni di distanza dall'ultimo album, pubblica un album di cover rock maschili chiamato \"It's a Man's World\". Nel 2014, dopo 6 anni dall'ultimo album di inediti, pubblica \"Resurrection\", che raggiunge la vetta di diversi paesi e sancisce il ritorno di Anastacia al suo genere rappresentativo, lo \"Sprock\". Il primo singolo estratto \u00e8 stato \"Stupid Little Things\". Nel 2015 pubblica una seconda raccolta, \"Ultimate Collection\", trainata dai singoli \"Take This Chance\" ed \"Army of Me\". Il 16 dicembre 2016 esce il suo primo album live, \"A 4 App,\" sulla piattaforma musicale \"Pledge Music\". Nel 2017 pubblica il suo settimo album in studio, \"Evolution\".\nAnastacia non ha mai nascosto le sue battaglie personali con le gravi malattie che hanno rallentato la sua carriera, tra cui la malattia di Crohn e la tachicardia sopraventricolare. Nel corso della sua vita ha sconfitto due tumori al seno, uno nel 2003 e uno nel 2013. A quest'ultimo riesce a sopravvivere grazie ad una doppia mastectomia che la porta a subire altre dieci operazioni e cinque procedure ambulatoriali per riacquistare femminilit\u00e0. Per il suo impegno e la sua dedizione nel campo della prevenzione, Anastacia \u00e8 diventata la seconda donna al mondo ad aver vinto l\"'Humanitarian Award\" ai \"GQ Men Of The Year Awards\" nel 2013, prima di lei solamente Annie Lennox.\nBiografia.\n1968-1982: l'infanzia e l'adolescenza.\nAnastacia nasce a Chicago, Illinois, nel 1968. All'inizio della sua carriera si dichiar\u00f2 pi\u00f9 giovane, temendo di essere troppo in l\u00e0 con gli anni per ottenere successo. Seconda di tre figli, cresce in una famiglia di artisti: la madre Diane Hurley \u00e8 un'attrice di Broadway di origini irlandesi e il padre Robert Newkirk, affetto da disturbo bipolare, di origini tedesche, \u00e8 stato un cantante che si esibiva nei locali della East Coast.\nLa passione della madre per la letteratura russa la porta a chiamare la figlia \"Anastacia\" (dal greco \"An\u00e0stasis\" che significa \"colei che nascer\u00e0 ancora\" ovvero \"resurrezione\"). La sua infanzia ha un inizio difficile: il padre abbandona la famiglia e divorzia dalla moglie quando Anastacia era ancora una bambina. A tredici anni scopre di essere affetta dalla malattia di Crohn, patologia cronica autoimmune che colpisce l'apparato digerente, in particolare l'intestino, e la costringe a subire un'operazione in cui i chirurghi le rimuovono parte dell'intestino lasciandole una grande cicatrice sull'addome.\nDopo l'operazione \u00e8 costretta in sedia a rotelle per alcuni mesi e successivamente impara a camminare di nuovo. Nonostante l'invasiva operazione chirurgica, deve fare i conti con questa malattia ogni giorno della vita. I medici le dissero che la situazione avrebbe potuto influenzare la sua fertilit\u00e0. In seguito ha rilasciato interviste al riguardo: \u00abLa mia malattia mi ha cambiata in molti modi. Influisce su tutto, dalla mia salute al mio lavoro, alle mie relazioni. Ci\u00f2 che \u00e8 vista come una maledizione da alcuni, \u00e8 un dono per me, perch\u00e9 mi ha aiutata a scoprire chi sono realmente.\u00bb.\nA quindici anni, con la madre, la sorella e il fratello affetto da autismo, si trasferisce a New York nella West Side di Manhattan in un piccolo appartamento con una sola camera da letto. La madre \u00e8 scritturata per un musical a Broadway ma poco dopo \u00e8 costretta ad abbandonare la sua carriera per seguire accuratamente il disturbo del figlio. Anastacia ha commentato: \u00abSono cresciuta in una casa di artisti. Io e mia madre trascorrevamo la sera ascoltando tutte le canzoni di Elton John e Barbra Streisand e durante il giorno seguivo gli spostamenti di Diane in tutti i teatri di Broadway. Guardando quei volti con i miei occhi di adolescente vedevo solo gente stanca e disillusa dalla vita. Erano sostanzialmente tristi o, almeno, cos\u00ec mi sembravano. E all'inizio questa lugubre sensazione infranse ogni mio desiderio d'intraprendere una carriera artistica.\u00bb\nCompagna di classe di River Phoenix, Christian Slater, Ricki Lake e Malcolm-Jamal Warner che la invita al ballo di fine anno, si diploma alla Professional Children School di Manhattan. I suoi vocalizzi e la sua voce fuori dal comune le valgono il soprannome di \"freak of nature\" (letteralmente \"scherzo della natura\", che diventer\u00e0 il titolo del suo secondo album) datole dalla stessa Diane.\nDa bambina, affascinata dai fossili e dalle ossa, sviluppa un interesse per l'archeologia; successivamente, avvicinatasi alla psicologia, valuta una carriera come terapista per bambini e soltanto in seguito matura una passione per la musica, da lei definita la sua \u00abterza scelta\u00bb. Prima di conoscere il successo lavora come insegnante di aerobica, poi come segretaria in diversi uffici, parrucchiera, commessa in un negozio di abbigliamento, cassiera, cameriera in un ristorante e impiegata presso una pasticceria.\nA diciannove anni un produttore le dice che \u00e8 troppo formosa per entrare nel business musicale: l'artista si sottopone ad una dieta a base di frutta e verdura, estremamente ricca di fibre che in poco tempo affliggono l'apparato digerente della cantante, causandole una grave ricaduta della malattia di Crohn. Anastacia \u00e8 di nuovo ricoverata in ospedale, dove per tre settimane \u00e8 alimentata attraverso un tubo inserito direttamente in una delle grosse vene del suo petto. Le vengono iniettate alte dosi di steroidi e gli effetti collaterali sono devastanti: perdita di capelli, acne, aumento di peso e gonfiore.\n1983-1997: i primi passi.\nNel 1983 inizia la sua carriera come ballerina nel club newyorkese \"1018\", che frequenta assiduamente con la sorella, dove scopre la musica house e la danza freestyle. Nel 1990 inizia la sua carriera musicale come cantante ai matrimoni e corista per la pop star Tiffany nell'album \"New Inside\". Nel 1991 danza nel videoclip della canzone \"My Fallen Angel\" del performer domenicano Coro. Prima del successo di Coro, i due sono stati legati sentimentalmente per circa un anno e mezzo. La relazione termina quando la cantautrice rifiuta la proposta di matrimonio del performer, che successivamente dichiara la sua omosessualit\u00e0. Lo stesso anno viene scelta da Steven Spielberg per cantare al suo matrimonio con l'attrice Kate Capshaw. In contemporanea a tutte queste attivit\u00e0, nelle ore notturne, inizia a esibirsi nei nightclub e casin\u00f2 insieme a delle band.\nArnold Schwarzenegger la ingaggia per cantare alla festa per il suo compleanno e le fa cantare sette volte la stessa canzone del gruppo musicale statunitense En Vogue. Nel 1992 guadagna prominenza apparendo nello show di \"D.L. Hughley\", dove si esibisce cantando il brano \"Get Here\" di Oleta Adams.\nNel 1993 insieme a David Morales fonda il The Bad Yard Club, un insieme di artisti tra produttori, musicisti e cantanti disposti a creare musica. Anastacia registra il brano \"Forever Luv\" per l'album \"The Program\".\nLe case discografiche esitano a farle firmare un contratto, sia perch\u00e9 non sanno come trattare una ragazza bianca con la voce \"nera\", sia perch\u00e9 ella non si piega al volere dei produttori che le vogliono far cantare musica pop o hip hop per motivi commerciali: \u00abMi dicevano come mi dovevo vestire, come mi dovevo muovere, cosa dovevo pensare. La reazione di chi mi incontrava dopo aver ascoltato il provino era fantastica, tutti si aspettavano di avere davanti una ragazza di colore, e invece arrivavo io, piccolina, bianca e con gli occhiali. Non volevo altro che essere me stessa, cantare con la mia voce e vestire come volevo.\u00bb I produttori trovano la sua voce inusuale e secondo loro non rientra in nessuna categoria musicale.\nNonostante i rifiuti delle case discografiche, Anastacia continua per la sua strada. Nel 1994 canta come corista per Jamie Foxx nel suo album di debutto \"Peep This\", e nel 1995 per Paula Abdul nel suo terzo album in studio \"Head over Heels\". Dal 1997 diventa una componente della band reggae \"The Kraze\", ne fa parte fino al 1999. Sempre nel 1997 \u00e8 una componente del coro gospel di Kurt Carr chiamato \"The Kurt Carr Singers\" dove lei \u00e8 l'unica cantante bianca e successivamente duetta con il compositore cubano Omar Sosa nelle canzoni \"Mi Negra, tu bomb\u00f3n\" e \"Tienes Un Solo\" inserite nell'album \"Spirit of the Roots\". Nello stesso anno trova lavoro come receptionist in un salone di bellezza a Beverly Hills dal quale viene licenziata pochi mesi dopo per il suo carattere troppo espansivo e la sua voce troppo invadente.\n1998-2000: l'esordio e il successo mondiale con \"Not That Kind\".\nL'anno fortunato \u00e8 il 1998, quando la sua manager Lisa Braud\u00e9 la spinge a presentarsi a \"The Cut\", un programma di MTV per la ricerca di nuovi talenti condotto da Lisa Lopes. Partecipano 160 artisti giudicati da personalit\u00e0 come Pete Rock, David Foster e Faith Evans. Anastacia canta la sua canzone \"Not That Kind\" e arriva seconda.\nLa sua esibizione provoca reazioni importanti: Elton John la elogia e tra i due nasce un'amicizia, Michael Jackson rimane colpito dalla sua potenza vocale e le telefona per complimentarsi, incitandola a proseguire la sua carriera. Le chiede di poter duettare con lei e le propone di firmare un contratto con la sua casa discografica. I due diventano amici anche se Anastacia decide di non accettare le sue proposte.\nDopo il programma, incontra i presidenti di tutte le major americane e nel marzo 1999 firma un contratto discografico con la Daylight Records (controllata dalla Epic e dalla Sony). Un team di autori e produttori di primo livello, personalit\u00e0 illustri della scena del pop (Sam Watters, Louis Biancaniello, Ric Wake, Evan Rogers, Carl Sturken e Ray Ruffin) affianca la cantante per la creazione del suo primo album, che viene pubblicato il 16 giugno 2000, intitolato \"Not That Kind\". Il primo singolo, \"I'm Outta Love\", viene pubblicato il 29 febbraio 1999, ottiene un successo planetario trascinando sulla vetta delle classifiche anche l'album d'esordio. Immediatamente il brano si posiziona al primo posto nelle classifiche di mezzo mondo, negli Stati Uniti esordisce alla seconda posizione nella top 10 della Billboard \"Hot Dance Club Play\".\nLa sua voce viene paragonata a quelle di Tina Turner e Aretha Franklin. Molti pensano di star ascoltando la voce di una grassa donna nera, ma all'uscita del videoclip del singolo rimangono colpiti in quanto \"avevano davanti a loro una minuta ragazza bianca e bionda\". Il consigliere delegato della Epic Records Jorg Hacker rivela: \u00abQuando ho sentito per la prima volta \"I'm Outta Love\" ho pensato 'Wow, un'altra brava artista nera' poi mi hanno detto che si trattava di una donna bianca, e non riuscivo a crederci\u00bb. Anastacia in un'intervista per Billboard parla del successo del brano: \u00ab\u00c8 ancora sbalorditivo per me rendersi conto che cosa \u00e8 diventato universalmente, perch\u00e9 non era mio intento. La mia unica sensazione era quella di voler scrivere una canzone come \"It's Raining Men\" o \"I Will Survive\", una di quelle che ti fa muovere e ti rende felice.\u00bb.\nTra il 2000 e il 2001 vengono estratti altri tre singoli dall'album: \"Not That Kind\", \"Cowboys &amp; Kisses\" e \"Made for Lovin' You\". L'album ottiene il quintuplo disco di platino in Germania, il triplo disco di platino in Australia, Nuova Zelanda, Regno Unito, Paesi Bassi e Svizzera, il doppio disco di platino in Francia, il disco di platino in Brasile, Austria, Slovenia, Belgio (Vallonia), Belgio (Fiandre), Danimarca, Norvegia e il disco d'oro in Indonesia, Finlandia, Spagna e Svezia. In tutto il mondo riesce a vendere oltre cinque milioni di copie solo nell'anno di pubblicazione, e altri undici milioni nei quattro anni successivi. L'enorme successo la porta a intraprendere un tour promozionale negli stadi e parchi di tutto il mondo. L'album esce anche negli Stati Uniti il 27 marzo 2001 ma, nonostante il riscontro del singolo \"I'm Outta Love\", Anastacia non ottiene un grande successo nel suo paese d'origine, vendendo circa 300.000 copie.\nNel giro di pochi mesi diventa famosa in tutto il mondo grazie alla sua voce potente che non corrisponde al suo aspetto, alla sua musica Funk/Dance/R&amp;B. Il 21 ottobre del 2000, a New York, duetta con Elton John al Madison Square Garden. Sul palco cantano \"Saturday Night's Alright for Fighting\".\n2001-2002: \"Freak of Nature\".\nNel 2001 partecipa, duettando con il tenore italiano Luciano Pavarotti in \"I Ask of You\", all'ottava edizione dell'evento musicale benefico Pavarotti &amp; Friends, svoltosi il 29 maggio per sostenere le popolazioni dell'Afghanistan. Successivamente, in diverse interviste racconta quell'indimenticabile esperienza: \u00abHa cantato una mia canzone, proprio accanto a me. Credo sia stata l'esperienza pi\u00f9 intensa di tutta la mia vita. Di fronte a tanta bravura per\u00f2, ho iniziato ad avere dei dubbi sulla mia voce e lui mi ha detto che la mia voce non avrebbe mai potuto sbagliare.\u00bb\nNel 2001, grazie alle vendite del proprio album d'esordio e del singolo \"I'm Outta Love\", vince nella categoria World's Best Selling New Female Pop Artist un World Music Award e un MTV Europe Music Award nella categoria \"Best Pop\". Nello stesso anno si esibisce al concerto per il Premio Nobel per la pace, presentato da Meryl Streep e Liam Neeson, cantando Let It Be con Paul McCartney e altre importanti personalit\u00e0 della musica.\nIl 26 novembre 2001 pubblica il suo secondo album \"Freak of Nature\", di grande successo anche grazie ai singoli \"Paid My Dues\" e \"One Day in Your Life\" che diventano delle importanti hit a livello mondiale e le fanno vendere oltre cinque milioni di copie nell'anno d'uscita dell'album e altri undici fino al 2014. L'album raggiunge la top ten di quindici paesi e la ventisettesima posizione della Billboard 200. In seguito escono anche i singoli \"Why'd You Lie to Me\" e \"You'll Never Be Alone\" che ottengono un buon successo in Europa. Il 20 febbraio del 2002 si esibisce ai BRIT Awards duettando con i Jamiroquai con la hit di Donna Summer \"Bad Girls\".\nAnastacia inizia la promozione dell'album e quasi a ogni tappa vengono riscontrati disordini nelle citt\u00e0 visitate dalla cantante, a causa della folla di persone accorsa a vederla. Si esibisce a Sydney sulla baia Darling Harbour, presa d'assalto da oltre 5,000 ammiratori. Canta quattro canzoni del suo repertorio. Il 3 aprile visita l'Highpoint Shopping Centre di Melbourne reso inagibile da pi\u00f9 di 4,000 persone in attesa della cantante. Il 5 aprile visita il Queen Street Mall di Brisbane bloccato da 6,000 ammiratori accorsi per vederla.\nNello stesso anno, la FIFA incarica la cantante di ideare la colonna sonora dei Mondiali di Calcio FIFA 2002 Corea - Giappone e nell'estate dello stesso anno esce il singolo \"Boom\", scritto da Anastacia e Glen Ballard che diventa l'inno ufficiale dell'evento. Joseph Blatter aggiunge al riguardo: \u00abSono convinto che questa canzone, eseguita da una delle icone femminili della musica del nostro tempo, creer\u00e0 legami affettivi tra le squadre, i tifosi e la FIFA World Cup\u00bb. Anastacia esegue il brano nell'intervallo della finale tra Brasile e Germania all'International Stadium di Yokohama in Giappone.\nIl 23 maggio 2002, nell'MGM Grand Las Vegas, partecipa a Divas di Las Vegas insieme a Mary J. Blige, C\u00e9line Dion, Shakira, Cher e le Dixie Chicks. Lo show \u00e8 presentato da Ellen DeGeneres e trasmesso in diretta sul canale americano VH1. Nella serata le cantanti ripropongono canzoni celebri di autori internazionali. Anastacia, si esibisce con One Day in Your Life, Jailhouse Rock di Elvis Presley e duetta con C\u00e9line Dion in \"You Shook Me All Night Long\" (cover dell'omonima canzone degli AC/DC). Sempre nel 2002, appare nel \"The Royal Variety Show\" dove si esibisce con One Day in Your Life. Nello stesso periodo registra una pubblicit\u00e0 con Cyndi Lauper per la bevanda Dr Pepper.\n2003: il cancro al seno.\nNel 2003, in vista del suo tour mondiale che avrebbe toccato Giappone, Europa, Australia, Nuova Zelanda e Americhe, scopre di essere stata colpita da un cancro al seno sinistro.\nA peggiorare la situazione, viene costretta ad affrontare la sua malattia nel modo pi\u00f9 pubblico possibile. Appena due giorni dopo aver scoperto il cancro, la notizia trapela e in poco tempo fa il giro del mondo. La cantante \u00e8 costretta ad assentarsi dal panorama musicale per curarsi. Anastacia ha sempre sostenuto di aver avuto tutte le intenzioni di fare pubblica la malattia, ma solamente quando l'avesse ritenuto necessario per contribuire ad aumentare la consapevolezza nelle donne.\nNonostante la diagnosi, Anastacia vuole portare a termine l'impegno preso in precedenza per registrare la colonna sonora del film \"Chicago\", vincitore di sei premi Oscar, tre Golden Globe e altri premi internazionali. La canzone si intitola \"Love Is a Crime\" e la cantante, fisicamente provata dai cicli di radioterapia che stava affrontando, riesce comunque a girarne il video la settimana prima dall'operazione. Il brano esordisce alla prima posizione della Billboard \"Club Play Chart\". Tuttavia il video non verr\u00e0 mai pubblicato, in segno di rispetto per la difficile situazione che l'artista stava vivendo. Dopo le riprese, i dottori scoprono che il cancro \u00e8 avanzato di stadio e si sta espandendo velocemente. Il 10 febbraio viene operata d'urgenza di \"lumpectomia\", operazione durata sette ore per asportare le cellule tumorali. Nei mesi successivi si sottopone ad altre sedute di radioterapia. Durante la riabilitazione la sua voce si indebolisce, impedendole di registrare. Con il passare dei mesi ritrova la giusta concentrazione per dedicarsi alla scrittura, anche se i suoi riflessi rallentati la portano ad avere due incidenti stradali. Successivamente crea la \"The Anastacia Fund\", la sua fondazione nata per dare maggiore consapevolezza del cancro al seno tra le donne giovani.\nIl 29 novembre 2003 torna sulla scena musicale come protagonista del \"46664 Nelson Mandela AIDS Day Concert\" cantando con i Queen e gli U2. Insieme a Brian May e David A. Stewart scrive \"Amandla\" (parola xhosa e zulu che significa \"Forza\"), la colonna sonora dell'evento organizzato da Nelson Mandela. Il concerto si \u00e8 svolto al Green Point Stadium a Citt\u00e0 del Capo, Sudafrica.\n2004: \"Anastacia\" e il \"Live at Last Tour\".\nNel settembre 2003 si trasferisce a Los Angeles dove inizia a dare vita al sul terzo album, lavorando con produttori del calibro di Glen Ballard, Dallas Austin e Dave Stewart. L'album intitolato semplicemente \"Anastacia\", contiene due tracce in memoria della malattia: \"Where Do I Belong\" e \"Heavy on My Heart\" registrata anche in lingua francese con il titolo \"Trop Lourd dans Mon Coeur\". Viene pubblicato il 29 marzo del 2004 e giunge alla vetta delle classifiche mondiali vendendo 6 milioni di copie solamente nei primi nove mesi d'uscita. Si posiziona alla numero uno in Australia, Austria, Belgio, Danimarca, Paesi Bassi, Germania, Norvegia, Polonia, Spagna, Svezia, Svizzera, Regno Unito e altri paesi europei.\nLa Sony Music di fronte al notevole successo commenta: \u00abAlbum come questo sono molto rari, trascendono qualsiasi spiegazione. La musica \u00e8 avvincente, coinvolgente o addirittura epocale, ma la costante sincerit\u00e0 e i sentimenti toccanti che fanno da finestra all'anima dell'artista, sono ci\u00f2 che lo distinguono da tutti gli altri\u00bb.\nQuest'album sancisce la nascita di un nuovo stile che riassume il suo genere musicale, un mix tra soul, pop e rock che la cantante ribattezzer\u00e0 \"Sprock\". Il primo singolo, pubblicato a marzo, \u00e8 \"Left Outside Alone\". Ha un grande successo in tutto il mondo e raggiunge la vetta delle classifiche di diversi Paesi europei e non, tra cui Australia, Austria, Finlandia, Italia, Spagna e Svizzera. Diventa una delle canzoni pi\u00f9 di successo del 2004, complessivamente rimane per quindici settimane consecutive al primo posto nella classifica europea delle canzoni pi\u00f9 vendute e 323 settimane in altre posizioni.\nSuccessivamente escono i singoli \"Sick and Tired\", che replica il successo del precedente, \"Welcome to My Truth\", e la ballata \"Heavy on My Heart\", i cui profitti sono stati devoluti alla \"The Anastacia Fund\".\nIl video del terzo singolo \"Welcome to My Truth\", ma soprattutto la canzone \"Left Outside Alone\", sono dedicati al difficile rapporto con il padre, che ha abbandonato la famiglia quando Anastacia era ancora piccola.\nDiventa rapidamente il suo album di maggior successo fino a oggi ma a differenza dei suoi primi due lavori, quest'ultimo non viene distribuito in patria, pur avendo programmato tre date di pubblicazione. Al contrario dell'album, il singolo Left Outside Alone fa una sporadica apparizione nella classifica americana \"Adult Contemporary\", mentre il remix della canzone, raggiunge la quinta posizione della classifica Hot Dance Club Play.\nNel giugno 2004 l'azienda Apple pubblica a livello mondiale l'iTunes Store e i brani dell'artista sono quelli pi\u00f9 venduti durante la prima settimana di attivit\u00e0 dello store.\nIl 25 settembre 2004 parte da Rotterdam il tour promozionale dedicato all'album, il \"Live at Last Tour\" che tiene impegnata la cantante fino al 6 aprile 2005.\n2005-2007: l\"Encore Tour\" e il primo Greatest Hits.\nA causa del grande interesse per lo spettacolo, il \"Live at Last Tour\" tour viene esteso e rinominato \"Encore Tour\" (in italiano \"bis\") che la tiene impegnata fino al 14 agosto 2005. Complessivamente vende in tutta Europa oltre 800.000 biglietti.\nIl 4 novembre 2005 pubblica la sua prima raccolta di successi, \"Pieces of a Dream\", in cui sono raccolti tutti i suoi successi pi\u00f9 quattro inediti.\nIl primo singolo dell'album prende il nome da quest'ultimo, \"Pieces of a Dream\", e raggiunge la vetta di molti paesi. Il secondo brano estratto \u00e8 il duetto \ncon Eros Ramazzotti, \"I Belong to You (Il ritmo della passione)\" (registrata anche in lingua spagnola). La canzone diventa un grande successo, raggiunge la vetta di molte classifiche europee, tra cui l'Italia, la Svizzera, la Germania e l'Ungheria. Il brano viene accolto positivamente dalla critica e dal pubblico. Viene definita una delle pi\u00f9 belle ballate d'amore di sempre, la BBC commenta riguardo Anastacia: \"La canzone rivela un lato setoso della voce di Anastacia che si contraddistingue dalla forte tonalit\u00e0 che conosciamo, e con un tipo di eccesso polmonare da far vergognare anche C\u00e9line Dion\" Nel Greatest Hits \u00e8 presente anche il duetto con Ben Moody, \"Everything Burns\", colonna sonora del film \"I Fantastici 4\" per la regia di Tim Story e distribuito dalla \"20th Century Fox\".\nIl 17 febbraio 2006, in occasione dei XX Giochi olimpici invernali di Torino, Anastacia si esibisce in concerto al Medals Plaza, registrando il tutto esaurito e guadagnandosi il primo posto nel record di vendite. Dopo di lei Whitney Houston e Lou Reed. Il 27 marzo del 2006 viene stampato il DVD del Live at Last Tour, chiamato \"Live at Last\". Contiene le riprese effettuate tra il 24 e il 26 ottobre del 2004 al Velodrom di Berlino e all'Olympiahalle a Monaco di Baviera, dei video extra di alcune sue canzoni e un documentario del tour. Il 4 giugno del 2006 \u00e8 in concerto al Rock in Rio.\nAlla fine del 2007 inizia ad avere delle forti palpitazioni che credeva fossero semplici attacchi di panico, ma presto le viene diagnosticata una tachicardia sopraventricolare. Non riuscendo a gestire lo sbalzo del cuore, in svariate occasioni perde i sensi dietro le quinte. Rifiuta la chirurgia a cuore aperto e sceglie di sottoporsi a vita ad un trattamento per monitorare la malattia. Sempre in questo periodo lascia la sua casa discografica e firma un contratto con la Mercury Records della Universal Music Group, terminando il rapporto lavorativo con la Sony BMG durato dieci anni. Durante un'intervista allo show inglese \"This Morning\", parla di questa sua scelta, dicendo che la chiave del cambiamento \u00e8 stato il trasferimento del suo storico manager David Massey dalla Sony BMG alla Mercury Records.\n2008-2011: \"Heavy Rotation\" e le collaborazioni.\nNella primavera del 2008 iniziano le registrazioni del quarto album in studio, \"Heavy Rotation\", in collaborazione con artisti come Ne-Yo, The Heavyweights, Lester Mendez, JR Rotem e Rodney Jerkins, lavoro che giunge a termine nel mese di agosto. Il 29 agosto viene pubblicato il primo singolo \"I Can Feel You\", il quale, nonostante la larga promozione, non ottiene il successo dei precedenti. L'album viene pubblicato il 27 ottobre 2008 in tutto il mondo esclusi gli Stati Uniti dove viene pubblicato solo in versione digitale il 17 febbraio 2009. Il successo di \"Heavy Rotation\" resta lontanissimo dal precedente \"Anastacia\": vende infatti circa 300.000 copie nei primi tre mesi di uscita. In seguito vengono pubblicati il singolo \"Absolutely Positively\" e il singolo promozionale \"Defeated\".\nIl 5 marzo 2009 riceve durante la cerimonia dei Women's World Award, tenutasi a Vienna, il \"World Artist Award\" come donna che ha influenzato il mondo con la sua musica.\nIl 5 giugno 2009 parte da San Pietroburgo l\"'Heavy Rotation Tour\". Al contrario dell'album, il tour ottiene un grande successo con oltre 250.000 biglietti venduti per 35 date. Nonostante il poco riscontro sul mercato musicale, l'album viene apprezzato dal pubblico ed eletto dai lettori di \"Billboard\" il decimo miglior album del 2008.\nIl 25 ottobre 2009 la band inglese Ben's Brother pubblica il singolo \"Stalemate\", che vede la partecipazione di Anastacia. Il video per questo singolo \u00e8 stato girato il 22 settembre 2009 a Londra. I Ben's Brother e Anastacia presentano la canzone live per la prima volta il 28 ottobre 2009 nella trasmissione \"This Morning\" e successivamente il 2 novembre allo \"O2 Shepherd's Bush Empire\" di Londra.\nAnastacia chiude il 2009 con l\"'Here Come the Girls Tour\", una serie di concerti-musical prodotto da Steven Howard; oltre ad Anastacia, il progetto vede presenti anche le due cantanti inglesi Chaka Khan e Lulu. Il tour, ristretto al solo Regno Unito, tocca numerose citt\u00e0, tra il 21 novembre e il 21 dicembre 2009. Le tre interpreti si esibiscono in famose hit britanniche degli anni sessanta e non solo.\nNella primavera dello stesso anno \u00e8 uno dei giudici insieme a Chucky Klapow, Duncan James, Tamzin Outhwaite ed Emma Bunton, al talent show inglese ispirato al programma televisivo americano Glee, Don't Stop Believing.\nL'11 giugno 2010 viene pubblicato il singolo \"Safety\" interpretato da Dima Bilan in duetto con Anastacia, presentato in anteprima durante i Muz-TV Awards in Russia. Il video della canzone \u00e8 stato interamente girato in Russia.\nNel luglio del 2010 lascia la Universal. Il 17 settembre 2010, in occasione del suo quarantaduesimo compleanno, pubblica un nuovo duetto, \"Burning Star\", in collaborazione con la cantante belga Natalia, per promuovere la serie di concerti \"Natalia Meets Anastacia\" che si \u00e8 svolta nel gennaio 2011. La location degli spettacoli \u00e8 lo Sportpaleis di Anversa. Vengono programmate quattro date e in meno di 12 ore vengono venduti pi\u00f9 di 20\u00a0000 biglietti. Registrano il tutto esaurito in poco tempo e aggiungono due date supplementari per soddisfare il pubblico.\nIl 13 novembre dello stesso anno si esibisce nella Repubblica Turca di Cipro del Nord: in occasione del suo arrivo vengono sventati diversi attacchi terroristici nei suoi confronti. L'evento ha generato molte polemiche e Anastacia era nel mirino delle pressioni dei greco-ciprioti che pensavano che la sua performance avrebbe prestato la legittimit\u00e0 politica alla Repubblica Turca di Cipro del Nord (Questione di Cipro). Prima dell'inizio del concerto si \u00e8 verificato un tentativo di sabotaggio.\nNel febbraio del 2011 \u00e8 ospite al concerto di Gigi D'Alessio nel Radio City Music Hall, a New York.\n2012: \"It's A Man's World \".\nNel giugno 2012 \u00e8 giudice nell'edizione inglese di The X Factor durante le audizioni a Glasgow.\nL'8 luglio si esibisce durante il \"White Nights Festival\" a San Pietroburgo, in Russia, canta alcuni dei suoi grandi successi e dopo sei anni torna sul palco insieme ad Eros Ramazzotti cantando \"I Belong to You (Il ritmo della passione)\". Il 17 settembre viene annunciata la sua nuova casa discografica, la BMG Rights Management, e che il contratto prevede l'uscita di un album di cover rock maschili prevista per il 9 novembre 2012 dal titolo \"It's a Man's World\" e un album di inediti.\nL'album di cover viene pubblicato solo in Austria, Belgio, Germania, Paesi Bassi e Svizzera, mentre nel resto del mondo solo in formato digitale. I brani da reinterpretare sono scelti da Anastacia e dal produttore statunitense Glen Ballard. Dall'album vengono estratti il singolo \"Best of You\", il cui video \u00e8 stato girato a Barcellona e il singolo promozionale \"Dream On\". Il 16 dicembre 2012 la cantante entra a far parte della Munich Olympic Walk Of Stars tra le leggende della musica. Per la promozione dell'ultimo album prende parte al \"Night of the Proms\". Un tour-festival che si svolge in tutto il nord Europa nei mesi di settembre, novembre e dicembre. Nella primavera del 2013 \u00e8 prevista la partenza del suo tour in supporto dell'album di cover, il \"It's a Man's World Tour\".\n2013-2014: il secondo cancro al seno, il ritorno con \"Resurrection\".\nIl 28 febbraio 2013, tramite un comunicato sul proprio sito, Anastacia annulla tutte le date del tour e gli impegni previsti a causa di una diagnosi che conferm\u00f2 un secondo cancro al seno, questa volta il destro. La cantante subisce una delicata operazione durata dieci ore, seguita da una lunga riabilitazione. La somministrazione di forti antidolorifici porta la cantante in un periodo di depressione.\nIl 20 luglio 2013, dopo quasi un anno di assenza, Anastacia annuncia di essere guarita per la seconda volta. Nell'ottobre dello stesso anno, in occasione del mese della lotta contro il cancro, la cantante annuncia di essersi sottoposta ad una doppia mastectomia con procedura chirurgica Latissimus Dorsi, scelta dettata dell'impossibilit\u00e0 di riutilizzare i suoi tessuti indeboliti dalle radiazioni.\nIl 7 novembre 2013 fa la sua prima apparizione pubblica al \"GQ Men Of The Year Awards\", dove le viene consegnato l\"'Humanitarian Award\" per l'impegno con la sua fondazione \"The Anastacia Fund\". Diventa la seconda donna al mondo ad aver ricevuto il premio, dopo Annie Lennox. Durante la cerimonia si esibisce con \"Paid My Dues\" e \"Left Outside Alone\".\nNel marzo 2014 la cantante annuncia il titolo del suo nuovo album, \"Resurrection\".\nIl 4 aprile 2014 l'artista pubblica il singolo \"Stupid Little Things\", che anticipa l'uscita del nuovo album. Il brano viene accolto positivamente dalla critica musicale e dal pubblico.\nIl 22 agosto 2014 si esibisce dando il via alla notte del Manchester Pride, uno degli eventi pi\u00f9 importanti al mondo nel supporto della comunit\u00e0 LGBT. Successivamente diventa un giudice del talent show \"Rising Star\" nella versione tedesca.\nIl 1\u00ba settembre 2014 viene pubblicato il secondo singolo della cantante, \"Staring at the Sun\" lanciato in tutta Europa esclusa l'Italia. Il brano riscuote un discreto successo in molti paesi. Il 5 settembre 2014, solamente in Italia viene pubblicata la ballata \"Lifeline\". A ottobre 2014, da Bruxelles, prende il via il \"Resurrection Tour\", che tiene impegnata l'artista fino al 28 agosto 2015.\n2015-2016: la raccolta \"Ultimate Collection\" e il primo album live.\nDal 17 al 31 agosto il museo ceco \"Bohemian Crystal Touch\" presenta l'opera d'arte dedicata all'artista durante l'Expo 2015 di Milano nel padiglione della Repubblica Ceca.\nIl 27 luglio 2015, mentre la cantante \u00e8 ancora impegnata nel tour, viene ufficializzata la notizia del suo ritorno alla Sony. Nella stessa occasione \u00e8 annunciata l'uscita di un nuovo greatest hits dal titolo \"Ultimate Collection\", contenente 17 dei brani pi\u00f9 celebri dell'artista pi\u00f9 due inediti: \"Army of Me\" e \"Take This Chance\". La pubblicazione \u00e8 prevista per il 6 novembre 2015 con un tour mondiale a seguire.\nIl 28 settembre 2015 viene presentato in anteprima sulla BBC Radio 2, \"Take This Chance\", primo estratto da \"Ultimate Collection\"; il brano ottiene ottimi riscontri a livello internazionale.\nIl 6 novembre viene pubblicato \"Ultimate Collection\" e l'artista inizia la promozione a partire dal Regno Unito dove, per la sesta volta nella sua carriera, entra nella top 10 degli album pi\u00f9 venduti della settimana piazzandosi al settimo posto; il disco scala le classifiche in molti paesi. Entra nella top 30 anche in Italia, dove esordisce al ventisettesimo posto tra gli album pi\u00f9 venduti della settimana. Il 17 novembre 2015 vengono pubblicate le prime 24 date europee (poi diventate 60) dell'Ultimate Collection World Tour in partenza il 3 aprile 2016. Pochi giorni dopo viene aggiunta una data a Parigi in seguito agli attentati del 13 novembre 2015. Il 4 dicembre 2015 viene pubblicato il brano \"Who's Loving You\" del gruppo spagnolo \"Auryn\" che vede la collaborazione di Anastacia. La canzone \u00e8 inclusa nell'album della boy band \"Ghost Town\" e il 6 dicembre viene riprodotta simultaneamente, dalla radio \"40 Global Show\", in 11 paesi: Argentina, Cile, Colombia, Costa Rica, Ecuador, Spagna, Guatemala, Messico, Panama, Paraguay e Repubblica Dominicana.\nIl 24 gennaio 2016 la Warner Music Messico annuncia l'imminente pubblicazione del video musicale del duetto \"Who's Loving You\".\nIl 3 aprile 2016 prende il via da Padova l\"Ultimate Collection World Tour\" che vedr\u00e0 impegnata la cantante fino ad agosto 2016. Dopo pochi concerti si trova costretta a rimandare quattro date, due in Svizzera e due in Germania, a causa di un'infezione alle vie respiratorie.\nNell'agosto 2016, durante le prove per la seconda puntata del programma di danza britannico \"Strictly Come Dancing\", \u00e8 vittima di un infortunio riguardante lo strappo di una delle cicatrici sotto l'ascella destra lasciatole dalla mastectomia.\nNonostante la limitazione, si esibisce ugualmente peggiorando la ferita, ma continua a gareggiare con le dovute precauzioni.\nIl 19 ottobre 2016 annuncia l'uscita del suo primo album live per il 16 dicembre sulla piattaforma musicale PledgeMusic.\nIl 30 ottobre, alla sesta puntata, viene eliminata dalla trasmissione britannica per un Jive poco apprezzato e il 31 ottobre annuncia le prime date, nel Regno Unito, del proseguimento dell\"'Ultimate Collection Tour 2017\". Successivamente vengono aggiunte altre date nel resto del mondo.\nIl 19 novembre 2016, a Londra, \u00e8 ospite della settima edizione del \"The Global Gift Gala\". Durante la serata le viene consegnato dall'attrice Eva Longoria il premio \"The Global Gift Our Heroes Award\" in riconoscimento del suo impegno filantropico e dei suoi successi professionali che le hanno conferito lo status di eroina dei nostri tempi.\nIl 16 dicembre esce il suo primo album live sulla piattaforma musicale PledgeMusic. Si intitola \"A 4 App\" in quanto contenente esclusivamente brani votati sulla sua \"App\" e poi eseguiti live durante l\"Ultimate Collection World Tour\".\n2017-2019: \"Evolution\" e il musical \"We Will Rock You\".\nNel marzo 2017, Anastacia collabora con il cantautore italiano Umberto Tozzi, registrando una nuova versione del brano \"Ti amo\", inserita nella raccolta \"40 anni che Ti Amo\" dell'artista.\nDurante la primavera del 2017, la cantante pubblica due album live, \"Live at the O2 Apollo Manchester 2017\" e \"Live at the Eventim Apollo Hammersmith 2017\", registrati durante l\"Ultimate Collection Tour\", pubblicati rispettivamente il 29 maggio e il 12 giugno presso la piattaforma musicale PledgeMusic.\nIl 28 luglio 2017 Anastacia pubblica \"Caught in the Middle\", singolo che anticipa il suo settimo album in studio. L'album, intitolato \"Evolution\", viene pubblicato il 15 settembre 2017. Il 19 aprile 2018 inizia da Utrecht il \"The Evolution Tour\".\nIl 4 ottobre 2018 viene pubblicato \"Another Night\", singolo di Alex Christensen in collaborazione con Anastacia e The Berlin Orchestra. Il 25 dicembre 2018 Anastacia prende parte al 26\u00ba Concerto di Natale in Vaticano.\nIl 23 gennaio 2019 la cantante annuncia che prender\u00e0 parte al musical \"We Will Rock You\" recitando nel ruolo di \u201cKiller Queen\u201c, personaggio ispirato all'omonima canzone. La sua presenza \u00e8 programmata esclusivamente per gli spettacoli di Amsterdam e l'Aia che hanno luogo dal 6 dicembre 2019 al 5 gennaio 2020. Successivamente \u00e8 impegnata in Nuova Zelanda con il proseguimento del suo tour.\n2020-presente.\nIl 29 maggio 2020, insieme ad Avril Lavigne, Dua Lipa, Jason Derulo, Leona Lewis e molti altri artisti, prende parte all'OHM Live, innovativo evento di beneficenza in streaming della durata di 24 ore, per raccogliere fondi da destinare ai soccorsi internazionali Covid-19.\nNel giugno 2021 si sottopone ad intervento chirurgico per il riposizionamento di due dischi cervicali, a causa di due ernie del disco. L'operazione le lascer\u00e0 una cicatrice sulla gola e delle alterazioni del tono vocale. Il 28 agosto 2021 fa a sorpresa la sua prima apparizione pubblica dall'inizio della pandemia da Covid-19, durante il Buik Rock in Belgio, improvvisando un duetto con Natalia Druyts sulle note di \"I'm Outta Love\". Nel settembre 2021 \u00e8 ospite della 78\u00aa Mostra internazionale d'arte cinematografica di Venezia, alla prima proiezione mondiale del film \"American Night\" di cui \u00e8 produttrice associata ed anche autrice e interprete della colonna sonora. Preceduta dall'esibizione del brano dell'artista, la proiezione avviene nella location del \"Campari Boat - In Cinema\". Vince inoltre l'edizione 2021 del talent The Masked Singer Australia.\nIl 23 novembre 2021 annuncia il \"I'm Outta Lockdown - The 22nd Anniversary Tour\" titolo che fa il verso al suo singolo \"I'm Outta Love\". Le date sono programmate da settembre 2022 in poi.\nIl 9 dicembre si esibisce al \"Dream Ball\" di Abu Dhabi, evento di beneficenza organizzato dal \"The Global Gift Gala\" per raccogliere donazioni da destinare alla Croce Rossa Libanese e alla \"The Global Gift Foundation\". Dopo la performance programmata, Anastacia decide di mettere all'asta l'esecuzione di un altro suo brano, la cui offerta pi\u00f9 alta \u00e8 stata 200.000 dirham (48.000 euro).\nAbilit\u00e0 artistica.\nVoce.\nDefinita \u00abun miracolo\u00bb da MTV Asia, in quanto tipicamente appartenente a persone afroamericane, la voce di Anastacia \u00e8 considerata una delle pi\u00f9 potenti al mondo.\nSoprannominata \"La bianca dalla voce nera\" e \"The little lady with the big voice\", sin dal primo ascolto viene paragonata ad artisti come Tina Turner, Chaka Khan ed Aretha Franklin.\nQuando nel 1999 gira per la prima volta in radio la sua voce, le viene attribuita l'immagine di una grassa donna nera. Alla pubblicazione del videoclip della hit \"I'm Outta Love\", il mondo rimane esterrefatto in quanto \"avevano davanti ai loro occhi una piccola donna bianca e bionda\".\nElton John, nel documentario della BBC dedicato ad Anastacia, descrive cos\u00ec il primo ascolto della sua voce: \u00abHo pensato che fosse nera quando l'ho sentita cantare. [...] Sembrava Tina Turner. Mi chiedevo chi fosse questa donna che cantava, e anche quando ho scoperto che si chiamava Anastacia, non ho pensato nemmeno per un attimo che fosse bianca [...] Aveva la voce pi\u00f9 sorprendente e piena di anima che avessi mai sentito in cos\u00ec tanto tempo [...] \u00c9 una grande performer dal vivo [...] I'm Outta Love \u00e8 uno dei pi\u00f9 grandi brani dance di tutti i tempi.\u00bb\nDotata di una potente voce di petto, molti esperti attribuiscono alla cantante la vocalit\u00e0 di un soprano drammatico. Tuttavia, per la sua abilit\u00e0 inusuale nel toccare note molto gravi e note molto acute, rimane difficile identificare la sua effettiva estensione vocale. Il suo registro \u00e8 scuro e potente, possiede un vibrato contemporaneo e allo stesso tempo versatile.\nLa voce di petto \u00e8 incisiva e roboante, capace di estendersi fino alla quinta ottava con apparente facilit\u00e0. La voce di testa risulta sia morbida ed operistica che solida ed acuta. Non possiede un registro di fischio.\nIl New York Times la descrive come \"un'artista carismatica e un fenomeno vocale\".\nChrista D'Souza del quotidiano australiano The Age, dopo aver intervistato la cantante, scrive: \u00abAlcuni artisti preferiscono mantenere un basso profilo quando sono fuori servizio. Tengono gli occhi bassi e parlano con toni tenui in luoghi pubblici, in modo da non attirare troppa attenzione. Anastacia non \u00e8 cos\u00ec. Ha una voce che \u00e8 un incrocio tra una sirena e la drag queen RuPaul\u00bb e prosegue \u00abChe sorpresa, poi, quando la porta della sua suite si spalanca per rivelare che la proprietaria di questa voce \u00e8 una piccola cosetta, poco pi\u00f9 di 150 centimetri di altezza\u00bb.\nTra i suoi pi\u00f9 grandi estimatori dall'inizio della sua carriera, anche i colleghi Mariah Carey, Elton John, Beyonc\u00e8, Kelly Rowland, Michelle Williams, Patti LaBelle, Michael Jackson, Sharon Osbourne, Lionel Richie.\nAnastacia afferma di non aver mai preso lezioni di canto ma di aver solamente, da autodidatta, dovuto imparare a dosare il suono della sua voce.\nLuciano Pavarotti ha sempre dichiarato che la sua tecnica sia impeccabile, quindi rimase sorpreso nell'apprendere che l'artista non avesse ricevuto alcuna formazione.\nStesura e produzione.\nQuasi tutti i brani da lei cantati sono scritti di suo pugno.\nIl suo stile di scrittura \u00e8 dettato dalla sua \"filosofia di vita\", nata dalla malattia che l'ha colpita da bambina, la malattia di Crohn. I medici, consigliandole di esternare ci\u00f2 che provava, ai fini di ostacolare la malattia, posero in lei una personalit\u00e0 forte che necessitava di esprimersi tramite canzoni e testi.\nTemi.\nLe tematiche riscontrate nei suoi testi sono dei racconti di forza e indipendenza esclusivamente autobiografici. Esperienze positive e negative vissute dall'artista che si fa portavoce di ottimismo e passionalit\u00e0. Le parole utilizzate rispecchiano le variegate sfaccettature della cantautrice che vanno a creare dei testi personali ma contemporaneamente ispirazionali.\nUn'immagine ricorrente nella simbologia di Anastacia \u00e8 quella della croce Ankh, un antico simbolo sacro.\nInfluenze e stile musicale.\nIn diverse interviste Anastacia afferma di non essere stata specificatamente influenzata da artisti in particolare, la sua musica rappresenta il suo personale modo di vivere liberamente la vita, esprimendo se stessa, senza preoccuparsi dei possibili riscontri. Tuttavia durante la sua infanzia e adolescenza molti sono i suoni che vengono a sua conoscenza. Da bambina impara a memoria, insieme alla sorella, tutto il musical rock Hair, che puntualmente recitano nel salotto di casa. Durante l'adolescenza rimane colpita da molte sonorit\u00e0 che si distanziano nettamente dal clima di Broadway nel quale lavorava la madre. L'album omonimo del cantautore statunitense Prince diventa un punto di riferimento per l'artista che lo descrive \"rilassante e intriso di tristezza\". Vivendo a New York durante i suoi 20 anni, \u00e8 stata influenzata da molta musica latina, specialmente dalla cantante brasiliana Astrud Gilberto, una delle artiste di Bossa nova che ha continuato ad ascoltare nel corso degli anni. Durante i primi anni di carriera, iniziando a viaggiare, si imbatte in musica di altre nazionalit\u00e0. Pur non capendo il significato dei testi, rimane stupita dalla potenza della melodia. Tra questi anche il cantautore italiano Pino Daniele. Invece, sono stati fondamentali durante tutta la sua vita, Elton John e Barbra Streisand, forse gli unici due artisti per i quali nutre totale ammirazione non solo nel campo artistico.\nAnastacia ha iniziato la sua carriera con uno stile soul-gospel, evolutosi poi in un pop-soul e maturatosi negli anni in un genere pi\u00f9 rock, ma allo stesso tempo anche soul e pop. La miscela di questi tre generi, \u00e8 stata definita dalla cantante con la parola \"Sprock\", un misto tra soul, pop e rock.\nNel suo primo album molte sono le sfumature che contraddistinguono lo stile musicale. Nonostante sia il lavoro d'esordio, ci si trova davanti ad un genere difficile da catalogare, come per ogni fatica discografica dell'artista negli anni successivi. Un misto di ballate e di \"groove neri\", influenze dal funk e sapori rock mescolati al classico stile Motown con sprazzi di dance anni '70 e pop del 2000.\nIl secondo album non si distanzia molto dal precedente. Rimane fedele alla miscela di funk, soul, pop e rock con l'aggiunta, in alcuni casi, di suoni pi\u00f9 esotici caratterizzati da chitarre acustiche, trombe e violini.\nNel suo terzo album, nuove ispirazioni le vengono dalla battaglia contro il cancro che l'ha accompagnata durante tutta l'incisione. Matthew Chisling di Allmusic ha cos\u00ec commentato il lavoro della cantante: \u00abL'album \"Anastacia\" \u00e8 stato scritto, registrato e prodotto durante la diagnosi e la lotta contro il cancro al seno, che l'ha aiutata a creare un lavoro pi\u00f9 personale e doloroso che si sposa perfettamente con la sua voce unica. Tutto ci\u00f2 si pu\u00f2 riscontrare bene nei pezzi \"Left Outside Alone\", in cui rimprovera l'ascoltatore con grida di frustrazione in un sound pop rock, e \"Heavy on My Heart\", una ballata lavata nel dolore, nell'amore, e in suoni roboanti\u00bb. \nNel quinto album in studio, \"Heavy Rotation\", lo stile riporta vagamente al suo esordio ma molto pi\u00f9 \"antiquato\" e meno vigoroso. Spicca l'R&amp;B con accenni di techno pur mantenendo una base fedele di funk-pop coronata dal soul.\nPer il primo album di cover, \"It's a Man's World\", Anastacia ritorna sui suoi passi e riabbraccia il rock. L'album \u00e8 composto infatti da sole cover di canzoni rock maschili, tra cui: \"Best of You\" dei Foo Fighters, \"Sweet Child o' Mine\" dei Guns N' Roses, \"Dream On\" degli Aerosmith e \"Back in Black\" degli AC/DC. Band fondamentali nel percorso artistico dell'autrice che sente il bisogno di reinterpretare per ritrovare la sua strada discografica.\nIl sesto album in studio, \"Resurrection\", scritto e composto durante il secondo cancro, si riavvale della presenza dello sprock e sancisce la rinascita spirituale dell'artista. Un secondo capitolo dell'album \"Anastacia\", che se precedentemente dipingeva una ragazza apparentemente aggressiva ora descrive una donna matura e consapevole. Forti sono anche le influenze funk che da sempre appartengono alla sua musica.\nVita privata.\n\u00c8 cresciuta senza padre, col quale non ha mai voluto riallacciare i rapporti. Nel 2002 alcuni giornalisti lo rintracciano e dichiara di avere sempre ascoltato la voce di Anastacia ma non sapeva si trattasse della figlia. Muore il 13 aprile 2005 all'et\u00e0 di 68 anni mentre la cantante \u00e8 in tour.\nDal 1994 al 2001 ha una relazione con l'attore statunitense Shawn Woods, tempo dopo quest'ultimo dichiara di non riuscire a gestire il successo di Anastacia. Dal 2004 al 2005 appare al fianco del presentatore tv tedesco Patrice Bou\u00e9dib\u00e9la.\nNel 2007 a Huatulco in Messico, si sposa con la sua guardia del corpo, Wayne Newton. Nel 2010 chiede il divorzio per \"incompatibilit\u00e0 di carattere\".\n\u00c8 sostenitrice dei diritti gay e favorevole all'adozione e al matrimonio tra persone dello stesso sesso.\nAnastacia ha dichiarato pi\u00f9 volte di essere legata al Partito Democratico Americano pubblicando sul suo profilo Instagram e Twitter molti post di approvazione verso il 46\u00ba presidente degli USA Joe Biden e della vicepresidente Kamala Harris. Ha inoltre dichiarato pubblicamente il suo dissenso verso il Partito Repubblicano Americano e, in particolare, verso il 45\u00ba presidente degli USA Donald Trump.\nVive a Miami in Florida, Stati Uniti d'America.\nImmagine pubblica.\nNei primi anni duemila collabora con Dolce &amp; Gabbana per la creazione dei suoi occhiali da vista, abiti di scena e orologi.\nDopo aver riscosso successo nel mondo della musica, prende una pausa e inizia a occuparsi di moda, lanciando una collezione di abiti da lei disegnati. Ha inoltre lanciato in commercio un profumo, chiamato \"Resurrection\", e altri prodotti di bellezza."}
{"id": "848515", "revid": "26891", "url": "https://it.wikipedia.org/wiki?curid=848515", "title": "Classe Kapusta (nave comando)", "text": ""}
{"id": "848517", "revid": "1305772", "url": "https://it.wikipedia.org/wiki?curid=848517", "title": "Organo internazionale per il controllo degli stupefacenti", "text": "L'Organo Internazionale per il Controllo degli Stupefacenti (INCB dall'inglese \"International Narcotics Control Board\") \u00e8 un organo indipendente, con sede a Vienna, appartenente al Consiglio Economico e Sociale delle Nazioni Unite.\nStoria.\nL'organismo nasce nel 1929, organo dell'allora Lega delle Nazioni, come \"Convenzione Internazionale sull'Oppio\". La convenzione oper\u00f2 fino al 1940.\nDurante la prima \"Convenzione sulle Droghe Narcotiche\" del 1961 si decise di \"rifondare\" la vecchia Convenzione con il nome attuale. L'INCB inizi\u00f2 ad essere operante nel 1968.\nLa commissione nacque per creare un organo di contrasto al narcotraffico pi\u00f9 efficace, infatti subito venne conferita alla commissione il potere, tramite risoluzioni, di infliggere pesanti sanzioni alle nazioni che non si dimostrino collaboranti (potere assai raro per le organizzazioni delle Nazioni Unite).\nL'Organizzazione partecip\u00f2 alle successive Convenzioni sulle droghe narcotiche del 1971 e del 1988.\nMandato e Funzioni.\nIl mandato dell'INCB \u00e8 regolamentato dalle tre Convenzioni ONU riguardo alla droga.\nL'organizzazione ha il compito, in collaborazione con i governi nazionali, di contrastare il \"mercato illegale\" delle medicine considerate droghe (come ad esempio la morfina) e di favorirne il mercato legale verso i paesi poveri.\nTra i compiti dell'INCB c'\u00e8 quello di redigere le tabelle internazionali sugli stupefacenti e di individuare i nuovi tipi di droghe, studiarne la pericolosit\u00e0 e catalogarli. L'INCB deve anche monitorare e controllare lo stato della droga al fine di averne la completa tracciabilit\u00e0.\nAltro importante compito dell'organizzazione \u00e8 quello di coordinare i governi nel contrasto delle droghe \"armonizzando\" le varie legislazioni in materia, esigere che le Convenzioni vengano pienamente applicate, sostenere anche economicamente i paesi disagiati sostenendo i programmi antiDroga, dialogare con i paesi pi\u00f9 reticenti per rafforzare l'azioni comune e in ultimo infliggere sanzioni per questi paesi (anche se l'organizzazione si \u00e8 distinta in questi anni per aver preferito il \"dialogo\" alle sanzioni).\nComposizione.\nL'organismo \u00e8 governato dal presidente dell'INCB e dal segretario dell'INCB entrambi nominati dal Consiglio Economico delle Nazioni Unite. L'organizzazione \u00e8 amministrata da un consiglio di gestione composto da 13 membri di cui 10 nominati dal Consiglio Economico e tre dall'Organizzazione Mondiale della Sanit\u00e0 scelti tra una lista di persone scelte dai governi nazionali.\nAttualmente il consiglio di gestione \u00e8 composto da:\nCollegamenti esterni.\nSito ufficiale"}
{"id": "848521", "revid": "770634", "url": "https://it.wikipedia.org/wiki?curid=848521", "title": "Regione di Kara", "text": "La regione di Kara (ufficialmente R\u00e9gion de la Kara in francese) \u00e8 una delle 5 regioni del Togo. Prende il nome dal capoluogo Kara. Confina a nord con la Regione delle Savane, a est con il Benin, a sud con la Regione Centrale e a ovest con il Ghana. Oltre a Kara, citt\u00e0 importanti della regione sono: Bafilo, Bassar, e Niamtougou.\nSuddivisione amministrativa.\nLa regione \u00e8 suddivisa in 7 prefetture:"}
{"id": "848522", "revid": "122751596", "url": "https://it.wikipedia.org/wiki?curid=848522", "title": "Una voce tra due fuochi", "text": "Una voce tra due fuochi \u00e8 un album di Pierangelo Bertoli pubblicato nel 1995.\nSi tratta di una raccolta di brani contenuti nei suoi album precedenti, in gran parte reinterpretati dall'autore. Le prime due tracce sono inedite: \"Dimmi\" e \"Non ti sveglier\u00f2\"."}
{"id": "848538", "revid": "1781667", "url": "https://it.wikipedia.org/wiki?curid=848538", "title": "Ko\u017eany", "text": "Ko\u017eany (in ungherese \"Kozs\u00e1ny\", in tedesco \"Scheckenhau\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1427 quando entr\u00f2 a far parte dei possedimenti dei Per\u00e9ny signori di Ku\u010d\u00edn. Nel XV secolo pass\u00f2 alla Signoria di Nov\u00fd Hrad. "}
{"id": "848540", "revid": "228587", "url": "https://it.wikipedia.org/wiki?curid=848540", "title": "Kara", "text": ""}
{"id": "848541", "revid": "17351", "url": "https://it.wikipedia.org/wiki?curid=848541", "title": "Ka-25", "text": ""}
{"id": "848542", "revid": "228587", "url": "https://it.wikipedia.org/wiki?curid=848542", "title": "Kara (Togo)", "text": ""}
{"id": "848543", "revid": "767487", "url": "https://it.wikipedia.org/wiki?curid=848543", "title": "Hackettstown", "text": "Hackettstown \u00e8 un comune degli Stati Uniti d'America, nella Contea di Warren, nello Stato del New Jersey.\nSecondo un censimento degli Stati Uniti fatto nel 2000, la popolazione della cittadina era di 10.403 persone, passata a 9.422 secondo una stima del 2007.\nLa citt\u00e0 \u00e8 situata nella regione pi\u00f9 ad est della Lehigh Valley."}
{"id": "848544", "revid": "767487", "url": "https://it.wikipedia.org/wiki?curid=848544", "title": "Le pi\u00f9 belle canzoni (Pierangelo Bertoli)", "text": "Le pi\u00f9 belle canzoni \u00e8 un album raccolta di Pierangelo Bertoli, pubblicato nel 2000."}
{"id": "848546", "revid": "767487", "url": "https://it.wikipedia.org/wiki?curid=848546", "title": "Koprivnica (Slovacchia)", "text": "Koprivnica (in ungherese \"Magyarkapronca\", in tedesco \"Deutschlitten in der Scharosch\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1283 con il nome di \"Kaproncha\" quando era il capoluogo dell'omonima Signoria, che si allargava ai villaggi di Buclovany e Stu\u013eany. Nel XVI secolo appartenne ai B\u00e9rt\u00f3ty. "}
{"id": "848552", "revid": "1501558", "url": "https://it.wikipedia.org/wiki?curid=848552", "title": "Campionato europeo di calcio Under-21 2002", "text": "Il Campionato di calcio europeo Under-21 2002, 13\u00aa edizione del Campionato europeo di calcio Under-21 organizzato dalla UEFA, si \u00e8 svolto in Svizzera dal 16 al 28 maggio 2002. Il torneo \u00e8 stato vinto dalla Repubblica Ceca.\nLe fasi di qualificazione hanno avuto luogo tra il 1\u00ba settembre 2000 e il 14 novembre 2001 e hanno designato le otto nazionali finaliste. Tra queste \u00e8 stata designata la Svizzera quale nazione ospitante la fase finale.\nLa fase finale in Svizzera si \u00e8 svolta in due gironi all'italiana da quattro squadre ciascuno con partite di sola andata. Rispetto all'edizione precedente, le due vincenti dei gironi ( e ) e le due seconde ( e Repubblica Ceca) si sono incrociate nelle partite di semifinale.\nLa finale si \u00e8 disputata il 28 maggio 2002 tra le formazioni della Francia e della Repubblica Ceca.\nQualificazioni.\nStadi.\nSono 4 gli stadi scelti per ospitare la manifestazione:"}
{"id": "848553", "revid": "34222", "url": "https://it.wikipedia.org/wiki?curid=848553", "title": "Campionato europeo di calcio under-21 2002", "text": ""}
{"id": "848554", "revid": "1781667", "url": "https://it.wikipedia.org/wiki?curid=848554", "title": "Kom\u00e1rov (Slovacchia)", "text": "Kom\u00e1rov (in ungherese \"Fels\u0151komar\u00f3c\", in tedesco \"Schimmhau\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1335 come localit\u00e0 in cui si amministrava la giustizia secondo il diritto germanico. Appartenne alla Signoria di Kurima. Nel XVIII secolo pass\u00f2 ai Bydeskuty."}
{"id": "848557", "revid": "26891", "url": "https://it.wikipedia.org/wiki?curid=848557", "title": "Classe Mike (sottomarino)", "text": ""}
{"id": "848561", "revid": "287204", "url": "https://it.wikipedia.org/wiki?curid=848561", "title": "Contea di Pike", "text": "Contea di Pike o Pike County \u00e8 la denominazione delle seguenti contee degli Stati Uniti:"}
{"id": "848562", "revid": "767487", "url": "https://it.wikipedia.org/wiki?curid=848562", "title": "Kochanovce (Bardejov)", "text": "Kochanovce (in ungherese \"Kiskoh\u00e1ny\", in tedesco \"Kochendorf\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1335 come localit\u00e0 in cui si amministrava la giustizia secondo il diritto germanico. Appartenne alla Signoria di Tro\u010dany, Jakubov e Kalni\u0161te. Nel XVII secolo pass\u00f2 ai nobili locali Koh\u00e1ny che lo possedettero per cento anni. Nel XIX secolo pass\u00f2 ai B\u00e1n. "}
{"id": "848565", "revid": "834", "url": "https://it.wikipedia.org/wiki?curid=848565", "title": "Campionato europeo di calcio under-21 1994", "text": ""}
{"id": "848566", "revid": "29863", "url": "https://it.wikipedia.org/wiki?curid=848566", "title": "Pike County", "text": ""}
{"id": "848569", "revid": "2180194", "url": "https://it.wikipedia.org/wiki?curid=848569", "title": "Liberalismo verde", "text": "Il liberalismo verde(detto anche ecologismo liberale, ambientalismo liberale o liberal-ambientalismo) \u00e8 un termine usato per riferirsi ai liberali che includono nella loro ideologia le politiche verdi.\nIl termine \u00e8 stato coniato dal filosofo politico Marcel Wissenburg nel libro \"Liberalismo verde: La societ\u00e0 libera e verde\" del 1998. Egli sostiene che il liberalismo dovrebbe respingere l'idea di diritti di propriet\u00e0 assoluti e accettare restrizioni che limitano la libert\u00e0 di abusare della natura e delle risorse naturali. Tuttavia, egli rifiuta il controllo della crescita della popolazione e qualsiasi controllo sulla distribuzione delle risorse in quanto incompatibile con la libert\u00e0 individuale, favorendo invece il controllo dal lato dell'offerta: produzione pi\u00f9 efficiente e frenare la sovrapproduzione e lo sfruttamento eccessivo. Questa visione tende a dominare il movimento liberale verde, sebbene i critici di questa ideologia affermino che in realt\u00e0 metterebbe le libert\u00e0 individuali al di sopra della sostenibilit\u00e0.\nFilosofia.\nIl liberalismo verde apprezza molto la Terra, sottolineando l'importanza che il pianeta venga tramandato incolume alla prossima generazione. Il liberalismo verde accetta che il mondo naturale \u00e8 in uno stato di flusso e non cerca di conservare il mondo naturale cos\u00ec com'\u00e8. Tuttavia, cerca di minimizzare i danni arrecati dalla specie umana al mondo naturale e di aiutare la rigenerazione delle aree danneggiate. Il liberalismo verde cerca di combinare istituzioni e principi democratici liberali come l'uguaglianza sociale e la libert\u00e0 individuale con le protezioni ambientali che cercano di ridurre le principali minacce per l'ambiente come il consumo eccessivo e l'inquinamento atmosferico.\nSulle tematiche economiche, i liberali verdi hanno una posizione a met\u00e0 fra liberalismo classico e liberalismo sociale: favoriscono un po' meno l'intervento dello Stato rispetto ai liberali sociali, ma molto di pi\u00f9 dei liberali classici. Quindi si identificano nell'economia mista. Alcuni liberali verdi sostengono l'ambientalismo di libero mercato e quindi condividono alcuni valori con il liberalismo classico di destra o con il libertarismo.\nLo storico Conrad Russell, membro liberal-democratico della Camera dei lord, ha dedicato un capitolo del suo libro \"The Intelligent Person's Guide to Liberalism\" al tema del liberalismo verde.\nPartiti liberali verdi.\nVi sono diversi partiti di orientamento liberale verde o tendenti ad esso.\nImportante esponente del liberalismo verde \u00e8 considerato Dennis Kucinich, del Partito Democratico statunitense.\nLa matrice liberale dei Verdi verdi \u00e8 diretta emanazione dei Verdi Liberal democratici fondati nel lontano 1994 da Silvano Vinceti e Roberto de Santis. I Verdi verdi erano una componente dei Verdi Liberal democratici. Il programma dei Verdi verdi, non a caso \u00e8 a cura di Roberto de Santis"}
{"id": "848570", "revid": "767487", "url": "https://it.wikipedia.org/wiki?curid=848570", "title": "Le pi\u00f9 belle canzoni di Pierangelo Bertoli", "text": "Le pi\u00f9 belle canzoni di Pierangelo Bertoli \u00e8 un album raccolta di Pierangelo Bertoli, pubblicato nel 2006."}
{"id": "848571", "revid": "729019", "url": "https://it.wikipedia.org/wiki?curid=848571", "title": "George Crook", "text": "Durante la grande campagna del 1876 contro gli indiani 'ostili' che si erano rifiutati di trasferirsi nelle riserve fu il primo a sostenere uno scontro armato con i Oglala Sioux di Cavallo Pazzo nella battaglia sul Rosebud Creek."}
{"id": "848572", "revid": "1781667", "url": "https://it.wikipedia.org/wiki?curid=848572", "title": "Kobyly (Slovacchia)", "text": "Kobyly (in ungherese \"L\u00f3falu\", in tedesco \"Koberdorf\" o \"Kobildorf\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1277 quale possedimento di Otto von Biberstein. Nel 1319 pass\u00f2 ai Per\u00e9ny. Nel XIV secolo fu sede dell'omonima Signoria che sotto la dinastia degli Omodey si estese ai villaggi vicini di K\u013eu\u0161ov, Klenov, Richvald, \u0160iba e Hervartov. In quel periodo numerosi mercanti tedeschi provenienti da Bardejov si stabilirono nel villaggio. Nel XVI secolo pass\u00f2 ai Szapolyai e ai Bornemisza. \nIl nome del villaggio letteralmente significa \"paese dei cavalli\"."}
{"id": "848579", "revid": "767487", "url": "https://it.wikipedia.org/wiki?curid=848579", "title": "K\u013eu\u0161ov", "text": "K\u013eu\u0161ov (in ungherese \"Koloss\u00f3\", on tedesco \"Sch\u00f6nwald\" o \"Siebenwald\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1330 (con il nome di \"Schenwaldt\") come importante sede parrocchiale e localit\u00e0 in cui si amministrava la giustizia secondo il diritto germanico essendo i suoi fondatori coloni tedeschi. All'epoca apparteneva alla Signoria di Kobyly. Nel XV secolo pass\u00f2 ai Per\u00e9ny. Nel XVI secolo appartenne ai Szapolyai e ai Bornemisza. Nel XVIII secolo entr\u00f2 a far parte dei possedimenti dei Klobussicy/Klobu\u0161ick\u00fd. \nIl nome del villaggio deriva dalla parola tedesca Klause cio\u00e8 \u201cchiusa\u201d. "}
{"id": "848582", "revid": "1305772", "url": "https://it.wikipedia.org/wiki?curid=848582", "title": "Komsomolec", "text": "Komsomolec o Komsomolets "}
{"id": "848587", "revid": "4252", "url": "https://it.wikipedia.org/wiki?curid=848587", "title": "Id al-fitr", "text": "Nella cultura islamica, la \u02bf\u012bd al-fi\u1e6dr (; letter. 'festa della interruzione' del digiuno) \u00e8 la seconda festivit\u00e0 religiosa pi\u00f9 importante; quale segno di gioia per la fine di un lungo periodo di digiuno, viene celebrata alla fine del mese lunare di \"rama\u1e0d\u0101n\" (e dunque il 1\u00b0 di Shawwal).\nSuoi sinonimi sono \u02bf\u012bd al-\u1e63agh\u012br ('festa minore'; dopo il Ramadan) \u2013 in turco, \"k\u00fc\u00e7\u00fck bayram\" o \"\u015feker bayram\u0131\" ('piccola festa') \u2013, in contrapposizione all'\u02bf\u012bd al-kab\u012br (\u0639\u064a\u062f \ufe8d\ufedf\ufedc\ufe92\ufef4\ufeae 'festa grande'; dopo il \u1e24ajj), la festa del sacrificio.\nTra le pietanze che vengono servite \u00e8 presente il Maamoul."}
{"id": "848594", "revid": "287204", "url": "https://it.wikipedia.org/wiki?curid=848594", "title": "Contea di Pike (Alabama)", "text": "La contea di Pike, in inglese Pike County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 29.605 abitanti. Il capoluogo di contea \u00e8 Troy. Il nome le \u00e8 stato dato in onore al generale Zebulon Pike del New Jersey, un esploratore che comand\u00f2 una spedizione nel Colorado meridionale e scopr\u00ec le Pikes Peak nel 1806.\nGeografia fisica.\nLa contea si trova nella parte centro-meridionale dell'Alabama. Lo United States Census Bureau certifica che l'estensione della contea \u00e8 di 1.741 km\u00b2, di cui 1.738 km\u00b2 composti da terra e i rimanenti 3 km\u00b2 costituiti da acque interne.\nLaghi e fiumi.\nLa contea comprende i seguenti laghi e fiumi:\nStoria.\nLa Contea di Pike venne costituita il 17 dicembre 1821."}
{"id": "848598", "revid": "1846281", "url": "https://it.wikipedia.org/wiki?curid=848598", "title": "Campionato europeo di calcio Under-21 1990", "text": "Il Campionato di calcio europeo Under-21 1990, 7\u00aa edizione del Campionato europeo di calcio Under-21 organizzato dalla UEFA, si \u00e8 svolto dal 21 febbraio al 17 ottobre 1990. Il torneo \u00e8 stato vinto dall'Unione Sovietica.\nLe fasi di qualificazione hanno avuto luogo tra il 30 agosto 1988 e il 29 novembre 1989 e hanno designato le otto nazionali finaliste che si sono affrontate in gare a eliminazione diretta con andata e ritorno.\nLa doppia finale si \u00e8 disputata il 5 settembre e il 17 ottobre 1990 tra le formazioni della Jugoslavia e dell'Unione Sovietica.\nFase finale.\nQuarti di finale.\nAndata 14 marzo, ritorno 28 marzo 1990.\nSemifinali.\nAndata 11 e 25 aprile, ritorno 9 maggio 1990."}
{"id": "848599", "revid": "78273", "url": "https://it.wikipedia.org/wiki?curid=848599", "title": "Campionato europeo di calcio under-21 1990", "text": ""}
{"id": "848601", "revid": "320578", "url": "https://it.wikipedia.org/wiki?curid=848601", "title": "Medulla surrenale", "text": ""}
{"id": "848602", "revid": "339392", "url": "https://it.wikipedia.org/wiki?curid=848602", "title": "Organizzazione Internazionale per il Controllo degli Stupefacenti", "text": ""}
{"id": "848605", "revid": "729019", "url": "https://it.wikipedia.org/wiki?curid=848605", "title": "William W. Averell", "text": " Al termine della guerra si dedic\u00f2 alla carriera diplomatica e, pi\u00f9 tardi, a brevettare invenzioni da lui progettate. Acquis\u00ec ricchezza e fama soprattutto per l'invenzione dell'asfalto per pavimentazione."}
{"id": "848606", "revid": "767487", "url": "https://it.wikipedia.org/wiki?curid=848606", "title": "Cratere Wallach", "text": "Wallach \u00e8 un piccolo cratere lunare intitolato al chimico tedesco Otto Wallach (premio nobel nel 1910); \u00e8 situato nella parte orientale del Mare Tranquillitatis. Il cratere ha forma circolare, e le sue pareti interne giungono fino al centro rendendo quasi inesistente il fondo pianeggiante. Wallach \u00e8 situato a nord-est del cratere Maskelyne, vicino ad alcuni picchi del mare lunare; infatti prima di essere ribattezzato dalla IAU era denominato \"Maskelyne H\" (era dunque considerato un cratere minore)."}
{"id": "848607", "revid": "1634850", "url": "https://it.wikipedia.org/wiki?curid=848607", "title": "Monovibrante alveolare", "text": "La monovibrante alveolare \u00e8 una consonante, rappresentata con il simbolo [\u027e] nell'alfabeto fonetico internazionale (IPA).\nNella lingua italiana tale fono \u00e8 reso con la R intervocalica.\nCaratteristiche.\nLa consonante monovibrante alveolare sonora presenta le seguenti caratteristiche:\nIn italiano.\nIn italiano tale fono \u00e8 un allofono di /r/, spesso usato di pi\u00f9 della r vibrante stessa. Si pronuncia generalmente quando la r \u00e8 in posizione intervocalica o non iniziale, ma a volte anche in posizione iniziale.\nAltre lingue.\nSpagnolo.\nIn lingua spagnola tale fono \u00e8 reso con la grafia quando \u00e8 preceduta da una consonante diversa da \"n\" o \"l\" o una vocale e seguita da una vocale (e mai geminata, altrimenti viene pronunciata [r]):\nCatalano.\nIn lingua catalana valgono le stesse regole che per lo spagnolo.\nPortoghese.\nIn lingua portoghese valgono le stesse regole che per lo spagnolo e il catalano:\nIrlandese.\nTale fono \u00e8 presente in lingua irlandese.\nGiapponese.\nNella lingua Giapponese, tale fono \u00e8 un allofono della Monovibrante alveolare laterale /\u027a/, dove viene resa in posizione intervocalica. \nNorvegese.\nIn lingua norvegese tale fono \u00e8 un allofono della vibrante alveolare in molte variet\u00e0.\nSvedese.\nIn lingua svedese tale fono \u00e8 un allofono della vibrante alveolare in alcuni dialetti del centro della Svezia."}
{"id": "848609", "revid": "327773", "url": "https://it.wikipedia.org/wiki?curid=848609", "title": "Dodecapoli", "text": "Una Dodecapoli (in lingua greca: \u0394\u03c9\u03b4\u03b5\u03ba\u03ac\u03c0\u03bf\u03bb\u03b9\u03c2) \u00e8 l'unione o la confederazione di dodici citt\u00e0. Generalmente nel mondo antico questa unione veniva costituita intorno a un centro religioso comune.\nLe pi\u00f9 note dodecapoli furono:"}
{"id": "848612", "revid": "74801", "url": "https://it.wikipedia.org/wiki?curid=848612", "title": "Kiruna (comune)", "text": "Kiruna \u00e8 un comune svedese di abitanti, situato nella contea di Norrbotten. Il suo capoluogo \u00e8 la cittadina omonima. Con i suoi (di cui coperti da terre e da acqua) Kiruna \u00e8 la pi\u00f9 estesa municipalit\u00e0 d'Europa, ovvero il pi\u00f9 grande comune d'Europa.\nNel territorio della municipalit\u00e0 sorge il Kebnekaise, la cima pi\u00f9 alta della Svezia con metri sopra il livello del mare. Nel comune di Kiruna si contano pi\u00f9 di laghi, il maggiore dei quali \u00e8 il Tornetr\u00e4sk. \nFra i fiumi che scorrono nel territorio, i maggiori sono Kalix, Torne, Lainio, Rautas e Vittangi, cos\u00ec come il K\u00f6nk\u00e4m\u00e4 e il Muonio che segnano il confine con la Finlandia.\nPer preservare la natura quasi incontaminata della zona, agli inizi del 1909 venne costituito il Parco nazionale di Abisko, al confine con la Norvegia.\nStoria.\nDurante il XX secolo Kiruna era un insediamento minerario costruito nella parrocchia di Jukkasj\u00e4rvi, a quei tempi un comune rurale. Un cosiddetto \"municipalsamh\u00e4lle\" (che era una sorta di borgo istituito in un comune rurale per occuparsi di eventuali problemi di carattere urbano) fu istituito nel 1908. Con il tempo l'insediamento si \u00e8 ingrandito (ha anche avuto una rete tramviaria) e si \u00e8 deciso di farlo diventare citt\u00e0.\nIl 1\u00ba gennaio 1948 l'intera parrocchia di Jukkasj\u00e4rvi \u00e8 stata trasformata nella \"Citt\u00e0 di Kiruna\". Comprendendo anche la vasta zona desertica che circondava il piccolo paese, a quel tempo era considerato il comune cittadino pi\u00f9 vasto del mondo. Poche altre citt\u00e0 sono state costituite in Svezia, l'ultima nel 1951. Nel 1971 Kiruna \u00e8 diventato un comune, come tutti gli altri e durante lo stesso periodo \u00e8 stato unito a Karesuando.\nGeografia antropica.\nNel territorio comunale sono comprese le seguenti aree urbane (\"t\u00e4tort\"):"}
{"id": "848614", "revid": "228587", "url": "https://it.wikipedia.org/wiki?curid=848614", "title": "Campionato europeo di calcio Under-21 1988", "text": "Il Campionato di calcio europeo Under-21 1988, 6\u00aa edizione del Campionato europeo di calcio Under-21 organizzato dalla UEFA, si \u00e8 svolto dal 16 febbraio al 12 ottobre 1988. Il torneo \u00e8 stato vinto dalla Francia.\nLe fasi di qualificazione hanno avuto luogo tra il 4 settembre 1986 e il 15 dicembre 1987 e hanno designato le otto nazionali finaliste che si sono affrontate in gare a eliminazione diretta con andata e ritorno.\nLa doppia finale si \u00e8 disputata il 25 maggio e il 12 ottobre 1988 tra le formazioni della Francia e della Grecia.\nFase finale.\nQuarti di finale.\nAndata 16, 22 febbraio, 2 e 16 marzo, ritorno 22 e 23 marzo 1988.\nSemifinali.\nAndata 13 aprile, ritorno 27 aprile 1988."}
{"id": "848615", "revid": "81646", "url": "https://it.wikipedia.org/wiki?curid=848615", "title": "Catecolamine", "text": ""}
{"id": "848616", "revid": "78273", "url": "https://it.wikipedia.org/wiki?curid=848616", "title": "Campionato europeo di calcio under-21 1988", "text": ""}
{"id": "848621", "revid": "92723", "url": "https://it.wikipedia.org/wiki?curid=848621", "title": "Nemeck\u00e1", "text": "Nemeck\u00e1 (in tedesco \"Deutschendorf\"; in ungherese \"Garamn\u00e9metfalva\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio venne fondato da coloni tedeschi nel 1281 (\"Teutschendorf\") qui giunti alla ricerca di giacimenti di ferro. \nNel gennaio del 1945 a Nemeck\u00e1 vi furono massacri con centinaia di vittime, fra ebrei, partigiani dell'Insurrezione nazionale slovacca e rom. \nDel comune fa parte anche la frazione di Dubov\u00e1 (in tedesco \"Sankt Nikolaus\"; in ungherese \"Szentmikl\u00f3s\")."}
{"id": "848623", "revid": "6066", "url": "https://it.wikipedia.org/wiki?curid=848623", "title": "Giuseppe di Cristina", "text": ""}
{"id": "848626", "revid": "122776215", "url": "https://it.wikipedia.org/wiki?curid=848626", "title": "Palazzo Piccolomini", "text": "Palazzo Piccolomini si trova nel centro di Pienza, accanto al Duomo.\nStoria.\nIl palazzo, detto anche \"Pontificio\", venne commissionato da Enea Piccolomini, ovvero papa Pio II, a Bernardo Rossellino, nell'ambito del progetto della ricostruzione di Pienza come citt\u00e0 ideale. Progettato nella seconda met\u00e0 del XV secolo (dopo il 1459), per la sua realizzazione il Rossellino si ispir\u00f2 al Palazzo Rucellai di Firenze, opera del suo maestro Leon Battista Alberti. Il palazzo \u00e8 uno dei primissimi esempi di architettura rinascimentale.\nIn tempi recenti, il palazzo \u00e8 stato utilizzato anche come set cinematografico per diverse scene dei film \"L'arcidiavolo\" con Vittorio Gassman, \"Le piacevoli notti\" sempre con Gassman e Ugo Tognazzi e per \"Romeo e Giulietta\" di Zeffirelli. Nella serie tv \"I Medici\" molte scene sono state girate nel palazzo e nella piazza antistante.\nDescrizione.\nIl palazzo \u00e8 a pianta quadrata, sviluppato su tre piani, realizzato in pietra viva lavorata finemente in un leggero bugnato, dal basso fino alla sommit\u00e0. Al piano terra c'\u00e8 un portone che si affaccia sul cortile centrale, al primo e secondo piano presenta due ordini di finestre di notevole ampiezza, equidistanti l'una dall'altra, con lesene e profilature con i conci sporgenti.\nCiascuna finestra \u00e8 divisa in due parti da una sottile colonna. Al di sotto delle finestre, come ad evidenziare i solai interni, una cornice corre gli angoli e tra alcune finestre fanno bella mostra gli stemmi di famiglia, in pietra, con le insegne apostoliche in oro e argento. Sulla facciata nord si trova il grandissimo portale che costituisce l'entrata principale del palazzo.\nAll'interno il palazzo racchiude una corte anch'essa rettangolare con un loggiato sostenuto da colonne di pietra.\nIl giardino.\nIl giardino, che occupa lo spazio nel lato sud dell'edificio, \u00e8 piccolo, ma rappresenta una parte integrante del progetto.\nLa piccola area terrazzata domina l'intera Val d'Orcia, mantenendo, nonostante recenti elaborazioni, le caratteristiche proprie dei giardini del Rinascimento. \u00c8 circondato su tre lati da alti muri in pietra ricoperti d'edera, mentre sul lato prospiciente al Palazzo \u00e8 delimitato da una loggia a tre ordini d'arcate. Un elaborato sistema di condotti di scolo impedisce che l'acqua piovana penetri negli ambienti sottostanti coperti da volte, al cui interno erano un tempo ricavate le stalle. \nLe aiuole di forma rettangolare, circondate da doppie siepi di bosso potate, delimitano due viottoli ricoperti di ghiaia, che s'incrociano perpendicolarmente. Nel loro punto d'incontro \u00e8 posta una fontana, mentre nei quattro angoli d'ogni aiuola sono piantati alberi d'alloro a forma d'ombrello. \nAlcune aiuole rettangolari decorate con alberi da frutto e cespugli fioriti si trovano lungo i muri perimetrali. Un grande pozzo ottagonale decorato con la mezzaluna, le chiavi e la tiara dello stemma Piccolomini e una fontana ornata con ghirlande di frutti, sono i due elementi scultorei presenti nel giardino risalenti alla fine del Quattrocento. Il panorama della Val d'Orcia, che si pu\u00f2 ammirare dalle tre arcate che si aprono sul muro di fondo, assume un ruolo primario nell'ideazione di questo giardino, che diventa luogo d'incontro tra architettura e natura. "}
{"id": "848628", "revid": "1926649", "url": "https://it.wikipedia.org/wiki?curid=848628", "title": "Societ\u00e0 Sportiva Calcio Napoli 2001-2002", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 2001-2002.\nMaglie e sponsor.\nLo sponsor tecnico \u00e8 Diadora, lo sponsor principale \u00e8 Birra Peroni.\nOrganigramma societario.\nArea direttiva\nArea comunicazione\nArea tecnica\nArea sanitaria"}
{"id": "848632", "revid": "73537", "url": "https://it.wikipedia.org/wiki?curid=848632", "title": "Acrocoro Eritreo", "text": ""}
{"id": "848635", "revid": "228587", "url": "https://it.wikipedia.org/wiki?curid=848635", "title": "Littoral", "text": ""}
{"id": "848637", "revid": "287204", "url": "https://it.wikipedia.org/wiki?curid=848637", "title": "Elettrodialisi", "text": "L'elettrodialisi \u00e8 un processo per cui, applicata una differenza di potenziale, si ottiene l'allontanamento dei sali dalle soluzioni saline grazie all'impiego alternato di membrane cationiche e anioniche poste all'interno di una vasca e consententi rispettivamente il passaggio dei soli ioni positivi e dei soli ioni negativi. Applicando alle estremit\u00e0 di una cella una corrente continua con un certo differenziale, gli ioni positivi attraverseranno la membrana cationica, mentre gli ioni negativi attraverseranno la membrana anionica. Al termine del processo risulter\u00e0 che alcuni scomparti saranno dissalati, mentre altri saranno arricchiti o di solo catione o di solo anione. Pertanto il solvente, l'acqua pura trattandosi di soluzioni acquose, risulter\u00e0 presente a scomparti alternati.\nL'elettrodialisi viene condotta in reattori (o celle) elettrolitiche dette \"celle di elettrodialisi\". La tensione delle celle di elettrodialisi generalmente ha un valore elevato, pu\u00f2 arrivare anche a centinaia di volt."}
{"id": "848638", "revid": "426330", "url": "https://it.wikipedia.org/wiki?curid=848638", "title": "Nervi\u00f3n", "text": "Il Nervi\u00f3n (Nerbioi in lingua basca) \u00e8 un fiume dei Paesi Baschi, nel nord della Spagna che attraversa la citt\u00e0 di Bilbao per gettarsi nel Mar Cantabrico ( Golfo di Biscaglia ). Il tratto finale, dopo aver ricevuto le acque del fiume Ibaizabal, fino al mare, viene anche chiamato Estuario di Bilbao.\nGeografia.\nNasce nei monti Cantabrici tra le province di Burgos e \u00c1lava, dalle acque che scendono dai picchi del Corral, da una parte e dalla foresta di Garobel dall'altra. Dopo pochi chilometri forma una cascata di 270 metri per poi continuare sino alla valle di Delica in direzione nord-est. Attraverso l'alta valle del Nervion entra nella provincia di Vizcaya, presso il paese di Ordu\u00f1a. Nel comune di Basauri, riceve le acque del fiume Ibaiz\u00e1bal, per poi attraversare la citt\u00e0 di Bilbao e gettarsi nel mar Cantabrico (Golfo di Biscaglia) tra i comuni di Portugalete e Getxo.\nIdrologia.\nIl fiume percorre 72 chilometri dalla sorgente al mare, con direzione nord-est. Nella parte superiore, nelle estati secche, in assenza di neve sulle montagne, il fiume si asciuga. L'influenza delle maree interessa gli ultimi 15 chilometri, permettendo la navigabilit\u00e0.\nAffluenti.\nGli affluenti dell'alto Nervion sono: Altube, Orozco, Ceberio ed i torrenti Zollo e Azpiunza.\nPer quello che riguarda l'Ibaiz\u00e1bal, alcuni lo considerano un affluente di destra, altri invece considerano il Nervi\u00f3n affluente di sinistra dell'Ibaiz\u00e1bal. Altri ancora, infine chiamano tutto il sistema Nervi\u00f3n-Ibaiz\u00e1bal.\nGli affluenti dell\u2019Estuario di Bilbao sono: \nStoria ed Economia.\nL'origine del nome Nervi\u00f3n deriva probabilmente dalla punta Nervina di 920 metri, che sovrasta la valle di Delica. Altri lo mettono in relazione col nome dell'imperatore romano Nerva.\nDa tempo immemorabile il passo di Ordu\u00f1a mette in comunicazione le pianure della Spagna con la valle del Nervion, che ha sempre avuto una notevole importanza economica e politica (limite di separazione tra la contea di Castiglia ed i Paesi Baschi, nel Medioevo). Attraverso i secoli si \u00e8 sempre mantenuto un efficace corridoio di comunicazione tra la Biscaglia ed il resto della Spagna. La ferrovia principale che da Bilbao raggiunge la pianura spagnola fu costruita nel 1870, seguendo il corso del fiume.\nBilbao nel contempo, grazie alla navigabilit\u00e0 degli ultimi 15 chilometri di fiume, si svilupp\u00f2 grazie ad attivit\u00e0 commerciali ed industriali che lo portarono a diventare il porto pi\u00f9 importante di tutta la costa del nord della Spagna.\nAi giorni nostri l'importanza del fiume Nervion \u00e8 diminuita per la trasformazione che sta subendo la zona industriale di Bilbao (a vantaggio della zona urbanistica), anche perch\u00e9 non \u00e8 navigabile da tutte le navi attuali.\nAmbiente.\nDopo un secolo di intensa attivit\u00e0 industriale il fiume, specialmente nell'ultimo tratto di 25\u00a0km, era ecologicamente morto (il livello di ossigeno era il 20% meno della norma), e considerato tra i fiumi pi\u00f9 contaminati al mondo. Dal 1990, dopo gli interventi delle autorit\u00e0 locali, la situazione \u00e8 in leggero miglioramento, tanto da sperare di poter rivitalizzare, almeno parzialmente, la flora e la fauna."}
{"id": "848641", "revid": "22475", "url": "https://it.wikipedia.org/wiki?curid=848641", "title": "Pon far", "text": ""}
{"id": "848644", "revid": "287204", "url": "https://it.wikipedia.org/wiki?curid=848644", "title": "Balzac e la piccola sarta cinese", "text": "Balzac e la piccola sarta cinese \u00e8 il primo romanzo scritto da Dai Sijie, pubblicato nel 2000 in Francia e nel 2001 nel Regno Unito.\nTrama.\nLa storia si svolge nella montagna di Phenix, nella provincia di Sichuan durante la Rivoluzione culturale cinese. I protagonisti sono due ragazzi di diciassette anni circa, con il Narratore che \u00e8 pi\u00f9 piccolo di un anno rispetto a Luo, si conoscono dall'infanzia e si rispettano molto, tanto da non aver mai litigato.\nIl narratore \u00e8 un ragazzo di diciassette anni piuttosto riservato. Suo padre \u00e8 pneumologo e sua madre specialista in malattie parassitarie, entrambi considerati \"\"nemici del popolo\". Suona il violino, che per lui ricopre un ruolo di enorme importanza, perch\u00e9 gli permette di evadere dalle preoccupazioni.\nIl suo migliore amico si chiama Luo. Molto meno timido, proviene anche lui dall'ambiente medico: suo padre \u00e8 dentista ed \u00e8 conosciuto per aver osato criticare Mao Tse Tung dopo avergli curato i denti: per questo viene considerato \"nemico del popolo\" insieme a tutta la sua famiglia.\nCome tutti i giovani istruiti dell'epoca, i due ragazzi vengono mandati in rieducazione tra le montagne, per sperimentare la vita rude dei contadini. Nel villaggio li trattano come \"marmocchi di ricchi\". La vita nella montagna \u00e8 molto difficile per loro: si trovano a svolgere incarichi faticosi, come lavorare nelle miniere o nelle risaie sotto il sole cocente. Vivono in una piccola stanza sopra un porcile. Durante il periodo di rieducazione, conoscono un ragazzo in rieducazione come loro, Quattrocchi (chiamato cos\u00ec per via degli spessi occhiali che doveva portare), con il quale si instaura un rapporto sempre pi\u00f9 forte, anche se fatto per convenienza dato il grande numero di libri proibiti che il ragazzo aveva nascosto in una valigia e portato con s\u00e9 nel villaggio.\nDopo aver premuto sul ragazzo, Luo e il narratore riescono a farsi prestare un libro: \"Ursule Mirou\u00ebt\". Luo, che \u00e8 il primo a leggere il libro, lo d\u00e0 al protagonista e si reca dalla piccola sarta cinese per raccontarglielo.\nLuo fa un giuramento: \"Con questi libri trasformer\u00f2 la piccola sarta: lei non sar\u00e0 pi\u00f9 una semplice montanara.\" Poco a poco la lettura delle opere di Balzac trasforma la ragazza, che diventa espansiva e desiderosa di scoprire il mondo: i libri l'hanno totalmente cambiata, non \u00e8 pi\u00f9 un'innocente contadina; dichiara: \"Balzac mi ha fatto capire una cosa: che la bellezza di una donna \u00e8 un tesoro inestimabile\"\"."}
{"id": "848645", "revid": "6066", "url": "https://it.wikipedia.org/wiki?curid=848645", "title": "Tutankamon", "text": ""}
{"id": "848646", "revid": "30610", "url": "https://it.wikipedia.org/wiki?curid=848646", "title": "La Mennulara", "text": "La Mennulara \u00e8 il primo romanzo di Simonetta Agnello Hornby. Pubblicato nel 2002, racconta la vita e la morte di Rosalia Inzerillo, detta la \"Mennulara\" (la raccoglitrice di mandorle), nella cornice di una Sicilia stretta nelle sue contraddizioni. \nBestseller tradotto in 19 lingue, il libro ha ricevuto il 7 giugno 2003 il Premio Letterario Forte Village; nello stesso anno, ha vinto il Premio Stresa di Narrativa e il Premio Alassio Centolibri - Un Autore per l'Europa, ed \u00e8 stato finalista del Premio del Gioved\u00ec \"Marisa Rusconi\".\nTrama.\nIl romanzo inizia il 23 settembre 1963, con la morte di Rosalia Inzerillo, detta la \"Mennulara\", per essere stata in giovent\u00f9 raccoglitrice di mandorle. La \"Mennulara\", domestica a servizio della famiglia Alfallipe fin dall'et\u00e0 di 13 anni, aveva in realt\u00e0 ricoperto, grazie alla sua brillante intelligenza, un ruolo ben pi\u00f9 importante di quello di cameriera: era stata anche l'amministratrice dei beni della famiglia. Infatti, nonostante non fosse in grado di scrivere ma solo di leggere, la Mennulara era diventata il cardine centrale della famiglia Alfallipe sia dal punto di vista affettivo che da quello economico: le sue capacit\u00e0 nel gestire i beni della famiglia Alfallipe avevano consentito ad ogni componente della famiglia di continuare a fare ci\u00f2 che ognuno preferiva, senza preoccupazioni materiali. \nAllo stesso tempo, l'intelligenza e la caparbiet\u00e0 della Mennulara erano riuscite nel tempo a sfruttare le non-occasioni della sua vita, trasformando in elementi positivi e a suo favore tutte le grandissime disgrazie da lei incorse fin dalla fanciullezza. Queste tragedie, dalla morte del padre, alla responsabilit\u00e0 di mantenere la sorellina e la mamma malate, alla violenza che aveva sub\u00ecto, avevano fatto s\u00ec che fosse circondata da una cappa di apparente freddezza che incuteva timore e rispetto reverenziale. Tutti in paese parlavano di lei, favoleggiando sulla ricchezza che avrebbe accumulato in modo non chiaro, forse addirittura grazie ai suoi rapporti con un mafioso.\nE proprio attraverso le opinioni degli abitanti del paese, si sviluppa il resoconto della misteriosa vita di Rosalia: di capitolo in capitolo, il racconto si svolge attraverso un diverso \"io narrante\", in cui la figura della Mennulara emerge al di sopra degli altri personaggi. Le passioni, la violenza, la malattia, le amanti, la vita e la morte ma anche il pettegolezzo che tutto porta e tutto trasforma, impregnano il romanzo con una \"vis\" leggera e vivace. Il romanzo, attraverso una struttura di piccoli capitoli con titoli quasi di sapore boccaccesco, porta ad una successione di colpi di scena che sempre pi\u00f9 trascolorano la figura della Mennulara da carnefice a vittima.\n\"La Mennulara\" a teatro.\nNel 2011 il Teatro Stabile di Catania ha prodotto l'adattamento per le scene scritto dalla stessa Simonetta Agnello Hornby e da Gaetano Savatteri con protagonista Guia Jelo, per la regia di Walter Pagliaro."}
{"id": "848648", "revid": "729019", "url": "https://it.wikipedia.org/wiki?curid=848648", "title": "Battaglia di Cabo Fisterra (1805)", "text": "La battaglia di cabo Fisterra venne combattuta il 22 luglio del 1805 nel corso delle guerre della terza coalizione.\nLo scontro navale avvenne a cabo Fisterra, lungo la costa del nord della Spagna. Participarono alla battaglia, da una parte, la flotta della Marina britannica, comandata dal contrammiraglio Robert Calder, e dall'altra una flotta alleata franco-spagnola comandata dall'ammiraglio Villeneuve.\nQuesta battaglia, sebbene non avesse avuto un risultato decisivo, imped\u00ec alla flotta francese l'accesso al Canale della Manica per poter scortare la \"Grande Arm\u00e9e\", l'esercito d'invasione napoleonico che si apprestava ad invadere l'Inghilterra.\nMotivazione strategica.\nIl fragile trattato di Amiens del 1802 ebbe termine con la rottura delle relazioni diplomatiche tra Gran Bretagna e Francia il 12 maggio 1803, conseguentemente ad una serie di contrasti tra le due potenze riguardo alle modalit\u00e0 applicative del trattato e alla politica di predominio francese in Europa perseguita da Napoleone.\nL'imperatore, per risolvere in modo definitivo la guerra, pianific\u00f2 direttamente l'invasione dell'Inghilterra. Nel 1805 l'esercito destinato all'invasione era costituito da 150.000 uomini e si trovava accampato a Boulogne. Se questo esercito avesse potuto attraversare la Manica sarebbe stata quasi sicura una vittoria francese sulle forze di terra britanniche, inferiori numericamente e non abituate a battaglie terrestri. Il piano consisteva nello spostare la flotta francese di Tolone e Brest inviandola nei Caraibi, per minacciare gli interessi britannici in quelle isole. La flotta alleata si sarebbe riunita nell'isola di Martinica e sarebbe ritornata prontamente in Europa sbarcando truppe in Irlanda per promuovere la ribellione dei separatisti irlandesi, sconfiggere la debole flotta che pattugliava il canale della Manica e aiutare il trasporto delle truppe francesi in Inghilterra.\nLe navi attraversarono lo stretto di Gibilterra ed arrivarono a Cadice, evitando il blocco inglese, e qui si unirono a sei navi spagnole. La flotta alleata navig\u00f2 verso le Indie Occidentali arrivando alla Martinica il 12 maggio.\nOrazio Nelson, nel frattempo, rimase attardato nel mar Mediterraneo a causa del vento da ovest e non pot\u00e9 arrivare a Gibilterra prima del 7 maggio del 1805. Finalmente, la flotta inglese arriv\u00f2 ai Caraibi, nell'isola di Antigua, il 4 giugno.\nVilleneuve attese alla Martinica la flotta dell'ammiraglio Genteaume, proveniente da Brest, per unirsi ad essa, ma questa rimase costretta nel porto dal blocco inglese e non pot\u00e9 arrivare. Villeneuve non ader\u00ec alla petizione degli ufficiali dell'esercito francese di attaccare le colonie inglesi e rimase alla Martinica fino al 4 giugno. Il 7 giugno, Villeneuve apprese da alcuni mercanti inglesi, che Nelson era arrivato ad Antigua e l'11 giugno part\u00ec per l'Europa avendo mancato in pieno l'obiettivo che si era posto. Arriv\u00f2 al capo di Fisterra il 9 luglio, ma un forte vento di nord-est gl'imped\u00ec di entrare nel golfo di Biscaglia fino al 22 luglio.\nLa battaglia.\nLe notizie sul ritorno della flotta franco-spagnola arrivarono al contrammiraglio Calder il 19 luglio. Calder aveva l'ordine di togliere il blocco ai porti di Rochefort e Ferrol e navigare verso il cabo Fisterra per intercettare la flotta di Villeneuve. Le flotte s'incontrarono alle 11 del 22 luglio del 1805.\nCalder disponeva di quindici navi di linea: \"HMS Prince of Wales\", \"HMS Glory\", HMS \"Barfleur\", \"HMS Windsor Castle\", \"HMS Malta\", HMS \"Thunderer\", \"HMS Hero\", \"HMS Repulse\", \"HMS Defiance\", \"HMS Ajax\", \"HMS Warrior\", \"HMS Dragon\", \"HMS Triumph\", \"HMS Agamemnon\" e \"HMS Raisonnable\", due fregate: \"Egyptienne\" e \"Sirius\" e due navi minori.\nVilleneuve aveva venti navi: \"Argonauta\", \"Terrible\", \"Am\u00e9rica\", \"Espa\u00f1a\", \"San Rafael\", \"Firme\", \"Pluton\", \"Mont Blanc\", \"Atlas\", \"Berwick\", \"Neptune\", \"Bucentaure\", \"Formidable\", \"Intr\u00e9pide\", \"Scipion\", \"Swiftsure\", \"Indomptable\", \"Aigle\", \"Achille\", e \"Alg\u00e9siras\", con sette fregate e due brigantini.\nDopo molte ore di manovre con rotta sud-ovest, l'azione incominci\u00f2 alle 17,15, quando la nave inglese \"Hero\", in avanguardia, si avvicin\u00f2 alla linea di battaglia franco-spagnola. Con poca visibilit\u00e0, la battaglia si trasform\u00f2 rapidamente in una confuso guazzabuglio. Alle 20, il \"Fermo\" ed il \"San Rafael\" si arresero. Calder fece segnali per fermare il combattimento alle 20:25 e continuare la battaglia il giorno dopo, ma la poca luce e una confusione generale fecero s\u00ec che si continuasse a sparare per un'altra ora.\nLa mattina del 23 luglio le flotte erano separate di circa 27 chilometri. Calder era poco disposto ad un nuovo attacco contro forze molto superiori ed inoltre doveva proteggere le navi \"Windsor Castle\" e \"Malta\", danneggiate nel combattimento del giorno precedente. Doveva considerare anche la possibilit\u00e0 che le flotte precedentemente bloccate nei porti di Rochefort e Ferrol potessero unirsi alla flotta di Villeneuve, pertanto decise di evitare un nuovo combattimento e prese la rotta nord con le sue navi.\nLe relazioni di Villeneuve assicurano che tent\u00f2 di attaccare di nuovo la flotta inglese, ma le leggere brezze di quello giorno gl'impedirono di avvicinarsi alla flotta avversaria per tutto il giorno e decise pertanto di non rischiare un combattimento nelle ultime ore del giorno 23. Il 24 luglio un cambiamento del vento mise la flotta franco-spagnola nella favorevole posizione di effettuare un attacco da sopravvento, una posizione ideale per l'attacco, ma Villeneuve decise di nuovo di non attaccare e vir\u00f2 la rotta verso sud.\nArrivando nel porto di La Coru\u00f1a il giorno 1\u00ba agosto, ricevette ordini da Napoleone di dirigersi immediatamente ai porti di Brest e Boulogne, ma invece di farlo, credendo false alcune relazioni sulla superiorit\u00e0 numerica della flotta inglese nella Baia di Biscaglia, ritorn\u00f2 a Cadice, approdando al porto il 21 agosto.\nConseguenza dell'azione.\nLa Battaglia fu una disfatta per la flotta alleata: quindici navi inglesi si erano confrontate con venti vascelli franco-spagnoli ed avevano catturato due navi spagnole. Le perdite britanniche furono di 39 morti e 159 feriti mentre le perdite alleate furono di 476 uomini fra morti e feriti. Ma soprattutto Villeneuve aveva fallito nei suoi obiettivi: non aveva sbarcato truppe in Irlanda e l'esercito invasore di Napoleone attendeva inutilmente a Boulogne un trasporto ed una scorta che non sarebbero mai arrivati.\nNeanche il pubblico e l'Ammiragliato inglesi riuscirono a capire lo svolgimento di questa battaglia. Calder fu sostituito nel comando da Horatio Nelson e sottoposto al giudizio di un tribunale militare, che lo biasim\u00f2 per essersi rifiutato di battersi con la flotta nemica, anche se in seguito venne promosso ad Ammiraglio.\nNapoleone si vide costretto ad abbandonare i suoi piani d'invasione dell'Inghilterra. La \" Grande Arm\u00e9e \" lasci\u00f2 Boulogne il 27 agosto 1805 per contribuire alle azioni delle campagne austriaca e russa.\nVilleneuve e la flotta alleata rimasero a Cadice fino a che si misero in rotta verso la disfatta nella Battaglia di Trafalgar, il 21 ottobre 1805."}
{"id": "848649", "revid": "932277", "url": "https://it.wikipedia.org/wiki?curid=848649", "title": "Paratassonomia", "text": "La paratassonomia \u00e8 una classificazione artificiale che non fa riferimento a gruppi tassonomici gi\u00e0 noti e non prende in considerazione l'organismo a cui appartiene, bens\u00ec classifica le parti (es: tracce fossili, conodonti).\nLa paratassonomia viene adottata specialmente in paleontologia, per i frammenti di organismi di dubbia interpretazione o la cui attribuzione a un unico organismo \u00e8 temporaneamente impossibile. "}
{"id": "848651", "revid": "1305772", "url": "https://it.wikipedia.org/wiki?curid=848651", "title": "Alert", "text": "Alert \u00e8 l'insediamento abitato pi\u00f9 a nord del mondo. \u00c8 localizzato a circa 10\u00a0km a ovest di Cape Sheridan, nell'area nord-est dell'Isola di Ellesmere, nel territorio di Nunavut in Canada. Alert dista solamente 817\u00a0km dal Polo nord, pi\u00f9 di 2.000 km da Iqaluit, capoluogo del Nunavut e pi\u00f9 di 4.000 km dalla capitale Ottawa.\nCaratteristiche.\nSebbene nel censimento della popolazione canadese del 2011 l'insediamento non avesse alcuna persona residente ufficialmente, la popolazione oscilla tra 1 e 10 abitanti. Alert \u00e8 popolata anche da abitanti temporanei che risiedono nella base militare per la \"ricezione di segnali radio\" denominata \"Canadian Forces Station Alert\" (CFS Alert), oltre a questa \u00e8 presente la stazione meteorologica del dipartimento ambientale canadese, un laboratorio di monitoraggio dell'atmosfera globale, e l'aeroporto di Alert.\nL'accampamento \u00e8 circondato da colline e valli. Il mare \u00e8 coperto dal pack durante tutto l'anno. Il clima locale \u00e8 semi-arido, mentre i tassi di evaporazione sono molto bassi. Il sole di mezzanotte \u00e8 visibile dall'ultima settimana di marzo fino alla met\u00e0 di settembre, mentre il sole si trova completamente sopra l'orizzonte a partire dalla met\u00e0 di aprile. Dalla met\u00e0 di ottobre fino alla fine di febbraio il sole non compare mai sopra l'orizzonte.\nStoria.\nSir George Nares fu la prima persona a raggiungere la punta pi\u00f9 estrema dell'Isola di Ellesmere; arriv\u00f2 sulla nave \"HMS Alert\" nel 1875\u20131876. La stazione meteorologica fu costruita nel 1950 e l'installazione militare nel 1958.\nIl 13 aprile 2006 la radio canadese riport\u00f2 che i costi di riscaldamento erano aumentati. A seguito di ci\u00f2 le Forze aeree canadesi proposero dei tagli, e di mantenere i lavori nella stazione attraverso l'utilizzo di privati. Nell'agosto 2007 il Primo Ministro Canadese Stephen Harper visit\u00f2 Alert durante la sua campagna per promuovere la sovranit\u00e0 canadese nel Nord.\nInfrastrutture e trasporti.\nLa base \u00e8 servita da voli privati che utilizzano il piccolo aeroporto (che consiste in una sola piccola pista scavata e spianata nel ghiaccio) i cui edifici di servizio sono anche i pi\u00f9 a nord della base e quindi i pi\u00f9 settentrionali del mondo. Inoltre \u00e8 presente una strada (anch'essa tracciata nella neve compattata, che costituisce il suolo di Alert) che attraversa l'area della base da nord a sud collegando i due principali nuclei di edifici, percorribile con mezzi polari come gatti delle nevi e motoslitte.\nAree vicino ad Alert.\nAltri luoghi abitati sull'Isola di Ellesmere sono la base di ricerca a Eureka, e la comunit\u00e0 di Inuit a Grise Fiord.\nLa pi\u00f9 vicina citt\u00e0 canadese rispetto ad Alert \u00e8 Edmonton, a una distanza di 3.578\u00a0km; si trova pi\u00f9 distante di Oslo, Norvegia, a 3.192\u00a0km, e di Reykjav\u00edk, Islanda, a 2.300\u00a0km.\nGeografia fisica.\nClima.\nAlert ha un clima polare. Il manto nevoso \u00e8 presente per 10 mesi all'anno sulla neve media e, in alcuni punti riparati, la neve persiste tutto l'anno. Il mese pi\u00f9 caldo, luglio, ha una temperatura media di 3,4\u00a0\u00b0C, ma solo luglio e agosto hanno una temperatura media sopra lo zero, e questi sono anche i mesi in cui si verifica oltre il 90% delle precipitazioni. Alert \u00e8 anche poco piovosa (la quarta citt\u00e0 meno piovosa nel Nunavut), con una media solo 158,3 millimetri di precipitazioni all'anno. La maggior parte di questo si verifica durante i mesi di luglio, agosto e settembre, per lo pi\u00f9 in forma di neve. In media Alert vede mensilmente 17,4\u00a0mm di pioggia, meno di qualsiasi altro luogo nel Nunavut, tra giugno e settembre. Alert vede poche nevicate durante il resto dell'anno. Settembre \u00e8 di solito il mese con la nevicata pi\u00f9 pesante. Febbraio \u00e8 il mese pi\u00f9 freddo dell'anno e la media annuale di -17,7\u00a0\u00b0C ed \u00e8 la seconda pi\u00f9 fredda nel Nunavut dopo Eureka. Nevicate possono verificarsi in qualsiasi mese dell'anno, anche se \u00e8 possibile un media di 28 giorni liberi dal gelo in una media estiva.\nEssendo di gran lunga a nord del circolo polare artico, ad Alert la notte polare incomincia a partire dalla met\u00e0 di ottobre (il 15 ottobre) e fino alla fine di febbraio (il 27 febbraio), mentre il sole di mezzanotte incomincia dalla prima settimana di aprile (il 6 aprile) e fino alla prima settimana di settembre (il 5 settembre). Ci sono due periodi relativamente brevi di crepuscolo dal 13 febbraio al 22 marzo e la seconda dal 19 settembre al 22 ottobre. La notte polare nautica, nella quale vi sono 24 ore completamente al buio con un solo e marginale crepuscolo astronomico, si verifica dal 19 ottobre al 22 gennaio. Ad Alert il sole sorge per la prima volta il 27 febbraio alle 10:56."}
{"id": "848655", "revid": "287204", "url": "https://it.wikipedia.org/wiki?curid=848655", "title": "Contea di Randolph", "text": "Contea di Randolph o Randolph County \u00e8 la denominazione delle seguenti contee degli Stati Uniti:"}
{"id": "848656", "revid": "110157", "url": "https://it.wikipedia.org/wiki?curid=848656", "title": "Bosco Isabella", "text": "Il bosco Isabella \u00e8 un parco, ubicato all'interno del perimetro urbano di Radicofani, in provincia di Siena.\nFu costruito dalla famiglia Luchini alla fine dell'Ottocento. Odoardo Luchini, grande conoscitore delle scienze botaniche, cur\u00f2 personalmente la messa a dimora delle piante provenienti da varie parti del mondo. \nTra le conifere si ricordano le sequoie, i tassi, i cedri del Libano, i cedri Deodara. Tra le caducifoglie troviamo tigli, castagni, olmi, aceri, pioppi, ippocastani, cerri e allori. "}
{"id": "848658", "revid": "29863", "url": "https://it.wikipedia.org/wiki?curid=848658", "title": "Randolph County", "text": ""}
{"id": "848660", "revid": "36426", "url": "https://it.wikipedia.org/wiki?curid=848660", "title": "Cedri Deodara", "text": ""}
{"id": "848661", "revid": "92723", "url": "https://it.wikipedia.org/wiki?curid=848661", "title": "Osrblie", "text": "Osrblie \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\n. Sviluppatosi come centro minerario dal 1580, \u00e8 citato per la prima volta nel 1622 con il nome tedesco di \"Zerrenpach\" (oggi \"Z\u00e4hrenbach\"); il toponimo \u00e8 attestato come \"Osrblie\" nel 1780 e come \"Osrbl\u00e1\" nel 1808 e, in ungherese, come \"Oserpatak\" (oggi \"Cserpatak\").\n. L'estrazione di ferro e piombo \u00e8 attestata fin dal 1630; nel corso del XIX \u00e8 stato attivo un laminatoio per lamiere e profilati in ferro, chiuso nel 1870.\nSport.\nStazione sciistica specializzata nello sci nordico, Osrblie ha ospitato numerose competizioni internazionali di biathlon, tra le quali una rassegna iridata, nel 1997, i Campionati mondiali juniores del 2019 e numerose tappe della Coppa del Mondo."}
{"id": "848662", "revid": "154639", "url": "https://it.wikipedia.org/wiki?curid=848662", "title": "Walter Brueggemann", "text": "Attualmente vive in Georgia. Figlio di un pastore protestante tedesco, Brueggemann si \u00e8 laureato all'Elmhurst College ed ha conseguito il dottorato allo Eden Theological Seminary (nel 1961), allo Union Theological Seminary di New York e allo Saint Louis University (nel 1974). \u00c8 stato professore di Antico Testamento allo Eden Theological Seminare e nel 1986 divenne professore al Columbia Theological Seminary. Dal 2000 \u00e8 emerito.\nBrueggemann \u00e8 un esponente del criticismo retorico ed \u00e8 autore di pi\u00f9 di 60 libri, centinaia di articoli e alcuni commentari a libri della Bibbia. Ha partecipato a numerose trasmissioni televisive sulla Genesi.\n\u00c8 ministro della United Church of Christ."}
{"id": "848664", "revid": "486946", "url": "https://it.wikipedia.org/wiki?curid=848664", "title": "Caducifoglie", "text": ""}
{"id": "848665", "revid": "38775987", "url": "https://it.wikipedia.org/wiki?curid=848665", "title": "Aceri", "text": ""}
{"id": "848668", "revid": "1146789", "url": "https://it.wikipedia.org/wiki?curid=848668", "title": "Cerri", "text": ""}
{"id": "848675", "revid": "110157", "url": "https://it.wikipedia.org/wiki?curid=848675", "title": "Pohronsk\u00e1 Polhora", "text": "Pohronsk\u00e1 Polhora (in tedesco \"Zwischenwald\"; in ungherese \"Erd\u0151k\u00f6z\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio sorse nel 1786."}
{"id": "848682", "revid": "221704", "url": "https://it.wikipedia.org/wiki?curid=848682", "title": "Villa L'Apparita", "text": "La Villa L'Apparita \u00e8 una dimora storica di campagna, risalente al XVI secolo. Si trova a circa 3\u00a0km a sud di Siena, in localit\u00e0 L'Apparita, nella piena campagna senese, ed \u00e8 particolarmente nota per il suo giardino progettato da Pietro Porcinai.\nStoria.\nVilla L\u2019Apparita risale a prima del XVI secolo ed era originariamente di propriet\u00e0 della famiglia Placidi.\nNel Cinquecento venne ristrutturata e ampliata su progetto di Baldassarre Peruzzi. \nNei primi decenni dell'Ottocento pass\u00f2 al conte Mario Nerucci il quale la acquist\u00f2 dai signori Bandinelli, assieme alla pertinenza della villa di Monastero Basso. \nNegli anni sessanta del Novecento ne divenne proprietario il notaio Giovanni Guiso, appartenente ad una nobile famiglia sarda, che amava definirla \"cascina\". \nLa villa non ha subito sostanziali modifiche nel suo impianto cinquecentesco, e fu attentamente restaurata dopo un periodo di abbandono.\nDescrizione.\nL'Apparita ha un impianto relativamente semplice, arricchita da una loggia belvedere con due ordini di quattro arcate a tutto sesto dalle magnifiche proporzioni attribuito al giovane Baldassarre Peruzzi, conosciuta per la sua austera bellezza, che d\u00e0 il nome all'edificio. La facciata si sviluppa su due piani in laterizi, con pianta quadrangolare e loggia sul lato pi\u00f9 corto, che si innalza anche rispetto alla volumetria del resto della costruzione: al piano terra si trova un portico con pilastri dai basamenti leggermente aggettanti, cos\u00ec come i piani d'imposta, privi di capitello. La loggia superiore, invece, separata da un marcapiano, \u00e8 invece caratterizzata da pilastri a cui si addossano lesene, doppie alle estremit\u00e0, e da archi pi\u00f9 alti e slanciati di quelli sottostanti, oltre che da un'incorniciatura autonoma. Una balaustra in laterizio si trova leggermente arretrata rispetto al filo dei pilastri.\nGiardino.\nRealizzato fra il 1963 ed il 1966, il giardino di villa l'Apparita rappresenta un felice episodio della vasta produzione di Pietro Porcinai, una delle poche sue opere a Siena, dovuta al fortunato incontro con il committente Nanni Guiso, raffinato estimatore d'arte con passione per il teatro. \nPorcinai trasform\u00f2 radicalmente l'area attorno allo storico edificio, nello spirito di creare qualcosa di semplice, per rispettare la vocazione agricola della villa, e valorizzare la straordinaria veduta verso Siena, ricollegandosi al paesaggio naturale dei dintorni.\nLa situazione di partenza era quella di un terreno agricolo, occupato da filari di vite e ulivo. Cogliendo i suggerimenti del paesaggio circostante, con un approccio progettuale improntato alla semplificazione, con attenzione ai pi\u00f9 piccoli dettagli, Porcinai realizz\u00f2 un intervento il cui pregio principale consiste nella quasi ovviet\u00e0 della soluzione e nell'effetto tanto naturale del risultato, da apparire un intervento minimale. Con il suo vasto prato movimentato dal dolce andamento del terreno, riecheggia e racchiude in s\u00e9 l'essenza delle colline senesi, sublimandola in un paesaggio assoluto, artificiale ma apparentemente cos\u00ec naturale, da esprimere i contenuti fondamentali della campagna toscana. Un leggero diaframma di cipressi e lecci, percepibile come un boschetto naturale, cela le parti meno gradevoli della veduta, bordando il piccolo terreno di forma triangolare, che confina con due strade. Lievi terrapieni nascondono gli edifici vicini e schermano il rumore del traffico proveniente dalle strade.\nL'ingresso alla propriet\u00e0, priva su tutti i lati di qualsiasi recinzione, \u00e8 segnato da due semplici pilastrini in travertino che segnalano la strada di accesso; un percorso carrabile scavato in trincea, invisibile perci\u00f2 dalla quota superiore del giardino, reso pi\u00f9 lungo da un'ampia curvatura, pensata come espediente per creare in chi si avvicina alla casa un senso di sospensione e di attesa. Il parcheggio al quale conduce la strada \u00e8 parimenti ricavato in una depressione del terreno, concepita per nascondere alla vista le auto, dotato di una pensilina aerea, che invita a un camminamento in salita, anch'esso in trincea, in asse con l'ingresso principale della villa, sottolineato da un arco di edera. Pavimentato con mattoni semplicemente appoggiati sul suolo, suggerisce l'idea di un'antica strada, che si accorda felicemente con il tono agreste della casa .\nIl giardino, sviluppato tutto attorno all'edificio, ha un andamento sinuoso, che invita a percorrerlo, offrendo infiniti punti di vista sul paesaggio circostante. La scelta delle piante si avvale di poche essenze autoctone: lavanda, ginestre, melograni, corbezzoli, testucchi, gli odori dell'orto, ulivi e pochi cipressi.\nAllontanandosi dalla casa si giunge a una collinetta leggermente concava che accoglie al suo interno una cavea erbosa, delimitata da 26 panchine in legno con ossatura in ferro e da 5 piedistalli in terracotta a sostegno di vasi \"rinascimentali\" ai quali fa da sfondo una folta siepe di ginestra a forma di semicerchio. Il tutto incorniciato da due cipressi, un segno teatrale che si ritrova anche nel parco di villa Gori, che denunciano la presenza del teatro all'aperto e inquadrano la scena in lontananza della citt\u00e0 di Siena.\nPorcinai progett\u00f2 anche l'impianto di irrigazione consigliando per\u00f2 di non utilizzarlo durante l'estate cos\u00ec che il prato possa assumere il naturale colore giallo, tipico della campagna senese in questa stagione.\nFortuna critica.\nRiconosciuto come un importante giardino moderno italiano, esemplare per essenzialit\u00e0, il giardino dell'Apparita ha goduto di una notevole considerazione da parte della critica internazionale guadagnandosi la pubblicazione su numerosi testi e riviste.."}
{"id": "848686", "revid": "287204", "url": "https://it.wikipedia.org/wiki?curid=848686", "title": "Contea di Randolph (Alabama)", "text": "La contea di Randolph, in inglese Randolph County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 22.380 abitanti. Il capoluogo di contea \u00e8 Wedowee. Il nome le \u00e8 stato dato in onore a John Randolph, membro del Senato degli Stati Uniti d'America della Virginia.\nGeografia fisica.\nLa contea si trova nella parte centro occidentale dell'Alabama e confina ad est con lo Stato della Georgia. Lo United States Census Bureau certifica che l'estensione della contea \u00e8 di 1.513 km\u00b2, di cui 1.505 km\u00b2 composti da terra e i rimanenti 8 km\u00b2 composti di acqua.\nLaghi e fiumi.\nLa contea comprende i seguenti laghi e fiumi:\nStoria.\nLa Contea di Randolph venne costituita il 18 dicembre 1832."}
{"id": "848687", "revid": "2091899", "url": "https://it.wikipedia.org/wiki?curid=848687", "title": "Cratere Diophantus", "text": "Diophantus \u00e8 un cratere lunare di 17,57 km situato nella parte nord-occidentale della faccia visibile della Luna, nella zona di sud-ovest del Mare Imbrium, a sud del pi\u00f9 largo cratere Delisle. A nord del cratere si trova la Rima Diophantus. Poco al di fuori della parete di sud-ovest, si trova un altro piccolo cratere d'impatto.\nLe pareti interne di Diophantus sono particolarmente ripide, mentre la parte centrale risulta poco elevata. La parete settentrionale del cratere \u00e8 caratterizzata dalla presenza di striature verticali di materiale scuro. Si ritiene che il cratere si sia formato in una zona dove la superficie era formta da colate di lava recente, chiara, che hanno coperto un pi\u00f9 antico strato piroclastico, scuro: le pareti del cratere tagliano questi strati e nei punti dove affiora il materiale piroclastico sono poi avvenuti dei cedimenti e delle frane che danno forma alle striature verticali che si osservano.\nIl cratere \u00e8 dedicato al matematico ellenico Diofanto di Alessandria.\nCrateri correlati.\nAlcuni crateri minori situati in prossimit\u00e0 di Diophantus sono convenzionalmente identificati, sulle mappe lunari, attraverso una lettera associata al nome.\nIl cratere \"Diophantus A\" \u00e8 stato ridenominato dall'Unione Astronomica Internazionale Artsimovich nel 1973."}
{"id": "848691", "revid": "110157", "url": "https://it.wikipedia.org/wiki?curid=848691", "title": "Pohorel\u00e1", "text": "Pohorel\u00e1 (in tedesco \"Giesh\u00fctte\"; in ungherese \"K\u00f3harih\u00e1za\", in ruteno \"Pohorela\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio venne fondato da pastori ruteni nel 1612. Appartenne ai nobili Szechy."}
{"id": "848698", "revid": "114997298", "url": "https://it.wikipedia.org/wiki?curid=848698", "title": "Khu\u1e6dba", "text": "La khu\u1e6dba () \u00e8 un'allocuzione che una persona particolarmente esperta e apprezzata per conoscenza religiosa - di norma stabilmente incaricato del compito nella moschea - tiene ai fedeli musulmani quando, il giorno di venerd\u00ec, costoro si radunano in preghiera collettiva per adempiere l'obbligo della preghiera di mezzogiorno ( \"\u1e63al\u0101t al-jum\u016b\u02bfa\" ). Salvo nel caso delle due principali festivit\u00e0 (\"\u02bf\u012bd al-kab\u012br\", ossia il Giorno dei Sacrifici del 10 Dh\u016b l-\u1e24ijja, e \"\u02bf\u012bd al-\u1e63agh\u012br\", vale a dire la festa per la rottura del digiuno (\"\u1e63awm\") del mese di Rama\u1e0d\u0101n) la \"khu\u1e6dba\" precede la \"\u1e63alat\".\nLa \"khu\u1e6dba\" pu\u00f2 essere pronunciata anche in altre circostanze: ad esempio in occasione di un'eclissi di sole (\"khu\u1e6dbat al-kus\u016bf\"), o di un matrimonio o in caso di prolungata siccit\u00e0 (\"khu\u1e6dbat al-istisq\u0101\u02be\"). In quest'ultimo caso si effettua anche una preghiera particolare \"(\u1e63alat al-istisq\u0101\u02be\"), guidata talora dal Califfo stesso o da un im\u0101m che indossa un mantello rovesciato, con evidente simbologia propiziatoria e apotropaica. \nIl tenore dell'allocuzione pu\u00f2 essere di carattere religioso (simile, quindi, a una predica) ma anche etico-giuridico-politico (come nel caso della \"khu\u1e6dba\" per il matrimonio, in cui l'im\u0101m ricorda alla coppia i doveri giuridici e morali che derivano da un tale atto), vista lo strutturale \"integralismo\" della religione islamica che non intende distinguere gli aspetti spirituali da quelli temporali (il detto islamico pi\u00f9 famoso \u00e8: \"Isl\u0101m d\u012bn wa duny\u0101\", ossia \"L'Isl\u00e0m [\u00e8] religione e mondanit\u00e0\").\nIn questo modo, attraverso la \"khu\u1e6dba\" pronunciata dal \"kha\u1e6d\u012bb\", le comunit\u00e0 potevano essere messe al corrente dei fatti pi\u00f9 rilevanti che le riguardavano e il fatto di aprire la \"khu\u1e6dba\" con un omaggio formale al governante che si riteneva legittimo faceva capire quali orientamenti avesse la comunit\u00e0: cosa particolarmente rilevante in caso di insurrezioni.\nIn et\u00e0 contemporanea tali allocuzioni hanno spesso avuto un carattere contestatorio dei regimi al potere e, per questo, alcuni paesi islamici si preoccupano di mantenere una stretta sorveglianza sulle moschee per cercare di cogliere in anticipo fenomeni di contestazione pi\u00f9 o meno radicale. &lt;br&gt;\nIl fenomeno \u00e8 perfettamente in linea con la tradizione islamica che, fin dai primi decenni di vita del calendario islamico, aveva previsto un preventivo controllo da parte del potere costituito (\"al-am\u012br\") delle allocuzioni religiose del venerd\u00ec (\"khu\u1e6dba al-jum\u016b\u02bfa\") in moschea. Il principio fu poi autorevolmente ribadito da Ibn al-Jawz\u012b (m. 1201) e da \u02bfAl\u012b b. Waf\u0101\u02be (m. 1405).\nIn Egitto i governi repubblicani hanno delegato il controllo delle moschee (nel senso di coloro che vi tengono le allocuzioni) a un ministero e tale compito potenzialmente censorio ha suscitato le rimostranze dell'elemento pi\u00f9 tradizionalista. Non a caso il primo segno di fondamentalismo islamico violento \u00e8 stato l'assassinio, all'epoca della presidenza di Anwar al-S\u0101d\u0101t del suo ministro dei \"Beni waqf e degli Affari religiosi\", lo \"shaykh\" al-Ghaz\u0101l\u012b, assassinato al Cairo da militanti fondamentalisti."}
{"id": "848699", "revid": "729019", "url": "https://it.wikipedia.org/wiki?curid=848699", "title": "James B. McPherson", "text": "Serv\u00ec con il grado di generale nell'esercito dell'Unione durante la Guerra civile americana. Fu ucciso durante la battaglia di Atlanta.\nHa dato il nome alla citt\u00e0 di McPherson ed all'omonima contea nel Kansas."}
{"id": "848704", "revid": "287204", "url": "https://it.wikipedia.org/wiki?curid=848704", "title": "Contea di Russell", "text": "Contea di Russell o Russell County \u00e8 la denominazione delle seguenti contee degli Stati Uniti:\nIn Canada:"}
{"id": "848708", "revid": "29863", "url": "https://it.wikipedia.org/wiki?curid=848708", "title": "Russell County", "text": ""}
{"id": "848710", "revid": "125779590", "url": "https://it.wikipedia.org/wiki?curid=848710", "title": "Horti Leonini", "text": "Gli Horti Leonini sono un giardino pubblico situato negli antichi baluardi di San Quirico d'Orcia (provincia di Siena). Gli Horti hanno mantenuto fino ad oggi la struttura originaria, costituendo un esempio ben conservato di classico giardino all'italiana del XVI secolo e un modello di sistemazione a parco ripreso nei secoli successivi.\nStoria.\nSorti intorno al 1581 su un terreno che Francesco I de' Medici aveva donato a Diomede Leoni, prendono il nome dal loro proprietario.\nIl Diomede Leoni realizz\u00f2 un giardino senza villa e dunque non come luogo di delizie riservato a pochi, come si usava fare in et\u00e0 rinascimentale, ma piuttosto, come dichiara in una sua celebre lettera al granduca Ferdinando de\u2019 Medici, come giardini \u201cche tornano a qualche comodit\u00e0 ancora delli viandanti\u2026\u201d. Dunque, un caso singolarissimo di giardini realizzati, a ridosso dell'antica pieve di Santa Maria Assunta, gi\u00e0 nota come Santa Maria ad hortos, e con lo Spedale della Scala vicino, per l'ospitalit\u00e0 dei pellegrini.\nSan Quirico era infatti, fin dal 990, come attestato dal diario di viaggio dell'arcivescovo di Canterbury Sigerico, una \u201cstatio\u201d importantissima della Francigena, perch\u00e9 di l\u00ec a poco la strada entrava nel dominio papale dello Stato della Chiesa.\nGli Orti Leonini, che sono dal 1975 di propriet\u00e0 del Comune di San Quirico d'Orcia, vengono regolarmente aperti al pubblico ogni giorno. L'impianto si \u00e8 mantenuto inalterato fino ad oggi attraverso una serie d'interventi conservativi operati dal Comune, sotto la direzione della Soprintendenza per i Beni Ambientali e Architettonici per le province di Siena e Grosseto.\nNel 2020 sono state eseguite delle imponenti opere di potatura e eradicazione dei lecci posti lungo la scalinata, tali lavori si sono resi necessari per l'instabilit\u00e0 che questi alberi avevano assunto durante gli anni, con il pericolo di nuocere ai turisti che si avvicinavano per vederli. Al lavoro di eradicazione \u00e8 seguito quello di piantagione di alberi pi\u00f9 nuovi e la realizzazione di un nuovo impianto di illuminazione per rendere il giardino visitabile anche di notte.\nDescrizione.\nLa conformazione del terreno ha influenzato la distribuzione del giardino che si divide in due zone, quella inferiore pi\u00f9 artificiale, e quella superiore pi\u00f9 naturale. La zona inferiore, alla quale si accede tramite un piccolo cortile a mattoni, \u00e8 recintata da muri e da lecci potati. Questa zona, composta da aiuole triangolari bordate da una doppia siepe di bosso, reca al centro la statua di Cosimo III de' Medici, scolpita da Giuseppe Mazzuoli (1688), proveniente da palazzo Chigi Zondadari.\nLa composizione a raggiera \u00e8 movimentata ulteriormente dalla diversa altezza con la quale sono potate le fasce di bosso che delimitano ciascuna aiuola. Il lungo viale, che taglia simmetricamente il giardino formale, conduce ad una scala che lo collega ad un piazzale erboso.\nIl disegno fortemente scenografico del parterre degli Horti Leonini \u00e8 stato dagli studiosi interpretato come una croce di Malta. La croce ottagona \u00e8 basata sulle croci usate sin dalla prima crociata.\nSecondo S. Matteo le sue otto punte possono simboleggiare le beatitudini:\noppure alcune importanti virt\u00f9 cristiane:\nDunque, il giardino rinascimentale del Leoni pu\u00f2 essere considerato come un luogo che ha una sua sacralit\u00e0 trasmessa dal simbolismo del verde geometrico e che al tempo stesso ha assolto e assolve un compito misericordioso di accoglienza e di ristoro per i pellegrini stanchi del loro viaggio.\nForse \u00e8 anche questa la ragione per cui per molti anni, fino a poco tempo fa, l\u00ec si \u00e8 svolta la pi\u00f9 importante e la pi\u00f9 antica festa religiosa del paese, quella dedicata alla Madonna di Vitaleta, della quale il popolo sanquirichese \u00e8 tradizionalmente molto devoto.\nIl piazzale, dove sorgeva una torre medievale andata distrutta durante l'ultima guerra mondiale, \u00e8 posto al centro di un bosco di lecci secolari attraversato da sentieri tortuosi. Il viale di confine con l'abitato, che fiancheggia il giardino inferiore e la parte bassa del bosco, porta ad un altro ingresso cinquecentesco e ad una piccola e preziosa area, denominata comunemente \"Giardino delle Rose\", situata nell'angolo est delle mura e costituita appunto da ricchi cespugli di rose.\nTra le sculture presenti nel parco, caratterizzate da una connotazione simbolica, si notano due teste leonine poste sui portali d'ingresso, e la testa di \"Giano bifronte\" collocata al confine tra il selvatico e il giardino formale. Le prime alludono sia al nome che alla potenza del proprietario, mentre la testa di Giano sottolinea la diversit\u00e0 dei due luoghi di cui segna il limite.\nAlcune iscrizioni collocate nel parco sono di gusto classico e celebrano le bellezze dell\"otium\" e della vita in campagna. Tra gli annessi presenti si evidenziano una piccola abitazione addossata alle mura ed un caseggiato rustico posto nella parte alta."}
{"id": "848721", "revid": "767487", "url": "https://it.wikipedia.org/wiki?curid=848721", "title": "Kim Ki-Duk", "text": ""}
{"id": "848723", "revid": "31886", "url": "https://it.wikipedia.org/wiki?curid=848723", "title": "Edmondo di Canterbury", "text": "\"Rich\" era un soprannome dato in genere al suo ricco padre ma non fu mai usato per Edmondo e i suoi fratelli durante la loro vita.\nBiografia.\nGiovent\u00f9 e studi.\nL'anno di nascita di Edmondo \u00e8 in realt\u00e0 incerto: sta fra il 1170 ed il 1175.\nEdmondo venne educato nella scuola del monastero benedettino dell'Abbazia di Abingdon. Studi\u00f2 all'Universit\u00e0 di Oxford e all'Universit\u00e0 di Parigi dove divenne insegnante intorno al 1200, o poco prima.\nPer sei anni studi\u00f2 matematica e dialettica, dividendo il suo tempo tra Oxford e Parigi e guadagnandosi la stima degli studiosi per le sue ricerche sulla filosofia di Aristotele. Grazie anche all'influenza della devozione materna, il giovane Edmondo trascorse un periodo giovanile conducendo una vita molto parca e austera e non \u00e8 quindi sorprendente se, annoiato dagli studi secolari, si avvicin\u00f2 con maggiore entusiasmo agli studi teologici.\nDopo aver faticato per un certo periodo di tempo col mutamento del suo corso di studi, intraprese infine la sua nuova carriera di teologo fra il 1205 ed il 1210. Venne ordinato sacerdote, ottenendo il dottorato in teologia e ricevendo presto fama sia come teologo che come predicatore. Dopo aver insegnato per un certo numero di anni la legge del Signore, Edmondo si disamor\u00f2 della scolastica e lasci\u00f2 la sua cattedra ad Oxford. Ironicamente, dopo la sua morte e canonizzazione, fu fondata un'accademia in suo nome nel luogo che lui stesso aveva abbandonato.\nTra il 1219 ed il 1222 venne nominato vicario della parrocchia di Calne nel Wiltshire e tesoriere della Cattedrale di Salisbury e mantenne l'incarico per undici anni, durante i quali si dedic\u00f2 anche alla predicazione. Nel 1227, sui richiesta di papa Innocenzo III, si adoper\u00f2 per predicare in favore della Sesta Crociata in una vasta parte del territorio anglosassone.\nArcivescovo di Canterbury.\nNel 1233 giunse la notizia della sua nomina ad Arcivescovo di Canterbury da parte di papa Gregorio IX. Il capitolo aveva gi\u00e0 proposto il nome di tre candidati, che erano per\u00f2 stati tutti respinti dal pontefice, il quale propose il nome di Edmondo in segno di compromesso, forse come segno di stima per l'operato di quest'ultimo in favore delle Crociate. Edmondo venne consacrato il 2 aprile 1234. Prima della sua consacrazione egli si era politicamente legato alle attivit\u00e0 dei fautori dell'indipendenza da Roma, in favore del rispetto della Magna Carta e dell'esclusione degli stranieri dagli uffici pubblici ed ecclesiastici.\nIn nome dei suoi compagni vescovi, ammon\u00ec re Enrico III d'Inghilterra, a Westminster, il 2 febbraio 1234, di seguire all'esempio di suo padre, re Giovanni. Una settimana dopo la sua consacrazione apparve nuovamente davanti al re con i baroni e i vescovi, questa volta minacciando di scomunica il sovrano, se si fosse rifiutato di cacciare i suoi consiglieri, in particolare Peter des Roches, vescovo di Winchester. Questa minaccia fu sufficiente. I discutibili favoriti furono cacciati, Hubert de Burgh (che avevano fatto imprigionare) venne rilasciato e si riconcili\u00f2 con il re; presto l'arcivescovo venne inviato in Galles per negoziare la pace con il principe Llywelyn il Grande.\nNel 1237, allo scopo di minare l'autorit\u00e0 di Edmondo, Enrico indusse il papa a inviare il cardinale Otto come legato in Inghilterra. Attraverso numerose dispute con vescovi e monaci, per non parlare della rottura con il re e della scomunica di Simone V di Montfort e della sua sposa, Edmondo aveva reso difficile la propria posizione.\nIl conflitto con Roma.\nIn veste di campione della chiesa nazionale contro le rivendicazioni di Roma, Edmondo si trov\u00f2 a schierarsi contro il Papa. Nel dicembre del 1237, egli part\u00ec per Roma con la speranza di convincere il Papa a schierarsi a favore della riforma ecclesiastica. Torn\u00f2 in Inghilterra senza aver conseguito alcun successo nell'agosto del 1238.\nSe Edmondo scomunicava i suoi monaci, questi si appellavano a Roma e non prestavano attenzione al suo interdetto. Trovandosi in contrasto ad ogni occasione, si sottomise alla fine alle richieste papali e all'inizio del 1240, sperando di vincere la causa contro i suoi monaci, pag\u00f2 agli agenti del papa un quinto delle sue rendite, che erano state imposte per la guerra del papa contro Federico II di Svevia. Gli altri prelati inglesi seguirono il suo esempio.\nVenne quindi la richiesta che 300 benefici ecclesiastici inglesi venissero assegnati ad altrettanti romani. Questo attacco ai diritti della chiesa nazionale fu pi\u00f9 di quanto Edmondo potesse tollerare. Nell'estate del 1240, sconfortato, si ritir\u00f2 in Francia, nell'Abbazia di Pontigny, che era stata il rifugio dei suoi predecessori, Thomas Becket e Stephen Langton.\nMorte e canonizzazione.\nMor\u00ec pochi mesi dopo nella casa di un canonico agostiniano a Soisy-Bouy (90\u00a0km a sud-est di Parigi). A meno di un anno dalla sua morte, si parlava di miracoli avvenuti sulla sua tomba. Egli non fu comunque canonizzato fino a quando Enrico III non sollev\u00f2 le sue obiezioni nel 1246. Pochi anni dopo venne consacrata la prima cappella a lui dedicata, St Edmund's Chapel, a Dover, dal suo amico Riccardo di Chichester (il che la rende l'unica cappella consacrata da un santo inglese in onore di un altro).\nCarattere, vita e opere.\nEdmondo \u00e8 senz'altro una delle figure pi\u00f9 carismatiche della storia medioevale. La sua vita fu piena di sacrificio e di dedizione al prossimo. Dalla giovinezza praticava l'ascetismo e per tutta la sua vita indoss\u00f2 una tela di sacco sulla pelle, pressata contro il corpo da lastre di metallo. Dopo aver dormito per poche ore senza togliersi gli indumenti, passava solitamente il resto della notte in preghiera e meditazione.\nOpere.\nOltre alle sue \"Costituzioni\", pubblicate nel 1236 (stampate nel \"Constitutiones Angliae\" di W. Lynwood, Oxford, 1679), scrisse anche \"Speculum ecclesiae\" (Londra, 1521; trad. inglese, 1527; ristampato in \"Bibliotheca veterum patrum\" di M. de la Bigne, Parigi, 1609).\nCongregazione di Sant'Edmondo.\nLa storia della sua vita ispir\u00f2 la formazione di una Societ\u00e0 di Sant'Edmondo a Pontigny, in Francia, nel 1843 da parte del Reverendo Jean Baptiste Muard per mantenere viva la memoria del santo attraverso una vita dedicata al prossimo. I membri della societ\u00e0 si dedicarono all'attivit\u00e0 parrocchiale, all'educazione dei giovani nei seminari e nei collegi, alla direzione delle associazioni di carit\u00e0 e alle missioni nei paesi del Terzo Mondo.\nMembri della Societ\u00e0, con sede a Pontigny, fuggirono negli Stati Uniti nel 1889, dopo che un diffuso anticlericalismo attanagli\u00f2 la Francia. La Societ\u00e0 di Sant'Edmondo si stabil\u00ec a Winooski Park, nel Vermont, e fond\u00f2 nel 1904 il Saint Michael's College , dove le opere e i valori della vita di Sant'Edmondo si perpetuano per mezzo della realizzazione della missione del College. La casa madre originale \u00e8 a Pontigny, ma dall'espulsione degli ordini religiosi il superiore generale risiede a Hitchin, in Inghilterra. All'inizio del XX secolo la congregazione aveva due case negli Stati Uniti: una casa missionaria e scuola apostolica a Swanton, nel Vermont, per l'addestramento di giovani uomini che desideravano studiare per il sacerdozio e la vita religiosa; e un college a Winooski, sempre nel Vermont, con 12 padri, 8 insegnanti e 100 allievi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "848728", "revid": "1632387", "url": "https://it.wikipedia.org/wiki?curid=848728", "title": "Paradise Lost (Symphony X)", "text": "Paradise Lost \u00e8 il settimo album, pubblicato il 26 giugno 2007, del gruppo power/prog statunitense Symphony X.\nIl disco.\nIl disco pur non essendo un vero e proprio concept album \u00e8 ispirato al \"Paradiso perduto\" di John Milton.\nLa pubblicazione del disco ha subito vari ritardi dalla data del suo annuncio ufficiale, il 16 novembre 2005, anche a causa del riscontro della malattia di Crohn da parte del bassista Michael Lepond, poi rimessosi completamente."}
{"id": "848739", "revid": "287204", "url": "https://it.wikipedia.org/wiki?curid=848739", "title": "Contea di Russell (Alabama)", "text": "La contea di Russell, in inglese Russell County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 49.756 abitanti. Il capoluogo di contea \u00e8 Phenix City. Il nome le \u00e8 stato dato in onore al colonnello Gilbert C. Russell, che combatt\u00e9 nella guerra contro gli indiani Creek.\nGeografia fisica.\nLa contea si trova nella parte orientale dell'Alabama e confina ad est con lo Stato della Georgia. Lo United States Census Bureau certifica che l'estensione della contea \u00e8 di 1.677 km\u00b2, di cui 1.661 km\u00b2 composti da terra e i rimanenti 16 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Russell venne costituita il 18 dicembre 1832. I capoluoghi sono stati: Girard (1833-1839), Crawford (in origine Crockettsville) (1839-1868), Seale (1868-1935) e Phenix City (1935-attuale)."}
{"id": "848740", "revid": "812894", "url": "https://it.wikipedia.org/wiki?curid=848740", "title": "Balthazar Johannes Vorster", "text": "Fu un'importante figura del nazionalismo afrikaner e uno dei principali fautori del regime dell'apartheid. Conosciuto come un personaggio decisamente schierato a destra, si oppose duramente al comunismo. Fu membro del National Party, Ministro della Giustizia (1961-1966), Primo Ministro (1966-1978) e infine ricopr\u00ec la carica (allora solo onorifica) di Presidente Statale del Sudafrica (1978-1979), posizione che fu costretto ad abbandonare a causa di uno scandalo politico-finanziario.\nBiografia.\nGiovent\u00f9.\nVorster nacque il 13 dicembre 1915 nell'area rurale di Jamestown, nel distretto di Uitenhage, nella parte orientale della Provincia del Capo, tredicesimo figlio di una ricca famiglia afrikaner di allevatori di pecore. Frequent\u00f2 le scuole Primarie e Secondarie nel suo distretto per poi essere ammesso all'Universit\u00e0 di Stellenbosch presso la facolt\u00e0 di Legge.\nL'Universit\u00e0 di Stellenbosch pu\u00f2 essere considerata la culla del nazionalismo afrikaner: sei dei sette Primi Ministri del Sudafrica, fra il 1910 e il 1971, provenivano da questa Universit\u00e0. In questo istituto Vorster fu presto coinvolto dalla politica, schierandosi con i nazionalisti e diventando vicepresidente del consiglio studentesco e capo della sezione giovanile del National Party. Si laure\u00f2 nel 1938, per diventare in seguito cancelliere del Presidente della Divisione Provinciale del Capo della Corte Suprema sudafricana. Non rimase a lungo in questo impiego: l'anno seguente inizi\u00f2 la professione di Procuratore a Port Elizabeth, per poi spostarsi nella citt\u00e0 di Brakpan, nel Witwatersrand.\nCoinvolgimento attivo in politica.\nLo scoppio della seconda guerra mondiale nel settembre 1939 vide Vorster, per la prima volta, coinvolto nella politica nazionale. La decisione del Parlamento sudafricano di entrare in guerra a fianco degli Alleati scontent\u00f2 aspramente i nazionalisti afrikaner che provavano indignazione per l'alleanza del Sudafrica con il loro vecchio nemico, l'Inghilterra. Molti nazionalisti boeri, pi\u00f9 per un sentimento anti-inglese che per chiaro spirito filo-nazista, speravano ardentemente in una vittoria della Germania.\nVorster incanal\u00f2 le sue attivit\u00e0 in una organizzazione chiamata Ossewabrandwag (letteralmente \"sentinelle dei carri trainati dai buoi\"), fondata nel 1938 per perpetuare lo spirito prodotto dalle celebrazioni del centenario del Great Trek che si tennero, appunto, in quell'anno. Sotto la leadership del leader Johannes van Rensburg, l'Ossewabrandwag divenne una organizzazione anti-britannica e nazista che si adoper\u00f2 attivamente per vanificare gli sforzi di guerra del Sudafrica. Molte azioni di sabotaggio e violenza commesse nel paese durante la guerra furono attribuite all'Ossewabrandwag; in seguito Vorster avrebbe dichiarato di non aver partecipato direttamente a nessuno di tali atti.\nScalando i livelli dell'organizzazione che era ormai diventata una struttura paramilitare, Vorster raggiunse il rango di generale. In una dichiarazione fatta in questo periodo, egli identificava l'ideologia dell'organizzazione come \"nazionalismo cristiano\", l'equivalente sudafricano del nazionalsocialismo. Anche suo fratello, J.D. Vorster, pastore della chiesa riformata olandese, prese posizione a favore della Germania, ricevendo con regolare sentenza una condanna al carcere per aver trasmesso informazioni al nemico circa i movimenti delle navi da guerra alleate.\nNello stesso periodo Vorster attir\u00f2 l'attenzione facendo dichiarazioni sprezzanti nei confronti delle democrazie occidentali e di lode per il regime di Adolf Hitler, il cui governo dittatoriale considerava come modello ideale per il governo del Sudafrica, in contrapposizione al sistema parlamentare di tipo inglese in vigore.\nNel settembre del 1942, Vorster fu incarcerato in un campo di detenzione a Koffiefontein a causa delle sue attivit\u00e0 di sabotaggio. Durante questo internamento chiese ripetutamente di essere portato davanti a una Corte di Giustizia, guidando persino uno sciopero della fame in un tentativo di attirare l'attenzione e far pressioni sulle autorit\u00e0, affinch\u00e9 gli concedessero un regolare processo. Fu pubblicato nel febbraio 1944, con alcune restrizioni. Si rifiut\u00f2 di sottostare a queste limitazioni della sua libert\u00e0 (che includevano il confino in un particolare distretto) ma non fu punito per averle violate.\nNegli anni seguenti, diventato una figura importante nel National Party, Vorster si sent\u00ec spesso rinfacciare dai suoi oppositori i suoi trascorsi in tempo di guerra; tuttavia, egli non rinneg\u00f2 mai nulla di ci\u00f2 che aveva detto o fatto in quel periodo. Parl\u00f2 della sua reclusione in Parlamento nel maggio 1960, dichiarando che un possibile motivo di questo provvedimento era il fatto di essere stato sospettato di aver ospitato dei disertori. Inoltre spieg\u00f2 anche come, dopo essere stato rilasciato, avesse chiesto al Ministro della Giustizia di allora, Colin Fraser Steyn, di perorare la causa di coloro che erano ancora detenuti, e che Steyn, per tutta risposta, lo avesse minacciato di farlo arrestare di nuovo se non avesse lasciato subito il suo ufficio. L'esperienza del campo di detenzione ebbe l'effetto di inasprire il carattere e l'estremismo politico di Vorster.\nVorster in parlamento.\nLe relazioni fra l'Ossewabrandwag e il National Party, allora guidato da Daniel Fran\u00e7ois Malan, raggiunsero un punto di rottura alla fine del 1941. Ripudiato dal National Party, l'Ossewabrandwag si alle\u00f2 con l'Afrikaner Party, nato nello stesso anno. Alla fine della guerra, a Vorster fu permesso di riprendere la sua professione di avvocato. Nel 1948 cerc\u00f2 di ottenere una candidatura in Parlamento nelle file dell'Afrikaner Party, nella circoscrizione elettorale di Brakpan. Intanto, le relazioni fra l'Afrikaner Party e il National Party erano state ristabilite, tanto da permettere la stipulazione di un patto elettorale contro lo United Party di Jan Smuts, allora al potere. I nazionalisti diffidavano del giovane agitatore Vorster, e rifiutarono di appoggiare la sua candidatura. Cos\u00ec egli corse alle elezioni come indipendente, non riuscendo a guadagnare il seggio per pochissimi voti (quattro).\nQuell'anno, la maggioranza and\u00f2 alla coalizione di National e Afrikaner Party che, una volta saliti al governo, cominciarono a realizzare la politica dell'apartheid. Sebbene le discriminazioni razziali a favore dei bianchi fossero gi\u00e0 presenti nella politica e nella societ\u00e0 sudafricana, questo nuovo governo le istituzionalizz\u00f2.\nVorster dovette aspettare fino al 1953 per entrare in Parlamento, quando la sua candidatura fu accettata dal National Party. Fu eletto nella circoscrizione elettorale di Nigel nel Transvaal, e dimostr\u00f2 subito di essere un parlamentare molto capace, un buon oratore, molto esperto nell'agone politico e trascinatore di folle. Divenne ben presto il leader dell'ala destra del National Party e in questa veste aiut\u00f2 l'ascesa al potere di Hendrik Frensch Verwoerd, che divenne Primo Ministro nel 1958. Con il nuovo capo del governo la scalata di Vorster nella gerarchia del partito fu rapida: fu nominato Sottosegretario all'Istruzione, alle Arti e alle Scienze e in tale veste applic\u00f2 in modo intransigente il Bantu Education Act, legge che costringeva i non bianchi a frequentare solo scuole di indirizzo tecnico o che insegnavano un lavoro manuale. Nell'ottobre 1958 fu nominato anche Sottosegretario al Welfare. Si guadagn\u00f2 subito una reputazione di rigido esecutore dell'apartheid e di fautore di un inasprimento ulteriore di tale politica di segregazione.\nMinistro della giustizia.\nNel marzo del 1960, gli scontri interrazziali di Sharpeville (69 dimostranti africani uccisi dal fuoco della polizia) convinsero Verwoerd che era necessaria una mano pi\u00f9 ferma nell'applicazione dell'apartheid. Nel 1961, Vorster fu promosso Ministro della Giustizia, della Sicurezza Sociale e delle Pensioni; nel 1966 divenne Ministro anche della Polizia e delle Prigioni. Con lui in carica, l'autorit\u00e0 della legge fu estesa a dismisura e l'opposizione all'apartheid venne soffocata. Proprio nel suo ruolo di Ministro della Giustizia, per\u00f2, Vorster si trov\u00f2 a dover affrontare nuove critiche legate al suo passato filo-nazista. In questo periodo egli dichiar\u00f2 pubblicamente di aver cambiato opinione e di essere diventato un sostenitore del sistema parlamentare.\nEntrambe le maggiori organizzazioni politiche non bianche, cio\u00e8 l'African National Congress e il Pan-African Congress erano state bandite, ma la possibilit\u00e0 di altre insurrezioni era concreta; esistevano inoltre altre organizzazioni clandestine che ricorrevano programmaticamente alla violenza. La risposta di Vorster, come Ministro della Giustizia, fu di dotare lo Stato di poteri straordinari per affrontare l'opposizione extraparlamentare. Egli fu ideatore dell'arsenale legislativo pi\u00f9 repressivo possibile contro i militanti anti-apartheid. Sotto l'egida di Vorster, il sistema di sicurezza della polizia divenne una macchina formidabile, penetrando in ogni angolo e nicchia della societ\u00e0 sudafricana, scovando gli oppositori e smascherando i movimenti e le organizzazioni clandestine. Furono approvate ferree leggi sulla sicurezza, che in effetti davano alle autorit\u00e0 carta bianca di fare quello che volevano con poche o nessuna possibilit\u00e0 di ricorso ai tribunali. L'arresto senza un processo, introdotto come misura provvisoria, divenne un aspetto permanente della scena sudafricana e fu usato in modo esteso contro persone sospettate e contro coloro che svolgevano attivit\u00e0 politiche ritenute illegali.\nNell'ambito di queste leggi repressive ricordiamo la Sabotage Act del giugno 1962, che prevedeva arresti domiciliari e messe al bando pi\u00f9 severe e non soggette ad appello in tribunale, limitando drasticamente le libert\u00e0 civili. Il reato di sabotaggio comportava arresto da un minimo di cinque anni, senza possibilit\u00e0 di rilascio sulla parola, fino alla pena di morte. A causa della formulazione estremamente generica della legge, atti come la violazione della propriet\u00e0 privata o il possesso illegale di armi potevano essere fatti rientrare nel reato di sabotaggio.\nIl 1\u00ba maggio 1963 il governo var\u00f2 la General Law Amendment Act, meglio nota come \"legge dei novanta giorni di carcerazione\", che cancellava il diritto dell'arrestato di conoscere le cause dell'arresto e conferiva di fatto a qualunque agente di polizia il potere di trattenere chiunque senza mandato, sulla base di un semplice sospetto di reato politico. Gli arrestati potevano essere detenuti fino a 90 giorni senza capi d'accusa e senza assistenza legale; i novanta giorni potevano essere prolungati. Le percosse agli arrestati erano all'ordine del giorno; si cominciarono ad utilizzare elettroshock, soffocamenti e altre forme di tortura. In parlamento, l'unico voto contrario a quella legge fu quello della deputata del Progressive Party, Helene Suzman. Furono previste pene pi\u00f9 severe per l'appartenenza ad organizzazioni illegali; furono introdotte condanne da cinque anni alla pena di morte per il reato di fiancheggiamento al South African Communist Party e ad altre organizzazioni al bando.\nUn'altra legge del parlamento proibiva la riproduzione e diffusione di qualunque dichiarazione resa da persone messe al bando. In base a questa legge, alla fine del 1962, furono chiusi molti giornali e il possesso di pubblicazioni vietate divenne un reato punibile con la detenzione fino a due anni.\nLa vigorosa politica di Vorster sulla sicurezza, ritenuta dai nazionalisti un successo, aument\u00f2 il suo prestigio all'interno del partito. Forte di questo successo, Vorster dichiar\u00f2 di essere l'\"uomo forte\" che aveva annientato la resistenza interna e reso il paese pi\u00f9 sicuro. Inoltre la sua attivit\u00e0 come Ministro della Giustizia gli assicur\u00f2 un posto stabile nella ribalta politica sudafricana.\nPrimo Ministro (1966-1976).\nIl 6 settembre 1966 il Primo Ministro Hendrik Frensch Verwoerd fu assassinato nell'aula del parlamento di Citt\u00e0 del Capo da un commesso parlamentare che soffriva di squilibri psichici. Una settimana dopo, un comitato ristretto del National Party elesse Vorster all'unanimit\u00e0 come successore di Vewoerd, sia come leader del partito, sia come capo del governo. Nessuno dei suoi rivali poteva godere dei suoi appoggi, che andavano dall'ala destra del partito alla \"Nederduitse Gereformeerde Kerk\" (Chiesa Riformata Olandese) e persino alla influente societ\u00e0 segreta afrikaner denominata Broederbond.\nDa un lato egli continu\u00f2 la realizzazione del sistema legislativo che costituiva l'apartheid, (come dimostra il fatto che nel 1968 abol\u00ec gli ultimi quattro seggi parlamentari che erano riservati alla rappresentativa bianca eletta con i voti dei cape coloured). Dall'altro, anche se il suo premierato cominci\u00f2 con una linea dura, egli fu inaspettatamente l'uomo della svolta in senso moderato.\nIn politica interna, nonostante l'impegno di base nel mantenere l'apartheid, il suo programma fu molto pi\u00f9 liberale di quello del suo predecessore. \u00c8 vero che fu spietato nel sopprimere il dissenso antisegregazionista, che durante il suo governo ci fu una escalation di conflitti razziali ed un marcato aumento di detenzioni senza processo; tuttavia, Vorster fu anche il primo fra i leader bianchi sudafricani a rimuovere alcuni odiati simboli della politica segregazionista e alcune delle pi\u00f9 gravi pratiche di discriminazione razziale. Come Primo Ministro coltiv\u00f2 un'immagine molto pi\u00f9 moderata rispetto a quella dura del suo periodo come Ministro della Giustizia, cercando di raccogliere consensi anche presso gli inglesi sudafricani (in genere pi\u00f9 moderati dei boeri) e tentando in modo assiduo di guadagnare l'amicizia degli altri stati africani.\nEntrambi questi aspetti destarono le ire dell'estrema destra del partito, i cosiddetti \"Verkramptes\", raggruppati intorno al ministro Albert Hertzog. Vorster procedette in modo energico nell'affrontare le loro crescenti critiche, dimostrando di non avere intenzione di passare alla storia come il leader che aveva permesso al nazionalismo afrikaner di perdere la sua unit\u00e0. Nel tormentato periodo fra il 1967 e il 1969 Vorster tent\u00f2 di tenere il partito unito ma alla fine la sua pazienza e quella dei suoi si esaur\u00ec e i \"Verkramptes\" (inclusi quattro membri del Parlamento del National Party) uscirono dal partito. Quindi le timide aperture di Vorster rispetto ai suoi predecessori riguardo all'apartheid provocarono uno scisma all'interno del partito di governo: gli estremisti lasciarono il partito per fondarne uno nuovo, l'Herstigde Nasionale Party (HNP, Partito Nazionale Rifondato). Ma nelle elezioni anticipate dell'aprile 1970, primo banco di prova del nuovo partito, i \"Verkramptes\" furono completamente sconfitti non ottenendo nemmeno un seggio.\nNonostante questa sua apparente vittoria, era chiaro che il controllo di Vorster sul nazionalismo afrikaner non era completo come lo era stato quello di Verwoerd. L'afrikanerdom stava diventando un fenomeno diversificato, pi\u00f9 pluralista e di conseguenza esso stava sempre di pi\u00f9 diventando fonte di conflitti sempre maggiori.\nAnche in politica estera egli fu alquanto pi\u00f9 pragmatico e meno dogmatico del suo predecessore, avviando una politica di distensione e pi\u00f9 conciliante con gli altri stati africani e perseguendo una politica di relazione diplomatiche stabili con questi paesi. Ad esempio, egli acconsent\u00ec che diplomatici neri potessero vivere in aree riservate alla popolazione bianca (come capit\u00f2 ai diplomatici del Malawi accreditati in Sudafrica). Allacci\u00f2 relazioni ininterrotte con gli altri capi dell'Africa nera come Felix Houphouet-Boigny della Costa d'Avorio e Kenneth Kaunda dello Zambia. Queste aperture furono probabilmente dettate dalla comprensione, da parte di Vorster, dell'evoluzione degli equilibri politici nella zona legate alla caduta dell'impero coloniale portoghese (1974), in particolare rispetto alle situazioni della Rhodesia e dell'Africa del Sudovest (Namibia).\nPer quanto riguarda la Rhodesia il comportamento di Vorster fu alquanto ambiguo. La Rhodesia era governata da una minoranza bianca che si era ribellata al dominio britannico dichiarando unilateralmente la propria indipendenza nel 1965. Vorster sostenne questo stato in modo non ufficiale, evitando per\u00f2 di riconoscerlo in modo ufficiale, cosa che avrebbe potuto costargli l'alleanza politica con gli Stati Uniti. Nel 1974 costrinse il Primo Ministro bianco della Rhodesia, Ian Smith, ad accettare il principio che la minoranza bianca non potesse pi\u00f9 continuare a governare il paese a tempo indeterminato ed a negoziare un passaggio di potere alla maggioranza nera. Questo port\u00f2 molti compatrioti e molti rhodesiani bianchi a considerarlo come un traditore. Ma se da un lato lavorava con il Segretario di Stato statunitense Henry Kissinger al fine di persuadere Ian Smith a dividere il potere con i leader neri, allo stesso tempo Vorster rimaneva risoluto nel non accettare un futuro simile per il proprio paese.\nPer quanto riguarda l'Africa del Sudovest, ancora controllata dal Sudafrica, egli cerc\u00f2 una soluzione alle richieste internazionali di indipendenza. Nel 1978 il governo di Vorster accett\u00f2 per la prima volta il principio dell'indipendenza della Namibia. Ci vollero comunque dieci anni (fino agli accordi del dicembre 1988) perch\u00e9 la procedura di autodeterminazione di questo territorio fosse effettivamente aperta.\nProprio la revoca del mandato sudafricano sull'Africa del Sudovest (decretata dall'ONU nel 1974) e l'esclusione dell'ambasciatore del Sudafrica dall'Assemblea Generale delle Nazioni Unite nello stesso anno, fecero fallire questa politica di distensione. Per di pi\u00f9, a partire dal 1975, il governo di Vorster sostenne i movimenti che si ribellavano ai nuovi governi indipendenti di Mozambico e Angola, invadendo quest'ultimo paese nello sforzo (rivelatosi poi infruttuoso) di bilanciare il sostegno sovietico e cubano al Movimento Popolare di Liberazione dell'Angola (MPLA) di ispirazione marxista.\nVorster modific\u00f2 anche le prospettive politiche dei Bantustan istituiti dai precedenti governi del National Party. La prima novit\u00e0 fu la concessione pi\u00f9 rapida possibile dell'autonomia ai focolai nazionali \"bantu\"; segu\u00ec il riconoscimento del loro diritto all'indipendenza. Il Transkei fu il primo bantustan a ottenere l'indipendenza diventando uno \"stato nero\" nel 1976; segu\u00ec il Bophuthatswana. La concessione dell'indipendenza a questi territori era certamente anche connessa all'intento di estromettere i neri dalla vita politica del Sudafrica bianco, separando nettamente le due comunit\u00e0 sul piano politico. Questa azione tuttavia non fu riconosciuta dalla comunit\u00e0 internazionale. Critiche ai bantustan provennero anche dal capo Buthelezi (Primo Ministro del bantustan del Kwazulu, una grande comunit\u00e0 di 5,6 milioni di abitanti) che rifiut\u00f2 l'indipendenza ritenendola solo fittizia e strumentale allo sviluppo e all'estensione dell'apartheid.\nNel 1976 Vorster intraprese una serie di visite in Europa che lo portarono in Francia e Germania. Il suo pi\u00f9 grande successo diplomatico fu la visita di stato in Israele al fine di rilanciare la cooperazione militare e nucleare fra i due paesi. Accolto da Yitzhak Rabin come difensore delle libert\u00e0 in nome dei valori comuni ai due stati, Vorster si inchin\u00f2 davanti al memoriale dedicato all'Olocausto a Gerusalemme, lo Yad Vashem e davanti al muro del pianto, avvenimenti che destarono alcune polemiche, dato il passato filonazista del Primo Ministro sudafricano.\nLa caduta di un Primo Ministro (1976-1979).\nNel 1976, il suo Ministro dell'Istruzione, Andries Treurnicht, tent\u00f2 di imporre nelle scuole dei neri l'insegnamento obbligatorio della lingua afrikaans, provocando gli scontri di Soweto, repressa duramente dalle Forze di Sicurezza. Nel 1977 l'ONU vot\u00f2 l'interdizione alla vendita delle armi al Sudafrica.\nNel 1978 uno scandalo politico-finanziario, detto Scandalo dell'Informazione o Scandalo Muldergate o anche il \" Watergate Sudafricano\" (appropriazione indebita ed impiego di fondi segreti del Ministero dell'Informazione ed abuso del sistema parlamentare per indurre la stampa nazionale ed estera a pubblicare articoli favorevoli alla politica governativa) travolse il suo \"delfino\", il Ministro dell'Informazione Connie Mulder. Compromesso nell'affare, Vorster ne sub\u00ec un grave danno di immagine: egli fu esonerato da ogni diretta responsabilit\u00e0 nello scandalo ma, nel settembre 1978 fu costretto a dimettersi ufficialmente per ragioni di salute. Dopo 12 anni lasciava la carica di Primo Ministro per passarla al suo Ministro della Difesa, Pieter Willem Botha, un politico intransigente che tuttavia inizi\u00f2 le prime serie riforme per moderare l'apartheid. Come consolazione Vorster, il 10 ottobre, venne eletto dai deputati Presidente Statale del Sudafrica, carica allora puramente onorifica. Ma Vorster tenne questa carica per poco tempo, prima di essere travolto dallo Scandalo dell'Informazione. Infatti nel novembre dello stesso anno tale scandalo, che era stato contenuto per mesi, scoppi\u00f2. Continue rivelazioni misero sotto choc il paese e il National Party. Concluse le indagini, una Commissione d'Inchiesta aveva rivelato che Vorster, quando era Primo Ministro, sapeva tutto riguardo a tale corruzione, l'aveva tollerata e aveva dato una mano a celare gli abusi, in particolare l'impiego di fondi neri per comprarsi la lealt\u00e0 del giornale \"The Citizen\", l'unico periodico su scala nazionale in lingua inglese favorevole al National Party. Il 4 giugno 1979, ormai raggiunto dallo scandalo che aveva gettato un'ombra sulla sua credibilit\u00e0, fu costretto di nuovo alle dimissioni e abbandon\u00f2 in disgrazia sia la carica di Presidente della Repubblica sia la vita politica.\nNel 1982 Vorster usc\u00ec brevemente dal suo riserbo per disapprovare le riforme portate avanti da Botha e per assistere al Congresso fondatore del Partito Conservatore di Andries Treurnicht dopo aver lasciato definitivamente il NP. Ma la sua salute stava peggiorando continuamente fino a portarlo alla morte che lo colse a Citt\u00e0 del Capo il 10 settembre 1983 a 67 anni."}
{"id": "848741", "revid": "121982565", "url": "https://it.wikipedia.org/wiki?curid=848741", "title": "Catecolamina", "text": "Le catecolamine (o catecolammine) sono composti chimici derivanti dall'amminoacido tirosina. Alcune di esse sono ammine biogeniche. Le catecolamine sono idrosolubili e sono legate per il 50% alle proteine del plasma, cosicch\u00e9 circolano nel sangue. Le catecolamine pi\u00f9 importanti sono l'adrenalina (epinefrina), la noradrenalina (norepinefrina) e la dopamina. Le catecolamine come ormoni sono rilasciate dalle ghiandole surrenali (midollo surrenale) in situazioni di stress come stress psicologico o cali di glicemia. Secondo la consultazione di un dizionario di chimica, le catecolammine sono caratterizzate da un gruppo amminico e dalla presenza di un anello fenolico del tipo catecolo (diidrossibenzene), sono sintetizzate nel cervello - nelle terminazioni sinaptiche in ruolo di neurotrasmettitori.\n\"Alcuni esempi di catecolamine\":\nProduzione.\nSono principalmente prodotte dalle cellule cromaffini della midollare del surrene e dalle fibre postgangliari del sistema nervoso simpatico. La dopamina che agisce come neurotrasmettitore nel sistema nervoso centrale \u00e8 largamente prodotta nei corpi delle cellule neuronali della \"substantia nigra\" e dell'area tegmentale ventrale.\nFunzione.\nModalit\u00e0.\nNell'uomo esse sono localizzate soprattutto nella parte midollare del surrene (dove prevale l'adrenalina), nelle terminazioni periferiche del sistema nervoso simpatico (dove prevale la noradrenalina) e nel sistema nervoso centrale (dove prevalgono la dopamina e la noradrenalina).\nAlti livelli di catecolamina nel sangue sono associati con lo stress, che pu\u00f2 essere provocato da reazioni psicologiche o da elementi ambientali come livelli di suono elevati, luce intensa o bassi livelli di zucchero nel sangue.\nLivelli estremamente alti di catecolamina (conosciuti anche come tossicit\u00e0 da catecolamina) possono verificarsi nei traumi del SNC a causa di stimolazione e/o danno dei nuclei nel tronco encefalico, in particolar modo quei nuclei che riguardano il sistema nervoso simpatico. Nella medicina d'emergenza, questo avvenimento \u00e8 conosciuto come \"ammasso di catecolamina\".\nAvendo una natura amminoacidica, non attraversano il doppio strato fosfolipidico della membrana plasmatica, dunque necessitano di recettori; la classe di recettori maggiormente usata \u00e8 quella dei recettori con proteine G, in grado di trasmettere la trasduzione di segnale anche senza le code tirosin-chinasiche.\nEffetti.\nLe catecolamine causano cambiamenti fisiologici generali che preparano il corpo per un'attivit\u00e0 fisica (reazione di attacco o fuga). Alcuni effetti tipici sono aumenti del battito cardiaco, della pressione del sangue, dei livelli di glucosio nel sangue e una reazione generale del sistema nervoso simpatico. Alcuni farmaci come il tolcapone (un inibitore centrale della Catecol-O-metiltrasferasi), alzano i livelli di tutte le catecolamine. Adrenalina e noradrenalina hanno lo stesso identico effetto ovvero reagire verso il sistema nervoso simpatico, attivandolo, infatti ad essi si pu\u00f2 derivare vasocostrizione e conseguente broncodilatazione. Vengono spesso usati (maggiormente l'adrenalina) in casi di shock e perdite di coscienza a causa di forti cali di pressione (causa endogena all'organismo \u2192 vaso dilatazione \u2192 ipotensione \u2192 shock \u2192 ADRENALINA \u2192 vasocostrizione e ripresa della normale tensione arteriale).\nStruttura.\nLe catecolamine hanno la netta struttura di un anello benzenico con due gruppi ossidrilici, una catena etilica intermedia ed un gruppo aminico terminale. \nDegradazione.\nHanno un'emivita di pochi minuti circa quando circolano nel sangue.\nLa monoamminossidasi (MAO) e le catecol-o-metiltransferasi (COMT) sono i due enzimi principali responsabili per la degradazione delle catecolamine. Le MAO si trovano nel fegato, rene e terminazioni nervose mentre le COMT si trovano solo nel fegato e nel rene. I due enzimi catalizzano reazioni senza seguire una sequenza ordinata.\nMAO trasforma il gruppo amminico in gruppo aldeidico.\nCOMT utilizza il donatore di metili SAM per metilare il gruppo ossidrilico in posizione C3."}
{"id": "848742", "revid": "1784425", "url": "https://it.wikipedia.org/wiki?curid=848742", "title": "John A. Logan", "text": "Combatt\u00e9 durante la guerra messicano-statunitense e con il grado di generale nell'esercito dell'Unione durante la Guerra civile americana. Fu senatore dello Stato dell'Illinois; fu il candidato repubblicano alla vice presidenza degli Stati Uniti nelle elezioni del 1884, ma non venne eletto."}
{"id": "848748", "revid": "87909", "url": "https://it.wikipedia.org/wiki?curid=848748", "title": "Banconote", "text": ""}
{"id": "848750", "revid": "125977684", "url": "https://it.wikipedia.org/wiki?curid=848750", "title": "Gil Vicente Futebol Clube", "text": "Il Gil Vicente Futebol Clube, meglio noto come Gil Vicente, \u00e8 una societ\u00e0 calcistica portoghese con sede nella citt\u00e0 di Barcelos. Milita nella Primeira Liga, la principale divisione di calcio maschile campionato portoghese di calcio.\nIl club conta 15 presenze nella massima serie portoghese.\nStoria.\nFondata nel 1924, \u00e8 cos\u00ec chiamata dal nome del teatro vicino al quale giocava il gruppo di fondatori, teatro intitolato al drammaturgo portoghese Gil Vicente.\nIl miglior risultato della squadra in campionato risale alla stagione 1999-2000, quando si piazz\u00f2 al 5\u00ba posto in massima divisione. Nella stagione 2005-2006 \u00e8 stata retrocessa in seconda divisione dalla giustizia portoghese per via di irregolarit\u00e0 nell'acquisto del calciatore Mateus.\nNel 2019 la Federcalcio chiede la reintegrazione del Gil Vicente nel campionato a partire dalla stagione 2019/2020, indipendentemente dal risultato conseguito dalla squadra militante in terza divisione. A seguito dell'annullamento della pena nei confronti del club, che nella stagione sportiva 2005/06 venne retrocessa d'ufficio per aver schierato il centrocampista angolano Mateus, il cui tesseramento all'epoca dei fatti fu ritenuto irregolare, la squadra \u00e8 stata protagonista del doppio salto di categoria. La situazione che si \u00e8 trascinata negli anni, col braccio di ferro fra la Federazione e la Lega portoghese, si \u00e8 conclusa con reintegrazione nella Primeira Liga 2019/2020 iniziata con una vittoria contro il titolato per 2-1 nella prima giornata. \nHa raggiunto per la prima volta nella sua storia la finale di Ta\u00e7a da Liga nella stagione 2011-2012, perdendo contro il Benfica.\nOrganico.\nRosa 2021-2022.\n\"Aggiornato al 26 dicembre 2021\"\nRosa 2020-2021.\n\"Aggiornato al 25 gennaio 2021\""}
{"id": "848759", "revid": "74801", "url": "https://it.wikipedia.org/wiki?curid=848759", "title": "Regione Marittima", "text": "La Regione Marittima (ufficialmente R\u00e9gion Maritime in francese) \u00e8 una delle 5 regioni del Togo. Si trova all'estremit\u00e0 meridionale del paese, e ha capitale Lom\u00e9. \u00c8 la regione pi\u00f9 piccola in termini di estensione ma \u00e8 anche la pi\u00f9 popolosa ( abitanti nel 2010). Lom\u00e9 \u00e8 la citt\u00e0 pi\u00f9 popolosa; altre citt\u00e0 importanti sono Ts\u00e9vi\u00e9 e Aneho.\nSuddivisione amministrativa.\nLa regione \u00e8 suddivisa in 6 prefetture e nel comune autonomo di Lom\u00e9:"}
{"id": "848760", "revid": "1718925", "url": "https://it.wikipedia.org/wiki?curid=848760", "title": "Huntsville (Alabama)", "text": "Huntsville \u00e8 il centro amministrativo della Contea di Madison. La citt\u00e0 secondo il censimento effettuato nel 2010 \u00e8 abitata da 180.105 persone. L'area metropolitana di Huntsville ha una popolazione di 417.593 abitanti. Huntsville assieme a Decatur (tra le altre citt\u00e0), forma l'Area Statistica Combinata omonima abitata da 683.871 persone (dati 2013).\nGeografia fisica.\nTerritorio.\nHuntsville \u00e8 localizzato a . Secondo l'Ufficio del censimento degli Stati Uniti d'America la citt\u00e0 ha un'area totale di 210.0 miglia quadrate (543.9\u00a0km\u00b2).\nClima.\nIl clima nell'Alabama del sud \u00e8 di tipo mediterraneo con estati calde e inverni miti e umidi, mentre a nord \u00e8 di tipo continentale. A Huntsville, nel nord del paese, sono possibili in inverno temperature inferiori di diversi gradi allo 0\u00b0, la temperatura media delle minime del mese pi\u00f9 freddo in gennaio \u00e8 di -2\u00b0, la neve \u00e8 abbastanza frequente ma quando cade non porta quasi mai accumuli significativi. Le estati sono calde e umide con temperature spesso superiori ai 30\u00b0 da giugno alla fine di agosto, mentre l'autunno e la primavera sono umide e abbastanza piovose, e si formano uragani abbastanza forti come nel resto degli stati meridionali, per il contrasto d'aria fredda dal Canada e l'aria calda del vicino golfo del Messico.\nStoria.\nHuntsville deriva il proprio nome da John Hunt, il primo colono che si stabil\u00ec vicino alla \"Big Spring\" (La Grande Fonte). Hunt non reclam\u00f2 la sua propriet\u00e0 e cos\u00ec il terreno fu acquistato da Leroy Pope. Nel 1811 Huntsville divenne la prima citt\u00e0 incorporata nell'Alabama sebbene l'anno di fondazione rimane stabilito nel 1805, all'arrivo di John Hunt.\nLa grande crescita di Huntsville fu permessa dall'industria del cotone. Molti agricoltori benestanti si spostarono in questa zona dalla Virginia, dalla Carolina del Sud e dalla Georgia. Nel 1819 i 44 delegati riuniti in un convegno istituzionale proprio ad Huntsville per scrivere la costituzione dell'Alabama.\nDurante la Seconda Guerra Mondiale nell'area di Huntsville furono costruite tre industrie per la produzione di armi chimiche, dando un forte impulso alla crescita della popolazione nell'area.\nAlla fine della guerra queste strutture, rimaste inutilizzate, furono unite sotto il nome di Redstone Arsenal, che divenne un sito per lo sviluppo di razzi e missili. Nel 1950 circa 1000 persone furono trasferite qui da Fort Bliss, in Texas, per lavorare nel centro di sviluppo. Tra questi erano presenti circa 200 scienziati e ingegneri tedeschi, portati negli Stati Uniti dopo la Seconda Guerra Mondiale tramite l'Operazione Paperclip. Durante la Guerra di Corea, qui fu sviluppato il missile PGM-11 Redstone.\nSociet\u00e0.\nEvoluzione demografica.\nHuntsville ebbe un'improvvisa crescita negli anni '50 del secolo scorso, come emerge dall'immagine.\nSecondo il censimento del 2010, c'erano 180.105 persone.\nEtnie e minoranze straniere.\nLa composizione etnica della citt\u00e0 \u00e8 60.3% bianchi, 31.2% neri, 0.6% nativi americani, 2.4% asiatici, 0.1% isolani del Pacifico, 2.9% di altre razze, e 2.5% di due o pi\u00f9 etnie. Il 5.8% della popolazione \u00e8 ispanica. I Bianchi non ispanici erano il 58% della popolazione nel 2010, mentre nel 1970 erano l'86.9%.\nCultura.\nIstruzione.\nLa principale scuola primaria e secondaria della citt\u00e0 \u00e8 la Huntsville City Schools. L'istruzione superiore \u00e8 garantita dai seguenti istituti:\nBiblioteche.\nIl \"Huntsville-Madison County Public Library\" \u00e8 stato fondato nell'ottobre 1818.\nMedia.\nStampa.\nIl \"\"Huntsville Life Magazine\" e il \"No'Ala Huntsville\"\" sono riviste di stile di vita, pubblicate sei volte all'anno.\nRadio.\nHuntsville \u00e8 il 106\u00b0 mercato radiofonico pi\u00f9 grande degli Stati Uniti.\nInfrastrutture e trasporti.\nSono presenti diverse piste ciclabili nella citt\u00e0.\nLa citt\u00e0 \u00e8 servita dall'Aeroporto Internazionale di Huntsville.\nEconomia.\nL'economia di Huntsville verte primariamente sulle tecnologie militari ed aerospaziali. Il Cummings Research Park (CRS) \u00e8 il secondo pi\u00f9 grande luogo di ricerca negli USA ed il quarto nel mondo.\nHuntsville sta diventando in fretta anche un importante centro per il commercio al dettaglio con la nascita di numerosi nuovi centri commerciali come il \"Bridge Street Town Center\".\nAmministrazione.\nGemellaggi.\nHuntsville \u00e8 gemellata con:"}
{"id": "848763", "revid": "9498", "url": "https://it.wikipedia.org/wiki?curid=848763", "title": "Riforma Moratti", "text": "La riforma Moratti identifica alcune riforme legislative che modificarono l'ordinamento scolastico italiano e all'universit\u00e0 in Italia. Realizzata tra il governo Berlusconi II ed il governo Berlusconi III, venne cos\u00ec detta dal ministro dell'istruzione, dell'universit\u00e0 e della ricerca Letizia Moratti.\nVenne realizzata, a partire da un lavoro preparatorio istruito da un \"Gruppo ristretto di lavoro\" coordinato da Giuseppe Bertagna, pedagogista dell'Universit\u00e0 di Bergamo, con la legge 28 marzo 2003, n. 53 e con la legge 4 novembre 2005, n. 230; essa abol\u00ec la precedente riforma Berlinguer, varata nel 2000, ed \u00e8 a tutt'oggi in vigore, anche se i suoi decreti attuativi sono stati modificati dalla riforma Gelmini.\nIl contenuto.\nScuola dell'infanzia.\nNella scuola dell'infanzia \u00e8 permessa l'iscrizione ai bambini con 28 mesi compiuti (prima erano 36), senza carattere di obbligatoriet\u00e0. Premesso che furono gli Ordinamenti del 91 a trasformare la scuola materna in scuola dell'infanzia, superando l'impostazione di matrice Agazziana secondo la quale la scuola materna era da considerarsi un prolungamento dell'ambiente domestico e l'educatrice una figura materna di riferimento per il fanciullo. Gli Ordinamenti del 91, infatti, sottolinearono la funzione di istruzione da parte della scuola dell'infanzia e del ruolo dell'insegnante (non pi\u00f9 dunque educatrice), come figura dedita non solo alle cure del bambino ma competente nella progettazione didattica di \"campi di esperienza\".\nScuola primaria.\nNella scuola primaria \u00e8 prevista l'iscrizione a partire dai 5 anni e 4 mesi compiuti. Fin dal primo anno \u00e8 previsto l'insegnamento dell'inglese e dell'uso del computer. \u00c8 prevista anche una valutazione biennale, mentre l'esame di 5\u00aa elementare viene abolito.\nI programmi ministeriali hanno sub\u00ecto un cambiamento drastico per quanto riguarda lo studio delle discipline storia, geografia, scienze.\nScuola secondaria di primo grado.\nNella scuola secondaria di primo grado \u00e8 prevista una valutazione dopo il secondo anno, mentre al termine del terzo l'esame di Stato. La durata dell'anno scolastico veniva ridotta a ventisette settimane, e si riducevano da tre a due le ore di insegnamento della seconda lingua comunitaria (solitamente lingua francese); era prevista l'introduzione del cosiddetto \"portfolio\", un dossier che documentava le esperienze, scolastiche o meno, tramite le quali ogni studente aveva acquisito le varie \"abilit\u00e0\". Come per la scuola primaria, anche nella scuola secondaria di primo grado veniva abolito il tempo prolungato.\nScuola secondaria di secondo grado.\nNella scuola secondaria di secondo grado \u00e8 previsto un primo biennio e un secondo biennio al quale si aggiunge un ulteriore anno. La Maturit\u00e0 \u00e8 necessaria per accedere all'Universit\u00e0 degli studi. Nelle scuole professionali \u00e8 prevista una durata graduata nel corso degli anni con periodi di alternanza fra scuola e lavoro. \nAl termine di tre anni viene consegnato un diploma di qualifica. Ha dato inizio inoltre all'adeguamento agli altri Stati europei (con l'alternanza scuola-lavoro appunto e prevedendo la laurea, almeno in Scienze della formazione primaria, obbligatoria per i docenti di scuola primaria). \u00c8 possibile cambiare indirizzo senza dover perdere gli anni gi\u00e0 superati e facendo solo un piccolo esame integrativo delle materie differenti tra gli altri indirizzi (le materie base quali: matematica-storia ecc. fanno le stesse tappe per tutti gli indirizzi).\nUniversit\u00e0.\nVennero in particolare, emanate la legge 4 novembre 2005, n. 230 ed il d.lgs. 6 aprile 2006, n. 164. Ambedue le norme contenevano disposizioni soprattutto sui professori e ricercatori universitari; il decreto del 2006 introdusse l\"'idoneit\u00e0 scientifica nazionale\" quale requisito per la partecipazione a concorsi per professore universitario."}
{"id": "848765", "revid": "36426", "url": "https://it.wikipedia.org/wiki?curid=848765", "title": "Arcosoli", "text": ""}
{"id": "848766", "revid": "770634", "url": "https://it.wikipedia.org/wiki?curid=848766", "title": "Regione degli Altopiani (Togo)", "text": "La regione degli Altopiani (ufficialmente R\u00e9gion des Plateaux, in francese) \u00e8 una delle 5 regioni del Togo. Ha per capitale Atakpam\u00e9. In termini di area \u00e8 la regione pi\u00f9 estesa mentre risulta seconda per numero di abitanti, dopo la Regione Marittima, con 1.375.165 abitanti (censimento del 2010). Oltre alla capitale, altre citt\u00e0 importanti sono Kpalim\u00e9 e Badou.\nSuddivisione amministrativa.\nLa regione \u00e8 suddivisa in 12 prefetture:"}
{"id": "848774", "revid": "287204", "url": "https://it.wikipedia.org/wiki?curid=848774", "title": "Contea di Shelby", "text": "Contea di Shelby o Shelby County \u00e8 la denominazione delle seguenti contee degli Stati Uniti:"}
{"id": "848776", "revid": "29863", "url": "https://it.wikipedia.org/wiki?curid=848776", "title": "Shelby County", "text": ""}
{"id": "848777", "revid": "770634", "url": "https://it.wikipedia.org/wiki?curid=848777", "title": "Regione delle Savane (Togo)", "text": "La regione delle Savane (ufficialmente R\u00e9gion des Savanes in francese) \u00e8 una delle 5 regioni del Togo, con capitale la citt\u00e0 di Dapaong. Oltre alla capitale, un'altra citt\u00e0 importante \u00e8 Mango. \u00c8 la regione pi\u00f9 settentrionale del Togo e confina a sud con la Regione di Kara, a ovest con il Ghana, a nord con il Burkina Faso e ad est con il Benin. Il nome deriva dall'ambiente che caratterizza il territorio: la savana.\nGeografia fisica.\nGran parte del suo territorio \u00e8 parte del bacino dell'Oti e possiede quindi un territorio principalmente pianeggiante che va ad aumentare di altezza verso nord. Nel suo territorio si trova parte di uno dei due parchi pi\u00f9 importanti della nazione: il Parco Nazionale di K\u00e8ran.\nSuddivisione amministrativa.\nLa regione \u00e8 suddivisa in 5 prefetture:"}
{"id": "848780", "revid": "123359643", "url": "https://it.wikipedia.org/wiki?curid=848780", "title": "Karl Mack von Leiberich", "text": "Altamente stimato tra gli ufficiali generali austriaci, fu per\u00f2 protagonista di due pesanti sconfitte, dapprima al comando dell'esercito del Regno di Napoli che venne facilmente battuto dai francesi nella battaglia di Civita Castellana durante la seconda coalizione, e poi nel 1805 nella battaglia di Ulma, dove, alla testa dell'esercito austriaco in Baviera, venne accerchiato e costretto alla resa con tutte le sue truppe dalla Grande Armata, guidata abilmente dall'imperatore Napoleone.\nBiografia.\nGiovinezza.\nNato in Baviera, inizi\u00f2 la carriera militare nel 1770 in un reggimento di cavalleria austriaco nel quale suo zio Leiberich era comandante di squadrone, e sette anni pi\u00f9 tardi divenne ufficiale. Durante la breve guerra di successione della Baviera fu selezionato per il personale di servizio del Conte Kinsky sotto il cui comando e quindi, sotto il comandante in capo, maresciallo Lacy, realizz\u00f2 un eccellente lavoro che propizi\u00f2 la sua nomina a tenente nel 1778 ed a capitano nel 1783. Il conte di Lacy, allora la maggior autorit\u00e0 militare dell'esercito austriaco, aveva un'ottima opinione del suo giovane assistente. Nel 1785 Mack spos\u00f2 Katherine Gabrieul e ricevette il titolo nobiliare di Mack von Leiberich.\nNella guerra contro i turchi prest\u00f2 servizio nel quartier generale, ottenendo la nomina a maggiore ed aiutante di campo dell'imperatore nel 1788 e quindi, nel 1789, il grado di tenente colonnello. Si distinse nell'offensiva di Belgrado e poco dopo gli scontri con Ernst Gideon Barone di Loudon, allora comandante in capo, lo portarono davanti ad un tribunale militare e lo costrinsero a lasciare il fronte. Tuttavia venne nominato colonnello nel 1789 ed insignito dell'Ordine di Mar\u00eda Teresa. Nel 1790 Loudon e Mack, gi\u00e0 riconciliati, furono insieme di nuovo alla guerra. Durante queste campagne Mack ricevette una grave ferita alla testa, della quale non si riprese mai completamente.\nGuerre rivoluzionarie francesi.\nNel 1793 venne nominato capo di stato maggiore del principe Federico Giosia di Sassonia e maggiore dei Paesi Bassi, dove aument\u00f2 la sua reputazione per i risultati di questa campagna. Il giovane Arciduca Carlo, che guadagn\u00f2 i suoi primi allori nell'azione del 1\u00ba marzo del 1793, scrisse dopo la battaglia: \u00abDobbiamo soprattutto ringraziare il colonnello Mack per questi successi\u00bb.\nMack si distinse ancora nella battaglia di Neerwinden ed ebbe un ruolo importante nei negoziati tra Coburg ed il generale francese Dumouriez. Continu\u00f2 il suo servizio come intendente generale e fu nominato comandante titolare (\"Inhaber\") di un reggimento. Fu ferito a Famars, ma nel 1794 ottenne di nuovo una promozione, questa volta a maggior generale. Tuttavia fu ritenuto responsabile dell'insuccesso finale degli alleati, in realt\u00e0 dovuto a fattori politici e militari sui quali Mack non poteva nulla, anche se tali fattori lo avevano anche favorito nei suoi successi del marzo e aprile 1793, e quindi cadde in disgrazia.\nNel 1797 fu promosso tenente maresciallo di campo e l'anno seguente accett\u00f2, dietro richiesta personale dell'imperatore, il posto di comandante dell'esercito di Napoli; nonostante la netta superiorit\u00e0 numerica, il generale Mack non fu in grado di affrontare gli agguerriti eserciti rivoluzionari francesi. Condusse l'esercito napoletano, con alla testa re Ferdinando IV di Borbone, all'attacco della Repubblica Romana, riuscendo a far arretrare l'armata del generale Jean \u00c9tienne Championnet ed occupando Roma il 27 novembre 1798. Ma il generale Championnet riusc\u00ec a concentrare le sue forze e, insieme ai suoi luogotenenti generale \u00c9tienne Macdonald e generale Louis Lemoine, sbaragli\u00f2 le truppe napoletane alla battaglia di Civita Castellana, a Terni, a Papigno, a Otricoli. Il generale Mack perse il controllo della situazione, il suo esercito si disgreg\u00f2 durante la catastrofica ritirata; il generale Championnet rioccup\u00f2 Roma e avanz\u00f2 verso Napoli. Il generale Mack, trovandosi in pericolo di venir assassinato dai suoi stessi uomini, si rifugi\u00f2 presso l'esercito francese. Gli fu promesso un lasciapassare verso il suo paese, ma il Direttorio ordin\u00f2 che fosse portato in Francia come prigioniero di guerra.\nGuerre napoleoniche.\nDue anni pi\u00f9 tardi fugg\u00ec da Parigi mascherato. L'accusa che avesse infranto il suo giuramento era falsa, ma per alcuni anni rimase comunque senza impiego. Nel 1804, quando i sostenitori della guerra nella corte austriaca ebbero bisogno di un generale che si opponesse alla politica pacifista dell'Arciduca Carlo, Mack fu nominato intendente generale dell'esercito, con l'obiettivo di preparare l'esercito alla guerra contro la Francia di Napoleone.\nFece del suo meglio nel poco tempo rimasto disponibile, riformando l'esercito. All'inizio della guerra del 1805 fu capo di stato maggiore del comandante in capo in Germania, l'Arciduca Ferdinando ed in realt\u00e0 fu lui ad avere la responsabilit\u00e0 del comando dell'esercito che si opponeva a Napoleone, che s'era portato in Baviera; la sua posizione fu sottovalutata e la sua autorit\u00e0 minata per lo scarso rispetto ricevuto da parte degli altri generali. L'esito delle operazioni belliche fu disastroso: l'armata da lui guidata venne tagliata fuori, accerchiata e costretta alla resa dopo pochissimi scontri a fuoco da Napoleone, nella famosa battaglia di Ulma. Le responsabilit\u00e0 vennero addossate tutte allo \u00absventurato generale Mack\u00bb, come egli stesso si defin\u00ec dopo essere stato liberato da Napoleone per presentarsi, solo, al quartier generale delle armate combinate austro russe. La scena \u00e8 descritta umoristicamente da Lev Tolstoj nel suo \"Guerra e pace\".\nSuccessivamente si verific\u00f2 il disastro di Austerlitz e poco dopo Mack venne giudicato da un consiglio di guerra, condannato alla degradazione, alla perdita del suo rango, del suo reggimento, dell'Ordine di Maria Teresa e venne imprigionato per due anni. Fu rilasciato nel 1808. Nel 1819, con la definitiva vittoria degli alleati sui francesi, si cancell\u00f2 la memoria dei precedenti disastri, ed egli fu reintegrato su richiesta del Principe Schwarzenberg, nel suo grado di tenente maresciallo di campo e nel rango di membro dell'Ordine di Maria Teresa."}
{"id": "848781", "revid": "287204", "url": "https://it.wikipedia.org/wiki?curid=848781", "title": "Moscato di San Marino", "text": "Il moscato di San Marino \u00e8 un vino la cui produzione \u00e8 consentita nella repubblica di San Marino. \u00c8 prodotto con uve moscato che non devono essere sotto l'85%.\nAbbinamenti consigliati.\n\u00c8 consigliato l'abbinamento con dessert e pasticceria secca."}
{"id": "848784", "revid": "599013", "url": "https://it.wikipedia.org/wiki?curid=848784", "title": "Biurrun", "text": "Carriera.\nClub.\nBiurrun si \u00e8 trasferito molto giovane dal Brasile nei Paesi Baschi e qui \u00e8 entrato nelle giovanili del Real Sociedad. Dopo aver militato nella squadra basca dell'Osasuna approda nel 1986 all'Athletic Club, come portiere titolare. \u00c8 stato il primo giocatore non basco a vestire la maglia dell'Athletic Club da quando \u00e8 stata adottata la politica di tesserare solo giocatori originari di tali luoghi. Tale particolarit\u00e0 si deve al fatto che la politica della squadra \"rojiblanca\" prevede anche la possibilit\u00e0 di tesserare giocatori non nati in una delle sette province basche, a patto che essi abbiano imparato a giocare a calcio nei circuiti calcistici di queste zone. Qui gioca quattro stagioni, dopo le quali emigra dai Paesi Baschi per approdare all'Espanyol, in Catalogna. Dopo tre stagioni torna al Real Sociedad dove chiude la carriera con 4 presenze.\nNazionale.\nNon \u00e8 mai stato convocato dalla sua Nazionale, ma \u00e8 stato convocato per due amichevoli della Euskal Selekzioa, la rappresentativa formata da soli giocatori baschi."}
{"id": "848801", "revid": "287204", "url": "https://it.wikipedia.org/wiki?curid=848801", "title": "Moscato spumante di San Marino", "text": "Il moscato spumante \u00e8 un vino la cui produzione \u00e8 consentita nella Repubblica di San Marino. \u00c8 prodotto con uve moscato che non devono essere sotto l'85%, il 15% pu\u00f2 essere di uve bianche locali.\nAbbinamenti consigliati.\n\u00c8 consigliato soprattutto l'abbinamento con dessert."}
{"id": "848802", "revid": "182396", "url": "https://it.wikipedia.org/wiki?curid=848802", "title": "Lucio Arruntio", "text": ""}
{"id": "848803", "revid": "289247", "url": "https://it.wikipedia.org/wiki?curid=848803", "title": "Herstigde Nasionale Party", "text": ""}
{"id": "848804", "revid": "1543377", "url": "https://it.wikipedia.org/wiki?curid=848804", "title": "Monte Llullaillaco", "text": "Il Llullaillaco \u00e8 un vulcano che si trova nelle Ande, sul confine tra Cile e Argentina, e la sua cima raggiunge i 6.723 metri.\nSi tratta del terzo vulcano pi\u00f9 alto al mondo, il primo se si considerano eruzioni ufficialmente documentate e fa parte della Cordigliera delle Ande.\nIl nome probabilmente deriva dal quechua: \"Yuyaq yaku\" o \"acqua pericolosa\", nome di una laguna che era sulle sue falde nel lato argentino (laguna enga\u00f1osa), pronunciata localmente\n\"yuyaiyaco\"."}
{"id": "848806", "revid": "729019", "url": "https://it.wikipedia.org/wiki?curid=848806", "title": "Grenville M. Dodge", "text": "Verso la fine della guerra civile, come comandante del Dipartimento del Missouri, fu impegnato nella guerra contro gli indiani. Lasciato l'esercito divenne capo ingegnere e partecip\u00f2 alla costruzione della linea ferroviaria Transcontinental. Fu uno dei fondatori della General Mills Corporation.\nRiposa nel cimitero di Walnut Hill a Council Bluffs, Iowa."}
{"id": "848809", "revid": "62748", "url": "https://it.wikipedia.org/wiki?curid=848809", "title": "Karl Mack von Lieberich", "text": ""}
{"id": "848810", "revid": "33689", "url": "https://it.wikipedia.org/wiki?curid=848810", "title": "Writ", "text": "Il writ (anche writ of right o breve da \"breve de recto\"), nel common law, \u00e8 un atto giuridico emanato da un ente dotato di autorit\u00e0 amministrativa o giurisdizionale.\nIn principio era uno strumento per avviare un'azione legale per la tutela di diritti sostanziali che permetteva l'accesso alla tutela giurisdizionale delle corti inglesi. Era scritto in latino, su pergamena e presentava il sigillo reale. Era materialmente redatto dai chierici o dal cancelliere della monarchia inglese, consisteva in un ordine del re di comparizione dinanzi al giudice.\nStoria.\n\u00c8 un istituto che ha la sua origine durante l'eptarchia anglosassone e consisteva in un breve ordine amministrativo, autenticato da un sigillo. Scritti in volgare, in genere davano una concessione di terra o trasmettevano istruzioni a un tribunale locale. All'inizio, le scritture erano il documento rilasciato dal Cancelliere del re contro un proprietario terriero il cui vassallo si lamentava con il re per un'ingiustizia, dopo che una prima convocazione da parte dello sceriffo era stata ritenuta infruttuosa. Guglielmo il Conquistatore lasci\u00f2 inalterato il sistema, la redazione in lingua latina e aument\u00f2 i comandi e le decisioni che potevano esser emessi con tale atto. Enrico II successivamente stabil\u00ec che essi fossero disponibili per l'acquisto da parte di privati in cerca di giustizia, iniziando cos\u00ec una vasta espansione del loro ruolo all'interno del \"common law\".\nSuccessivamente si svilupp\u00f2 come mezzo per avviare un'azione giudiziaria per consentire ai tribunali inglesi di elaborare rapidamente azioni legali; necessario, nella maggior parte dei casi, per essere ascoltato in una delle corti reali, come la \"King's Bench\" o la \"Court of Common Pleas\". Il \"writ\" veniva notificato al trasgressore, invitandolo a presentarsi innanzi ad un tribunale specificato nell'atto, o richiedere altri comportamenti da parte del destinatario. Con l'emanazione della \"Magna Carta\" del 1215, la fine della seconda guerra dei baroni e l'emanazione dello statuto di Westminster del 1285 e le disposizioni di Oxford dello stesso anno i nobili ottennero che non venissero pi\u00f9 creati nuovi \"writ\" per non perdere ulteriore potere in materia giudiziaria. \nCon l'abolizione delle \"Form of Actions\" nel 1832 e nel 1833, non fu pi\u00f9 necessaria una forma specifica per un particolare tipo di writ, e si afferm\u00f2 un modello uniforme. Dopo il 1852, fu anche abolita la necessit\u00e0 di indicare il nome della forma di azione, e nel 1875, la forma degli scritti fu modificata in modo da conformarsi maggiormente alla citazione usata nella cancelleria. Nel 1980 termin\u00f2 anche l'obbligo redazione del \"writ\" \"in nome della Corona\" e da quel momento, uno scritto richiedeva semplicemente l'apparizione delle parti. Le scritture si applicavano a domande che dovevano essere ascoltate in uno dei tribunali che alla fine facevano parte dell'Alta Corte di giustizia; la procedura era di emettere la convocazione delle parti.\nCon le riforme della procedura civile nel 1999 si unificarono la maggior parte delle procedure della Corte suprema e dei tribunali della contea in materia civile. In base alle nuove norme, quasi tutte le azioni civili, diverse da quelle connesse con l'insolvenza, sono ora iniziate con il completamento di un modulo di reclamo.\nNell'evoluzione giuridica moderna.\nLa mancata ricezione del diritto romano comune (che ha portato alla formazione del dualismo \"common law\" / \"civil law\") si deve al precoce sviluppo del sistema - che tanto assomiglia al \"per formulas\" romano - creato dai \"writ\" e dai giudici del Re.\nAl contrario, nel diritto continentale l'imperativit\u00e0 rimase prerogativa degli organi dipendenti dall'Esecutivo: al giudice si sarebbe potuto ricorrere lamentando la lesione di diritti soggettivi inferta da un atto amministrativo o impugnando l'atto amministrativo lesivo di interessi legittimi in virt\u00f9 del solo potere d'imperio (proprio dell'ordine degli intendenti del Re, in epoca di monarchia assoluta, ovvero dei prefetti napoleonici, dopo la Rivoluzione francese).\nTipi.\n\"Prerogative writ\".\nParticolare importanza tra i writ \u00e8 data ai \"prerogative writ\"; questi erano dei rimedi straordinari concessi dal sovrano (che si contrapponevano ai writ ordinari elencati negli \"Yearbook\") e presentavano la caratteristica o di essere costosissimi o al contrario essere il frutto di una liberalit\u00e0 del re.\nTra essi ricordiamo:"}
{"id": "848811", "revid": "287204", "url": "https://it.wikipedia.org/wiki?curid=848811", "title": "Sangiovese di San Marino", "text": "Il sangiovese di San Marino \u00e8 un vino la cui produzione \u00e8 consentita nella repubblica di San Marino. \u00c8 prodotto con uve sangiovese.\nAbbinamenti consigliati.\n\u00c8 consigliato l'abbinamento con antipasti di salumi, primi piatti con rag\u00f9, cacciagione e formaggi soprattutto stagionati."}
{"id": "848815", "revid": "161374", "url": "https://it.wikipedia.org/wiki?curid=848815", "title": "Centre Pompidou di Parigi", "text": ""}
{"id": "848822", "revid": "104458", "url": "https://it.wikipedia.org/wiki?curid=848822", "title": "Rodolfo I", "text": ""}
{"id": "848824", "revid": "125470235", "url": "https://it.wikipedia.org/wiki?curid=848824", "title": "Tom Wopat", "text": "Biografia.\nLa sua prima interpretazione di successo \u00e8 stata quella di Luke Duke nella serie televisiva \"Hazzard.\"\nHa interpretato anche uno degli ex mariti di Cybill Shepherd nello spettacolo televisivo \"Cybill\".\nHa partecipato all'episodio del 2006 \"Traffico di donne\" (5x6) della serie \"Smallville\" e nell'episodio del 1997 \"Il circuito della morte\" (12x12) de \"La signora in giallo\".\nNel 2012 \u00e8 comparso in un cameo nel film \"Django Unchained\" di Quentin Tarantino\nDoppiatori italiani.\nNelle versioni in italiano dei suoi film, Tom Wopat \u00e8 stato doppiato da:\nCuriosit\u00e0.\nAlla fine dell'episodio 2x03 di \"South Park\" compare una foto dell'attore."}
{"id": "848826", "revid": "74801", "url": "https://it.wikipedia.org/wiki?curid=848826", "title": "Contea di Shelby (Alabama)", "text": "La contea di Shelby, in inglese Shelby County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di abitanti. Il capoluogo di contea \u00e8 Columbiana. Il nome le \u00e8 stato dato in onore a Isaac Shelby, governatore del Kentucky.\nGeografia fisica.\nLa contea si trova nella parte centro-settentrionale dell'Alabama. Lo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nLaghi e fiumi.\nLa contea comprende i seguenti laghi e fiumi:\nStoria.\nLa Contea di Shelby venne costituita il 7 febbraio 1818."}
{"id": "848827", "revid": "47767", "url": "https://it.wikipedia.org/wiki?curid=848827", "title": "Lodomeria", "text": ""}
{"id": "848828", "revid": "767487", "url": "https://it.wikipedia.org/wiki?curid=848828", "title": "Orode III", "text": "Biografia.\nFu eletto sovrano dai nobili dopo la morte di Fraate V (che regn\u00f2 dal 2 a.C. circa al 4 d.C.).\nFu ucciso dopo poco la sua elezione.\nDopo la sua morte, il fratello di Fraate V, Vonone I, (che regn\u00f2 dall'8 circa al 12 d.C.) cerc\u00f2 di impossessarsi del trono, ma subito scoppi\u00f2 una guerra civile tra lui e Artabano II (ca. 10\u201338 d.C.)."}
{"id": "848835", "revid": "599013", "url": "https://it.wikipedia.org/wiki?curid=848835", "title": "Martino Albonetti", "text": "Biografia.\nLaureato in storia contemporanea, insegna all'ITIP Luigi Bucci di Faenza. \u00c8 stato eletto senatore tra le file del Partito della Rifondazione Comunista al termine delle elezioni politiche del 2006. \u00c8 stato il primo (e fin qui unico) politico di Rifondazione Comunista di Ravenna ad ottenere un seggio nel Parlamento nazionale. \nEssendo stato proclamato a Palazzo Madama il 18 aprile del 2006, \u00e8 stato il pi\u00f9 giovane senatore della XV Legislatura, nella quale \u00e8 membro della giunta per il regolamento del Senato, della 5\u00aa commissione permanente (Bilancio) e della Commissione parlamentare per la semplificazione della legislazione.\nAlle elezioni politiche del 2008 \u00e8 ricandidato al Senato per La Sinistra l'Arcobaleno, senza risultare eletto.\nDal 2009 aderisce a Sinistra Ecologia e Libert\u00e0.\nIl 6 giugno 2013 \u00e8 diventato padre di due gemelli."}
{"id": "848837", "revid": "1318658", "url": "https://it.wikipedia.org/wiki?curid=848837", "title": "Valvola di sicurezza", "text": "La valvola di sicurezza (o valvola di emergenza, in inglese \"safety valve\", sigla SV) \u00e8 una valvola che ha una funzione generica in grado di aumentare il livello di sicurezza di un impianto termoidraulico. \nPer esempio una valvola di sicurezza con la funzione particolare di limitatore di pressione su un componente meccanico al fine di garantirne l'integrit\u00e0 strutturale viene solitamente realizzata come una \"valvola di rilascio in pressione\" (PSV), che in questo caso viene detta precisamente \"valvola di rilascio di sicurezza\" (SRV). In Italia e nell'Unione europea \u00e8 la direttiva apparecchi a pressione a obbligare e regolamentare l'impiego di valvole di rilascio di sicurezza su un recipiente in pressione, come una caldaia (per esempio il serbatoio dell'acqua nella parte inferiore di una caffettiera moka), una pentola a pressione, o su tubazioni. Negli Stati Uniti invece sono le normative ASME Boiler and Pressure Vessels Code.\nI vari modelli di valvola di rilascio vennero sviluppati partendo da prototipi seicenteschi dell'inventore francese Denis Papin. La valvola a molla \u00e8 stata storicamente la prima tecnologia impiegata su larga scala. Alle basse pressioni, al posto della molla si pu\u00f2 usare una leva con contrappeso (valvola a contrappeso), e il modo di funzionamento \u00e8 pressoch\u00e9 identico alla valvola a molla.\nFunzionamento di una valvola di rilascio.\nLa connessione di ingresso \u00e8 collegata al processo e sottoposta alla pressione ivi presente.\nLa connessione di scarico pu\u00f2, secondo il tipo di impianto, essere aperta all'atmosfera oppure collegata a una tubazione di recupero o di sicurezza.\nLa valvola ha nella sua parte interna lato ingresso un boccaglio avente una certa lunghezza. Il profilo del boccaglio forma una sezione che man mano si restringe, e che raggiunge il valore minimo nella sua parte terminale interna.\nL'estremit\u00e0 del boccaglio forma un anello la cui superficie \u00e8 rettificata e lucida.\nAl di sopra di tale anello poggia un otturatore spinto da una molla la cui compressione \u00e8 regolabile dall'esterno tramite una vite con piattello posta nella parte superiore della valvola stessa.\nLa superficie dell'otturatore che poggia sul boccaglio \u00e8 rettificata, realizzando cos\u00ec una tenuta meccanica metallo su metallo.\nPer alcune applicazioni la superficie dell'otturatore \u00e8 ricoperta con materiale morbido per garantire una tenuta perfetta. \nIl processo esercita la sua pressione, tramite il boccaglio, su tutta l'area libera dell'otturatore.\nLa forza cos\u00ec generata viene contrastata dalla forza esercitata dalla molla sull'otturatore.\nQuando la pressione cresce e la forza esercitata sull'otturatore supera quella esercitata dalla molla, l'otturatore inizia a sollevarsi. Il fluido di processo inizia a passare, ed \u00e8 costretto ad uscire radialmente su tutta la superficie dell'otturatore. Questi ha, lungo tutta la sua circonferenza periferica, una sporgenza rivolta verso il basso. Il fluido quindi \u00e8 costretto da questo anello sporgente a modificare la sua traiettoria, andando verso il basso ad alta velocit\u00e0.\nL'effetto \u00e8 quello di generare sull'otturatore una forza supplementare che provoca la totale apertura della valvola.\nQuando la pressione scende al di sotto di un valore prestabilito (detto pressione di \"blow-down\"), si verifica l'effetto inverso e la valvola si chiude completamente in un tempo brevissimo.\nLa differenza tra le due pressioni di apertura e chiusura ha generalmente un valore compreso tra il 4% ed il 7% del valore di apertura. Il valore di pressione di richiusura si pu\u00f2 regolare in fase di taratura tramite il posizionamento di un anello avvitato all'esterno del boccaglio, dentro il corpo valvola. Variando la distanza tra questo anello e la parte inferiore dell'otturatore si influenza il valore di blow-down.\nValvole di sicurezza bilanciate.\nNelle installazioni dove la tubazione di scarico non \u00e8 a pressione atmosferica, ma connessa a un sistema pressurizzato, il valore di pressione di apertura valvola viene influenzato da tale pressione. Questa infatti agisce sulla superficie dell'otturatore e genera una forza che si somma a quella generata dalla molla. La valvola scatterebbe quindi ad un valore di pressione pi\u00f9 alto e verrebbe quindi a cessare la sua funzione di sicurezza.\nIn questi casi si usano le valvole di sicurezza bilanciate. L'otturatore \u00e8 isolato dalla camera di scarico tramite un soffietto metallico avente la stessa sezione utile, e si trova quindi sottoposto solamente alla pressione atmosferica.\nManutenzione.\nLe valvole di sicurezza devono essere periodicamente controllate per accertarsi che siano funzionanti come da specifiche.\nMolte valvole hanno a tale scopo all'esterno una leva ad azionamento manuale per permetterne l'apertura manuale o per effettuare un test sul corretto funzionamento.\nQuesta manovra, nei casi in cui \u00e8 possibile svolgerla, assicura che la valvola non sia bloccata, ma non garantisce il controllo del corretto valore di taratura.\nQuindi, periodicamente (generalmente ad ogni fermata di impianto), tutte le valvole di sicurezza vengono smontate e portate in officina manutenzione. Qui vengono smontate e revisionate; in particolare le superfici otturatore e boccaglio vengono rettificate per ripristinare eventuali tenute imperfette.\nCiascuna valvola quindi viene posta su un banco di taratura tramite il quale si applica una pressione crescente di aria, e si esegue la taratura al valore di specifica regolando la compressione della molla.\nPer verificare la presenza di eventuali perdite si effettuano dei controlli ad ultrasuoni in grado di intercettare anche una minima fuoriuscita."}
{"id": "848847", "revid": "2184720", "url": "https://it.wikipedia.org/wiki?curid=848847", "title": "Anna Maria Palermo", "text": "Biografia.\nElezione a senatore.\nInsegnante di matematica, \u00e8 stata candidata dal Partito della Rifondazione Comunista al Senato, venendovi eletta alle elezioni politiche del 2006.\nNella XV legislatura \u00e8 membro della 8\u00aa Commissione permanente (lavori pubblici e comunicazioni) e della Commissione parlamentare per la semplificazione della legislazione.\nAttualmente non appoggia alcun soggetto politico.\nDal 2011 \u00e8 referente della Associazione Libera (associazioni, nomi e numeri contro le mafie) per la regione Basilicata."}
{"id": "848848", "revid": "729019", "url": "https://it.wikipedia.org/wiki?curid=848848", "title": "Frank P. Blair Jr.", "text": "Partecip\u00f2 anche alla guerra messicano-statunitense e fu nominato consigliere legale per il territorio del Nuovo Messico."}
{"id": "848849", "revid": "642594", "url": "https://it.wikipedia.org/wiki?curid=848849", "title": "Demodecidae", "text": ""}
{"id": "848856", "revid": "599013", "url": "https://it.wikipedia.org/wiki?curid=848856", "title": "Olimpia Vano", "text": "Biografia.\nNata a Potenza il 1 agosto 1961,Olimpia Vano vive ad Agropoli, citt\u00e0 sul mare in provincia di Salerno. \u00c8 sposata e ha due figli.\nDiplomata presso il Liceo Classico Alfonso Gatto di Agropoli,Olimpia Vano \u00e8 stata candidata alle Elezioni politiche italiane del 2006 nelle liste della Rifondazione comunista per il Senato della Repubblica riuscendo ad essere eletta e diventando cos\u00ec,la prima senatrice agropolese della storia ad entrare in parlamento. \nAlla tornata elettorale successiva \u00e8 stata candidata alle elezioni politiche per La Sinistra l'Arcobaleno al sesto posto nella circoscrizione Campania per il Senato della Repubblica, senza riuscire ad essere eletta.\nNell'agosto del 2010, aderisce a Sinistra Ecologia e Libert\u00e0."}
{"id": "848857", "revid": "287204", "url": "https://it.wikipedia.org/wiki?curid=848857", "title": "Contea di Talladega", "text": "La contea di Talladega, in inglese Talladega County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 80.321 abitanti. Il capoluogo di contea \u00e8 Talladega. Il nome deriva dal nome di una citt\u00e0 degli indiani Creek.\nGeografia fisica.\nLa contea si trova nella parte centro-orientale dell'Alabama. Lo United States Census Bureau certifica che l'estensione della contea \u00e8 di 1.969 km\u00b2, di cui 1.915 km\u00b2 composti da terra e i rimanenti 54 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Talladega venne costituita il 18 dicembre 1832."}
{"id": "848858", "revid": "21880", "url": "https://it.wikipedia.org/wiki?curid=848858", "title": "Demodicidae", "text": ""}
{"id": "848859", "revid": "125968876", "url": "https://it.wikipedia.org/wiki?curid=848859", "title": "Gravame", "text": "Il termine gravame, nel diritto processuale italiano, viene utilizzato come sinonimo di impugnazione o, con significato pi\u00f9 specifico, per indicare un particolare tipo di impugnazione, che mira al completo riesame della controversia, in modo da giungere ad un nuovo giudizio in sostituzione di quello contenuto nella sentenza impugnata, ritenuto ingiusto.\nEsempio \u00e8 l'appello, che mira ad un nuovo esame della controversia di primo grado, mentre il ricorso in Cassazione rientra nello schema delle azioni di impugnativa.\nCaratteristiche e requisiti.\nPresupposto del gravame \u00e8 la soccombenza e non la denuncia di un vizio della sentenza. Lo scopo \u00e8 quello di provocare un nuovo giudizio. I gravami devono essere distinti dalle azioni di impugnativa, che sono rimedi attraverso i quali si denunciano i vizi della sentenza, su istanza della parte soccombente. Queste mirano all'accertamento dell'esistenza del vizio e nel caso alla eliminazione della sentenza viziata, riservando ad una seconda fase la sostituzione di questa. La distinzione fra fase rescindente e rescissoria \u00e8 molto forte.\nAnalisi.\nLa distinzione non \u00e8 tuttavia cos\u00ec netta tanto che oggi i due istituti tendono ad aver gli uni alcuni elementi degli altri. Inoltre l'appello risulta molto pi\u00f9 complesso, assorbendo anche funzioni di richiesta di annullamento. Si pu\u00f2 dire che, nel ramo penale, la funzione effettiva di gravame nel nostro ordinamento \u00e8 svolta da due particolari figure di impugnazione, che non presuppongono motivazioni o vizi: si tratta dell'opposizione a decreto penale e del riesame di misura cautelare."}
{"id": "848860", "revid": "29863", "url": "https://it.wikipedia.org/wiki?curid=848860", "title": "Talladega County", "text": ""}
{"id": "848861", "revid": "124144561", "url": "https://it.wikipedia.org/wiki?curid=848861", "title": "Hans Scharoun", "text": "Biografia.\nInfanzia.\nHans Henry Scharoun nacque il 20 settembre 1893 a Brema da una famiglia nativa della Slesia. Il padre, di origini boeme, dopo solo un anno dalla nascita del figlio aveva trovato impiego come direttore di una fabbrica di birra presso Bremerhaven, citt\u00e0 situata sulla costa del Mare del Nord e caratterizzata da una fremente attivit\u00e0 portuale. La laboriosa industriosit\u00e0 di questa citt\u00e0, animata gi\u00e0 all'epoca da uno dei porti pi\u00f9 grandi d'Europa, lasci\u00f2 un'impronta profonda nella fantasia del piccolo Hans, che ne preserv\u00f2 il ricordo in maniera pi\u00f9 che viva anche durante la vecchiaia, quando raccont\u00f2:\nNel frattempo Scharoun matur\u00f2 un sincero amore per il disegno, arte che coltiv\u00f2 nella prospettiva di divenire un architetto di successo. Queste precoci ambizioni professionali furono fortemente osteggiate dal padre, per il quale l'architettura era un mestiere che non avrebbe fatto altro che condurre inevitabilmente a fallimenti esistenziali ed economici. Il giovane Hans, per fortuna, pot\u00e9 beneficiare del supporto della madre, che gli custodiva amorevolmente i disegni, e della famiglia di costruttori Hoffmeyer, che intuendo le inclinazioni e il promettente talento artistico del ragazzo lo incoraggi\u00f2 apertamente, consentendogli al contempo di interagire con i problemi concreti, pratici del fare edilizia.\nAlla frequentazione della famiglia Hoffmeyer Scharoun affianc\u00f2 un'intensa quanto precoce attivit\u00e0 progettuale: il suo primo progetto, infatti, risale proprio agli anni ginnasiali e riguardava la costruzione di un edificio liturgico a Bremerhaven per un concorso. Si trattava di un'opera certamente acerba (Hans, d'altronde, all'epoca non aveva che diciassette anni) ma che riusciva gi\u00e0 a sintetizzare i maggiori fermenti artistici che affollavano l'Europa del Novecento - l'astrattismo di Kandinskij, l'istituzione del Der Blaue Reiter, il naturalismo fitoformo di Gaud\u00ed - declinandoli in soluzioni spaziali intense, segmentate che gi\u00e0 nascondono \"in nuce\" alcuni indirizzi stilistici della maturit\u00e0.\nLa carriera prebellica.\nNel 1912 Scharoun suggell\u00f2 il suo sogno architettonico con l'immatricolazione presso la facolt\u00e0 di architettura di Berlino, a Charlottenburg, anche se l'improvviso scoppio della prima guerra mondiale frustr\u00f2 furiosamente ogni sua velleit\u00e0 accademica. Scharoun, infatti, alla deflagrazione del conflitto si arruol\u00f2 nelle milizie prussiane - ignorando la proposta del mentore e professore universitario Paul Kruchen, che tent\u00f2 di fargli assumere la vicedirezione del programma di ricostruzione della Prussia Orientale - e, sotto il fuoco del fronte russo, disegn\u00f2 incessantemente, dando vita ad alcuni \u00abschizzi immaginari\u00bb tra l'altro particolarmente pregevoli. Conclusasi la guerra, tuttavia, egli non riprese gli studi, ritenendo pi\u00f9 opportuno formarsi direttamente sul campo con l'acquisizione di conoscenze votate alla concretezza della prassi.\nPer aumentare la propria notoriet\u00e0 in questi anni Scharoun partecip\u00f2 a una pletora di concorsi. Questa sua intensissima attivit\u00e0 concorsistica, fortunatamente e anzi quasi inaspettatamente, fu coronata da uno sfolgorante successo: nel 1919, infatti, il progetto che present\u00f2 per il concorso della sistemazione della piazza del duomo di Prenzlau, vince il primo premio, e il suo nome venne persino menzionato nella stampa specialistica. Del progetto scharouniano vennero lodate soprattutto \u00abl'incalzante giustapposizione dei corpi architettonici\u00bb, dalle volumetrie e altimetrie variamente articolate, con cui veniva cinto il fabbricato gotico del Duomo, al quale veniva in questo modo conferito un senso di notevole dinamismo. A degno compimento di quest'annata vi fu anche l'adesione al cenacolo di architetti emergenti e intellettuali gravitante intorno alla figura di Bruno Taut. Di particolare interesse \u00e8 in particolare il densissimo carteggio che leg\u00f2 i vari membri di questa cerchia, noto sotto il nome di \u00abDie Gl\u00e4serne Kette\u00bb [La catena di vetro]: anche Scharoun, ovviamente, partecip\u00f2 a questo ininterrotto flusso epistolare, protrattosi per dodici mesi, con l'esecuzione di disegni a penna e acquerelli raffiguranti le cosiddette \u00abcase ideali\u00bb per il popolo. Il Gl\u00e4serne Kette, nonostante la sua durata quasi effimera, fu occasione per Scharoun per consolidare il proprio legame con la citt\u00e0 di Berlino, nonch\u00e9 per informare orientamenti stilistici pi\u00f9 precisi (per quanto immaginifici). Risentendo degli intensi confronti con gli scriventi, infatti, Scharoun ne sub\u00ec la fascinazione e inizi\u00f2 a coltivare il sogno di un'architettura \"engag\u00e9\", tutta dedita alla risoluzione dei problemi sociali: \u00abDobbiamo creare proprio come il sangue dei nostri antenati provocava ondate di inventivit\u00e0, e dovremo essere in grado di esprimere una totale comprensione del carattere e delle motivazioni dei nostri interventi ideativi!\u00bb scriveva, ad esempio, Scharoun nel Gl\u00e4serne Kette, sotto lo pseudonimo di \u00abHannes\u00bb.\nGi\u00e0 poco dopo il tramonto del Gl\u00e4serne Kette, tuttavia, Scharoun inizia a declinare tematiche sociali-utopistiche dalla grande espressivit\u00e0 in chiave funzionalista: di questa virata stilistica, di cui si parler\u00e0 pi\u00f9 profusamente nel paragrafo \"Stile\", risentono gi\u00e0 i progetti inviati nel 1922 per il grattacielo \u00abChicago Tribune\u00bb sulla Friedrichstra\u00dfe e per l'edificio pluriuso al B\u00f6rsenhof di K\u00f6nigsberg. L'attivit\u00e0 concorsistica di Scharoun in questi anni, in effetti, fu assai intensa ma decisamente deludente, in quanto le varie partecipazioni - fin troppo originali per la mentalit\u00e0 dell'epoca - non gli fruttarono alcun incarico concreto. Malgrado l'indifferenza delle giurie, appartenenti alle vecchie tradizioni architettoniche, Scharoun riusc\u00ec in questo modo a segnalarsi, seppur timidamente, e ad acquistare la nomea di architetto insolito ma di talento. Questa inaspettata attenzione verso la figura di Scharoun fu stimolato non solo dall'effettivo pregio ideativo delle sue opere, bens\u00ec anche dall'intensa rete sociale che egli andava intrecciando da anni, avendo gi\u00e0 stretto amicizia con H\u00e4ring, Taut, Tessenow ed altri, e dai plausi provenienti da alcuni critici pi\u00f9 moderni e illuminati, come Gustav Platz. Fu cos\u00ec, privo di laurea e grazie esclusivamente all'interesse suscitata dai suoi progetti (seppur incompiuti), che Scharoun nel 1925 divenne professore presso la Kunstakademie di Breslavia, istituto superiore di istruzione artistica che pur essendo privo della radicale carica innovativa del Bauhaus era particolarmente apprezzato nella scena architettonica europea grazie a nomi coe Endell, Moll, Muche, Poelzig e Schlemmer. Breslavia, ovviamente, era una realt\u00e0 piccola e Scharoun era consapevole che non vi avrebbe ricavato molte committenze: egli, tuttavia, riconobbe nella didattica lo strumento perfetto con cui perfezionare la propria grammatica architettonica e artistica, persuaso che \u00abun popolo incapace di rappresentare artisticamente la propria esistenza \u00e8 un popolo morto\u00bb.\nBreslavia, ex citt\u00e0 \u00abdegli estimatori della cultura e dell'arte\u00bb, inizi\u00f2 tuttavia a comprimere eccessivamente la fantasia creatrice di Scharoun, profondamente deluso da una scena artistica che, pur nella sua sostanziale vivacit\u00e0, mostrava diffidenza verso le sue proposte. A causa di questo scarso entusiasmo, e anche per via di un tragico tracollo economico che fren\u00f2 bruscamente le ambizioni edilizie della committenza, Scharoun decise nel 1926 di aprire uno studio a Berlino insieme ad Adolf Rading, altro architetto con cui strinse un'amicizia forte e duratura: \u00abper questo ed altri motivi Rading ed io concentriamo i nostri sforzi su Berlino, e Breslavia sar\u00e0 il nostro trampolino\u00bb scrisse lo stesso Scharoun nel 1926. Sempre in questo periodo l'architetto entr\u00f2 tra le file del gruppo Der Ring [L'anello], associazione di architetti, anche di grande levatura (vi facevano parte Taut, Mendelsohn) che propugnavano politiche abitative per le citt\u00e0 tedesche pi\u00f9 moderne, salubri e del tutto antitetiche rispetto al conservatorismo allora dilagante in Germania. Con lo status di professore universitario recentemente acquisito e con quest'ormai salda rete di contatti Scharoun in questi anni inaugur\u00f2 una fase lavorativa molto intensa e soddisfacente, suggellata dalla realizzazione di un prefabbricato ligneo smontabile di notevole pregio per la mostra di giardinaggio a Liegnitz e, soprattutto, dalla costruzione di una casa unifamiliare al Werkbund \u00abDie Wohnung\u00bb di Stoccarda, in Germania. Con la regia di Mies van der Rohe, infatti, a Weissenhof - modesta collina nei pressi di Stoccarda - vennero invitati nel 1927 gli ingegni architettonici mondiali pi\u00f9 fervidi, da Le Corbusier a Walter Gropius, nella prospettiva di plasmare con grande coesione intellettuale un quartiere-modello sulla base delle tecniche edili del Movimento Moderno. L'intervento edilizio di Scharoun fu di modeste dimensioni, ma forn\u00ec un decisivo impulso alla sua carriera, che pot\u00e9 finalmente beneficiare di un congeniale clima economico, decollato in seguito all'introduzione del Reichsmark. Tra i vertici pi\u00f9 alti della produzione scharouniana prebellica vi sono gli edifici residenziali della Gro\u00dfsiedlung Siemensstadt, l'abitazione \u00abWohnheim\u00bb al Werkbund \u00abWohnung und Werkraum-Wuva\u00bb di Breslavia e la casa Mattern a Bornim, presso Potsdam.\nDurante e dopo la seconda guerra mondiale.\nCon l'ascesa al potere di Hitler e del Nazionalsocialismo Scharoun sub\u00ec un drastico isolamento non solo professionale, ma anche umano. Inquietati dalla svolta totalitaria della politica tedesca e dall'inizio delle persecuzioni contro i dissidenti e gli ebrei, infatti, molti degli architetti del Neues Bauen erano fuggiti all'estero, avviando una vera e propria \u00abdiaspora della cultura tedesca\u00bb: a partire furono Meyer, Taut, Gropius, Breuer, Mendelsohn, May, Mies, e persino l'amico Rading, il quale - terrificato dall'idea di vivere sotto l'egida hitleriana - scelse l'esilio in Francia. Fra gli unici a rimanere in Germania vi fu proprio Scharoun:\nLe \u00abcircostanze gravose\u00bb del nuovo corso storico della Germania - come lo stesso architetto le ebbe a definire - afflissero ferocemente Scharoun, costretto come si \u00e8 visto a un'emarginazione quasi totale. Malgrado venisse accusato di \u00abbolscevismo culturale\u00bb dai pi\u00f9, e nonostante un generale ritorno in auge dell'architettura tradizionalista, Scharoun riusc\u00ec a guadagnarsi da vivere progettando abitazioni unifamiliari che, dietro una facciata dall'aspetto conservatore, celavano un'interessante quanto moderno sviluppo planimetrico. Questi sperimentalismi, per quanto cauti, cessarono con la radiazione professionale subita in seguito alla progettazione della casa Baensch e, pi\u00f9 generalmente, con lo scoppio della seconda guerra mondiale: nei tragici anni del conflitto Scharoun sopravvisse dal punto di vista stilistico alle incombenze belliche stendendo un'ingente qualit\u00e0 di acquerelli, carboncini, inchiostri e disegni, tutti alla rincorsa di un tema ben specifico: la casa del popolo, resa con gli auspicati stilemi del futuro che, con la sua speranzosa drammaticit\u00e0, si proponeva come \u00abun'impensabile cattedrale laica dell'espressionismo in tempi in cui quest'arte veniva considerata fuori legge\u00bb (Marcian\u00f2). Con queste opere, dette non a caso della \u00abResistenza\u00bb, Scharoun per sopperire all'inoperosit\u00e0 evase nella fantasia e diede vita a una metropoli disarmonica, caotica e apocalittica come le barbarie che venivano perpetrate in quei tragici anni ma, al contempo, costellata di titanici edifici collettivi dotati di una elevata dignit\u00e0 architettonica proprio in quanto voluti dal \"popolo\".\nQuest'alienante inazione ebbe fine nel 1945, con il termine del conflitto e la resa della Germania. Berlino fu uno degli esempi pi\u00f9 eclatanti degli effetti distruttivi della guerra: ridotta ad un desolato cumulo di macerie, la citt\u00e0 tedesca all'indomani della sconfitta nazionalsocialista presentava un tessuto edilizio gravemente danneggiato e che necessitava di un tempestivo riassetto. Per questo motivo Scharoun, desideroso di riproporre una citt\u00e0 aliena dalla tragedia nazista, moderna sia dal punto di vista urbano che sociale, predispose un team di architetti che, in semiclandestinit\u00e0, lavor\u00f2 congiuntamente alla stesura del \u00abBerlin Plant\u00bb, ovverosia di un nuovo riassetto urbanistico per Berlino. Purtroppo tale progetto non venne mai messo in opera: Scharoun, tuttavia, con il tramonto del potere hitleriano pot\u00e9 giovarsi di una seconda giovinezza professionale: divenuto direttore del nuovo istituto di edilizia presso l'Accademia delle Scienze di Berlino, Hans in questi anni oper\u00f2 alla stesura di numerosissimi progetti, molti dei quali rimasti come di consueto sulla carta. A questi anni d'oro e di estrema laboriosit\u00e0 per Scharoun, il quale si vide finalmente confermata la validit\u00e0 delle proprie invenzioni architettoniche, risalgono i grattacieli residenziali \u00abRomeo e Giulietta\u00bb, edificati a Stoccarda, il modesto intervento all'Interbau del 1957 (dove progetta un modello di abitazione ad un piano e mezzo), l'addizione edilizia del Siemenstadt e, soprattutto, la Philharmonie e la Haus Potsdamer Stra\u00dfe per la Biblioteca di Stato di Berlino, edifici sorti nell'ambito del Kulturforum (il nuovo centro culturale a ridosso di Potsdamer Platz, nella Berlino Ovest, e idealmente contrapposto all'antico centro monumentale di Unter den Linden, rimasto a Est), nonch\u00e9 il museo navale di Bremerhaven, progettato per l'amata citt\u00e0 dell'infanzia. Hans Scharoun, infine, mor\u00ec il 25 novembre 1972 a Berlino.\nStile.\nHans Scharoun, oggi annoverato tra i pi\u00f9 significativi interpreti dell'architettura moderna, \u00e8 stato un architetto cos\u00ec poliedrico da risultare difficilmente riconducibile entro i ristretti orizzonti di una determinata corrente architettonica. Il giovane Scharoun sub\u00ec in modo potente l'influsso della figurativit\u00e0 espressionista, e in particolar modo dell'opera di Eric Mendelsohn, al quale tribut\u00f2 grandissima stima, ammirandone gli edifici spogli di qualsiasi decorazione e plasticamente plasmati secondo curve spregiudicate e slanciate e segni veloci e drammatici. Malgrado molti degli edifici da lui progettati in questo periodo si arenarono allo stato di ideazione, Scharoun nei suoi esordi si vot\u00f2 a masse edilizie che fluiscono nello spazio con continuit\u00e0 e dinamismo, cos\u00ec plasmate e caratterizzate in risposta a una precisa esperienza interiore che, nel caso scharouniano, rispondeva al desiderio di mettersi completamente a disposizione dell'uomo e della societ\u00e0: dopo l'esperienza traumatica della prima guerra mondiale, infatti, Scharoun insieme a moltissimi altri architetti si sentiva all'alba di una nuova era e, per questo motivo, voleva proporsi come il demiurgo di un nuovo ordine sociale, impostato sull'umanitarismo espressionista (\u00abarte e popolo devono formare un'unit\u00e0, [ma] arte e stato sono inconciliabili per loro natura\u00bb). Espressioni attuative di questi ideali furono i numerosissimi elaborati che Scharoun impost\u00f2 sui temi delle Stadtkronen [edifici culminanti di una citt\u00e0] e delle \u00abcase del popolo\u00bb, i quali diverranno delle vere e proprie costanti nelle riflessioni architettoniche di Hans. In queste opere, in ogni caso, l'architetto - mostrandosi consapevole dei drammi che stavano lacerando la Germania del tempo - intende sostenere fiduciosamente i fratelli diseredati tedeschi con figurazioni prive di preziosismi calligrafici, analiticamente ancorate alla realt\u00e0 ma che, nella loro intransigenza, risultavano essere intrise di una afona drammaticit\u00e0, paradossalmente enfatizzata da colori fiammanti e leggiadri.\nLa concitata e tormentata espressivit\u00e0 visionaria di questa prima fase della produzione scharouniana si inalve\u00f2 poi nei circuiti razionalisti della sua maturit\u00e0, rinvigorendoli. Pur non mostrandosi indifferente alla parte estetica di un edificio, la quale (ovviamente) condizionava la sua immagine architettonica in maniera significativa, Scharoun nella sua maturit\u00e0 stilistica pales\u00f2 una sostanziale indifferenza verso l'aspetto esteriore delle proprie creazioni, le quali dovevano al contrario rispondere a una serrata funzionalit\u00e0. Era opinione di Scharoun, infatti, che fosse necessario desumere i valori formali di una creazione architettonica dalla soluzione delle problematiche tecniche inerenti alla sua funzione e alle sue strutture, in modo tale da massimizzarne il rendimento (\"Leistungform\"). \u00abPraticit\u00e0, non rappresentanza!\u00bb tuonava Scharoun gi\u00e0 nel 1922: di conseguenza, l'aspetto esteriore di un edificio \u00abconsegue per necessit\u00e0 o per scelta, a seconda di come lo si vuole determinare\u00bb, come egli stesso sentenzi\u00f2 in una sua lezione a Breslavia, siccome \u00abl'arte non serve ad appesantire la vita con elementi superflui, ma a metterne a fuoco il significato traducendo il pensiero in forme\u00bb. Pur risultando pragmatici, concreti e per questo inequivocabilmente moderni e metropolitani, i brani architettonici di Scharoun aderiscono tuttavia agli stilemi della Neue Sachlichkeit con spiccati toni linguistici personali. La primitiva formazione espressionista di Scharoun, infatti, non \u00e8 affatto estranea agli edifici di questo periodo, dove il rigore funzionalista si addolcisce con angoli stondati, dilatazioni altimetriche, spazialit\u00e0 avvolgenti e fluenti, intriganti intrecci di sinuose curvature: tutte peculiarit\u00e0 che per\u00f2, pur essendo di chiara matrice espressionista, sono ricche di spunti funzionali. Questo felice connubio tra espressionismo e funzionalismo \u00e8 riscontrabile nei progetti della casa trasportabile in legno (1927), del Ministerg\u00e4rten a Berlino (1927), o nella casa unifamiliare al Werkbund \u00abDie Wohnung\u00bb di Stoccarda (Weissenhof, 1927) o, ancora, nell'abitazione \u00abWohnheim\u00bb al Werkbund \u00abWohnung und Werkraum-Wuva\u00bb di Breslavia, dove le curve vengono orchestrate in maniera quasi chirurgica:\nDopo la drastica eclissi professionale subita durante il regime della dittatura nazista Scharoun fu particolarmente impegnato sui fronti dell'urbanistica e del tema dell'\u00ababitare\u00bb. Sollecitato dall'urgenza di ricostruire Berlino dopo le distruzioni della seconda guerra mondiale, in particolare, Scharoun nel 1946 elabor\u00f2 un complesso piano urbanistico che, contrapponendosi alla degradante logica delle Mietkasernen, prevedeva un \u00absistema viario inedito\u00bb che traeva \u00able proprie ragioni d'essere dalle diverse esigenze della popolazione\u00bb e che si sostanziava di \u00abuna rete di strade paritetiche per passeggiare, muoversi lentamente in automobile o correre, collegata a zone paritetiche per il commercio e per le residenze\u00bb in grado di trasformare Berlino in \u00abuna catena di montaggio decorrente da est verso ovest\u00bb, complice anche l'inserzione di fluidi spazi connettivi nelle aree residuali della grande maglia viaria. Il disegno urbano prospettato da Scharoun, dunque, insediandosi \u00abin zone sterminate deprivate di un codice fisso\u00bb si impone \u00abnello stesso modo con cui alberi, boschi, prati, montagne e laghi compongono la natura abbellendola\u00bb (a parlare \u00e8 sempre Scharoun).\nFulcro di questo magnetico palinsesto urbano \u00e8 l'unit\u00e0 di abitazione. \"Bauen, wohnen, denken\" era il nome di una lezione del filosofo tedesco Martin Heidegger dove veniva condannata l'utopia razionalista in favore di un recupero alle tradizionali, e per questo pi\u00f9 autentiche, radici dell'abitare: mostrandosi assai sensibile al pensiero heideggeriano Scharoun arriv\u00f2 a diluire il suo approccio razionalista in uno stile che, recuperando il tema giovanile della \u00abcasa del popolo\u00bb e mostrandosi attento alle effettive esigenze dell'uomo, miscela il vocabolario espressionista, mai dissipatosi, con i nuovi dettami della poetica organica. L'abitazione, infatti, secondo il giudizio di Scharoun andava concepita come una \u00abcostruzione organica\u00bb a struttura aperta, con gli spazi articolati fluidamente e quindi commisurati agli effettivi bisogni dei fruitori: ci\u00f2, ad esempio, non avveniva negli alloggi tradizionali, dalla struttura scatolare che, soggiacente alla schiavit\u00f9 e alla \u00abcostrizione formale della geometria\u00bb, presentava concezioni spaziali vincolate dalla normativa e non alle esigenze residenziali dell'uomo. Per usare le parole dell'Oppenl\u00e4nder, \u00abper Scharoun l'abitazione non \u00e8 solo un concetto tecnico, risolvibile come un'equazione matematica: per lui \"abitare\" significa tradurre nello specifico architettonico quanto l'uomo esige e realizza per determinare un proprio spazio vitale. Proprio per questo processo di interazione tra bisogni, funzioni, forme, l'architettura scharouniana si distingue, per l'evidente impegno sociale, dalla non-verit\u00e0 degli edifici di mattoni, delle case degli orpelli, che ancora caratterizzano il nostro secolo\u00bb. Oltre che nelle planimetrie anche le architetture presentano questa mediazione tra organicismo ed espressionismo:\n\u00c8 possibile concludere, dunque, che Scharoun ha conosciuto un'articolata evoluzione stilistica: entusiasta autodidatta - abbandon\u00f2 gli studi prima della laurea - egli part\u00ec come si \u00e8 visto da inizi espressionisti, per poi approdare al funzionalismo della Neue Sachlichkeit nella sua maturit\u00e0 e, infine, raggiungere la sua acme creativa nel secondo dopoguerra. Sono stati tentati infatti accostamenti unilaterali con la poetica razionalista, organicista ed espressionista, giocoforza capziosi data la natura \"sui generis\" della fisionomia architettonica di Scharoun, forse assimilabile in linee molto generali al maestro finlandese Alvar Aalto: entrambi, infatti, tracciavano forme vitali, fluide, prorompenti ma comunque disciplinate da una razionalit\u00e0 granitica. Aalto, tuttavia, poteva beneficiare del benessere della societ\u00e0 scandinava, e pertanto produrre edilizia con grande e creativa disinvoltura, senza quella tensione che - al contrario - inquin\u00f2 la carriera di Scharoun, continuamente afflitta da guerre, crisi economiche e altri eventi luttuosi che si tradussero in segni architettonici aridi, essenziali, talora quasi aspri. Il modo migliore per rapportarsi all'enigma-Scharoun, dunque, \u00e8 quello di considerarlo in tutte le sue multisfaccettate peculiarit\u00e0, senza per questo scadere in scetticismi interpretativi troppo radicali, n\u00e9 in affannosi tentativi di ricondurlo a un determinato stile."}
{"id": "848862", "revid": "124056557", "url": "https://it.wikipedia.org/wiki?curid=848862", "title": "Orto botanico di Siena", "text": "L'Orto botanico dell'Universit\u00e0 di Siena si trova in via P. A. Mattioli, 4. \nStoria e descrizione.\nL'Orto, di un'estensione di circa due ettari e mezzo, si trova in prossimit\u00e0 di Porta Tufi e vi si accede attraverso un ingresso sulla strada, aperto nel 1866, abbellito da due vasche con piante acquatiche.\nDi un \"Orto dei Semplici\", annesso all'Ospedale di Santa Maria della Scala, utilizzato per la coltivazione di piante medicinali, si hanno notizie fin dall'inizio del XVII secolo. Nel 1784 fu trasformato, per ordine del granduca Pietro Leopoldo di Toscana, in Orto Botanico Universitario ed un secolo dopo nel 1856 fu trasferito per necessit\u00e0 d'ampliamento in un terreno dato in affitto nei pressi dell'Accademia dei Fisiocritici.\nLe dimensioni e l'impianto attuali si devono agli interventi dei vari direttori succedutesi nel tempo. Nel 1875 venne costruita la serra calda (\"antica serra\") in ferro e veri colorati per la coltivazione di piante esotiche. Nel 1964 fu raddoppiata l'estensione e furono costruiti nuovi edifici, per gli istituti universitari che inglobarono una piccola serra fredda Ottocentesca.\nNel pendio in cui sorge s'individuano tre settori ben distinti:\nUn giardino roccioso e un felceto di recente costruzione fanno ammirare piante toscane di ambienti naturali. Nella restante parte, dove si \u00e8 tentato di mantenere l'aspetto che un tempo doveva avere il terreno all'interno delle mura, si coltivano piante da frutto, oggetto di ricerca.\nSono presenti tre serre, per l'esposizione delle piante esotiche. \nCollegamenti esterni.\n "}
{"id": "848870", "revid": "36426", "url": "https://it.wikipedia.org/wiki?curid=848870", "title": "Agavi", "text": ""}
{"id": "848875", "revid": "36426", "url": "https://it.wikipedia.org/wiki?curid=848875", "title": "Melo cotogno", "text": ""}
{"id": "848877", "revid": "116927439", "url": "https://it.wikipedia.org/wiki?curid=848877", "title": "Hans Spemann", "text": "Biografia.\nNato a Stoccarda nel 1869, \u00e8 il figlio maggiore del famoso editore tedesco Wilhelm Spemann. Dal 1878 al 1888 studia presso la \"Eberhard-Ludwig Schule\" di Stoccarda e poi lavora per un anno presso la societ\u00e0 editrice del padre. Nel 1891 s'iscive alla facolt\u00e0 di biologia dell'Universit\u00e0 di Heidelberg dove rimane colpito dai lavori di Carl Gegenbaur.\nTra il 1893 e il 1894 studia presso l'Universit\u00e0 di Monaco di Baviera dove diventa amico di August Pauly. Dalla primavera del 1894 alla fine del 1908 lavora presso l'Istituto zoologico dell'Universit\u00e0 di W\u00fcrzburg e nel 1895 si laurea in zoologia, botanica e fisica. Nel 1898 viene nominato docente di zoologia presso l'Universit\u00e0 di W\u00fcrzburg e nel 1908 gli viene offerta la cattedra di Zoologia e Anatomia comparata all'Universit\u00e0 di Rostock. Nel 1914 diventa direttore associato dell'Istituto di Biologia Kaiser-Wilhelm di Berlino e nel 1919 professore di zoologia all'Universit\u00e0 di Friburgo, della quale sar\u00e0 poi anche rettore nel biennio 1923-1924. \nIl nome di Spemann sar\u00e0 sempre associato al suo lavoro sulla embriologia sperimentale. Lui stesso divent\u00f2 un pioniere nelle tecniche di micro-chirurgica. Nel 1924, lavorando sulle grandi uova di anfibi, ha scoperto, insieme a Hilde Mangold, l'esistenza di una zona nell'embrione, che, trapiantata in una parte non ancora differenziata di un secondo embrione, induce l'organizzazione di un embrione secondario. Questo prova l'esistenza in ogni embrione di un \u00abcentro organizzatore\u00bb o \u00aborganizzatore\u00bb, nome da lui dato a queste parti. Per questa scoperta dell'effetto dell'\"organizzatore\" nello sviluppo embrionale, \u00e8 stato insignito del premio Nobel nel 1935.\nMor\u00ec a Friburgo il 9 settembre 1941.\nImportanza scientifica.\nSpemann \u00e8 una figura di spicco nel campo dell'embriologia, in quanto si pu\u00f2 quasi definire \"l'inventore della tecnica della clonazione\": fu il primo ad elabolare l'idea del trasferimento di nucleo di una cellula somatica (SCNT, \"somatic cell nuclear transfer\") in una cellula uovo privata del proprio nucleo (1938), che si pot\u00e9 applicare per\u00f2 solo parecchi anni dopo la sua ipotesi per l'assenza di mezzi in quel periodo. Attraverso varie fasi e con risultati altrettanto varii e alterni, si \u00e8 arrivati infine, dalla formulazione di Spemann, alla clonazione con successo della pecora Dolly."}
{"id": "848880", "revid": "767487", "url": "https://it.wikipedia.org/wiki?curid=848880", "title": "Dino Sarti", "text": "\u00c8 stato uno chansonnier e showman, artista di night-club e cabaret e autore di testi di canzoni.\n\u00c8 considerato uno dei principali cantori del capoluogo emiliano ed ha legato il suo nome a numerose edizioni della Fiera di San Lazzaro. I suoi concerti di Ferragosto in piazza Maggiore, organizzati dal sindaco Renato Zangheri nella met\u00e0 degli anni settanta, erano un appuntamento tradizionale per i bolognesi con una grande partecipazione di pubblico.\n\u00c8 stato anche un interprete di \"cover\" - in dialetto bolognese - di noti brani stranieri, specialmente della scuola francese, come nel caso della canzone \"Nathalie\" di Gilbert B\u00e9caud, \"Non, je n'ai rien oubli\u00e9\" di Charles Aznavour, tradotta in \"\"No, an me c'curdar\u00f2 mai\", \"Tu t'laisses aller\", tradotta in \"T'at l\u00e0ss and\u00e9r\", e di Jacques Brel\" \"Dites si c'\u00e9tait vrai\", tradotta in \"Dim se l'\u00e9 veira\", \"Jef\", tradotta in \"Vein amigh, vein\", \"Amsterdam\", tradotta in \"In dal port d'Amsterdam\", \"Les vieux\", tradotta in \"I vic\" (... I vecchi). Apprezzata anche la sua \"cover\" parodistica di \"New York, New York\" di Liza Minnelli, tradotta in \"A vagh a Neviork.\"\nSarti \u00e8 ricordato anche per alcune partecipazioni cinematografiche. In particolare: \"Fontamara\", diretto da Carlo Lizzani, dall'omonimo romanzo di Ignazio Silone, \"Vai alla grande\", diretto da Salvatore Samperi, e \"Dichiarazioni d'amore\", per la regia di Pupi Avati.\nDotato di una particolare \"vis\" umoristica che trasferiva con facilit\u00e0 nelle sue \"performance\" sui palcoscenici del cabaret (molte delle quali prodotte anche per la televisione e la radio), \u00e8 stato un musicista preparato, forte di una lunga gavetta; usava comporre i testi delle sue canzoni, che venivano poi musicate da Corrado Castellari, suo collaboratore storico.\nBiografia.\nLa sua carriera ebbe inizio a met\u00e0 degli anni cinquanta. Come dilettante (all'epoca lavorava come operaio tornitore) si esibiva nelle balere cittadine e alle feste dell'Unit\u00e0.\nUna scrittura in un locale di San Lazzaro di Savena lo convinse, forte di un repertorio costituito prevalentemente da canzoni francesi e statunitensi, a partecipare ad un concorso radiofonico per voci nuove. Il suo primo gruppo musicale fu quello dei Casamatta; la prima vera scrittura al \"Palace Hotel\" di Sankt Moritz.\nNel 1958, dopo aver partecipato alla prima edizione del Festival di Castrocaro, Sarti incise il suo primo disco (grazie all'interessamento del maestro Pino Calvi, conosciuto l'anno prima) fu un 45 giri che conteneva sul lato A il brano \"Bernardine\" e sul lato B la canzone \"Giorgio del Lago Maggiore\", destinata ad ottenere un insperato successo.\nLa bocciatura ad un provino per la RAI fa cadere Sarti nello sconforto; uno sconforto che viene presto superato da un ingaggio per la stazione svizzera Radio Monte Ceneri.\nLa RAI ritorna sui suoi passi e scrittura l'artista bolognese per un programma condotto da Mike Bongiorno.\nAppassionato di jazz, cantante dialettale (\"Per piasair lasa ster la mi dona\" - \"Per piacere lascia stare la mia donna\" - \u00e8 la sua prima canzone in vernacolo), si avvicina, contemporaneamente alla scoperta del repertorio di Jacques Brel, Charles Aznavour e Gilbert B\u00e9caud, alla canzone francese.\nNon a caso, il suo primo album, \"Bologna invece!\" (del 1972, venduto in oltre centomila copie) conterr\u00e0 oltre a brani propri e a classici del repertorio popolare bolognese anche versioni in dialetto di \"Jef\" (\"Vein amigh, vein\") di Brel (di cui adatter\u00e0 in vernacolo anche \"Dites, si c'\u00e9tait vrai\" e \"Amsterdam\"), e \"Nathalie\", di Becaud.\n\u00c8 dell'anno successivo (1973) il secondo LP, \"2, \"Bologna invece!\"\"\nNel frattempo - anno 1973 - avviene il debutto nel cabaret nel \"santuario\" del \"Derby\" a Milano (nel capoluogo lombardo Sarti lavorer\u00e0 poi a lungo).\nNel 1972 scrive \"Malgrado ci\u00f2 ti voglio bene\" per Donatella Moretti, che compare nell'album Conto terzi; collabora anche con Fred Bongusto, per cui scrive il testo di \"Non \u00e8 un capriccio d'agosto\".\nNel 1974 viene pubblicato l'album \"3, Bologna invece!\" che contiene i brani \"Piazza Maggiore 14 agosto\" e \"Viale Ceccarini Riccione\", ottenendo recensioni favorevoli. Dal 1974 al 1987, salvo un breve intervallo, Sarti tenne un concerto a Piazza Maggiore ogni 14 agosto, con un grande successo (30.000 persone il primo anno, 60.000 l'anno seguente).\nNonostante una fortunata carriera artistica, partito come il cantante degli operai e diventato negli anni il simbolo degli anni d'oro della Bologna anni '70, mor\u00ec (in seguito ad una grave malattia) solo e in povert\u00e0.\n\u00c8 sepolto, insieme alla moglie, nel Cimitero di Monte San Giovanni (Monte San Pietro, nell'Appennino bolognese).\nRepertorio.\nLe canzoni per le quali \u00e8 maggiormente ricordato sono legate alla storia di Bologna e dell'Emilia-Romagna:\nAltri suoi noti successi sono stati \"Tango imbez\u00e9ll\", dedicata al ballo del tango, e \"Spom\u00e8ti (il Viveur)\" (o l\"'Impomatato\"), un brano che definisce compiutamente una figura d'ant\u00e0n e un po' decadente: quella dell'impomatato damerino da balera.\nL'attivit\u00e0 di scrittore.\nDino Sarti \u00e8 stato anche traduttore in dialetto bolognese di poesie - poi restituite in musica - di Tonino Guerra. Come scrittore, ha pubblicato i seguenti libri:"}
{"id": "848882", "revid": "439868", "url": "https://it.wikipedia.org/wiki?curid=848882", "title": "Delizia del Verginese", "text": "La Delizia del Verginese \u00e8 una delle delizie estensi, residenza monumentale che gli Este fecero erigere presso Portomaggiore, nella attuale frazione di Gambulaga.\nLa Storia.\nVenne costruita sotto forma di semplice casale agricolo presso i fiumi Primaro e Sillaro gi\u00e0 alla fine del Quattrocento ed era quindi raggiungibile da Ferrara via acqua.\nPoi sotto il duca di Ferrara Alfonso I d'Este venne rimaneggiato forse da Girolamo da Carpi e assunse il suo massimo splendore. In quel periodo furono costruite le torri angolari a pianta quadrata, gli eleganti timpani alle finestre e il bugnato in laterizio che incornicia porte e torri.\nAlfonso lo don\u00f2 alla colta cortigiana Laura Dianti che consol\u00f2 e accompagn\u00f2 il Duca dopo la morte della moglie Lucrezia Borgia e che vi risiedette fino alla morte. \nLaura Dianti \u00e8 stata identificata in un dipinto di Tiziano, che venne chiamato da Alfonso per ritrarre la dama che forse Alfonso spos\u00f2 poco prima di morire.\nDopo gli Este.\nAlla morte di Laura Dianti, nel 1573, il complesso pass\u00f2 al figlio Alfonso e da questi, per via diretta, al nipote Cesare d'Este, duca di Modena e Reggio, che nel 1590 la cedette in parte alla famiglia Picchiati e in parte ai Marchesi di Bagno. Nei secoli successivi la tenuta pass\u00f2 di mano in mano fino al 1771, quando la famiglia Bargellesi costru\u00ec il portico ad arcate che unisce la chiesetta al castello e il pianterreno venne decorato con ornati in stucco.\nNel primo Novecento le sale del piano nobile e l'interno della chiesa vennero abbellite con decorazioni pittoriche.\nDurante il secondo conflitto mondiale il complesso fu occupato prima da truppe militari poi da sfollati ed infine divent\u00f2 un ricovero per animali.\nL'ultimo proprietario, l'Avv. Enrico Fontana, cedette la villa all'Amministrazione Provinciale di Ferrara, che la ristruttur\u00f2 alla fine degli anni ottanta del XX secolo.\nDescrizione.\nSi tratta di una villa rettangolare a due piani delimitata ai vertici da quattro torri merlate.\nCostruita in mattoni intonacati di bianco. \u00c8 collegata tramite un portico settecentesco ad una cappella privata. Nella parte posteriore c'\u00e8 un brolo (un giardino rinascimentale) e una torre colombaia (presente nel ferrarese, in diverse ville signorili)."}
{"id": "848883", "revid": "104458", "url": "https://it.wikipedia.org/wiki?curid=848883", "title": "Gariboldo", "text": ""}
{"id": "848886", "revid": "36426", "url": "https://it.wikipedia.org/wiki?curid=848886", "title": "Villa Chigi di Vicobello", "text": "Villa Chigi di Vicobello, detta anche le Volte di Vicobello, \u00e8 una villa di Siena, in localit\u00e0 Vico alto.\nLa villa, posta sulla cima di un ripido crinale, \u00e8 una residenza rinascimentale nei dintorni della citt\u00e0. \nStoria.\nNon si conoscono con precisione le date di realizzazione della villa e il nome dell'architetto. Si sa che fu creata verosimilmente negli anni venti del Cinquecento per la famiglia Chigi-Zondadari, i cui discendenti sono tutto proprietari dell'immobile. \nIl progetto viene normalmente attribuito a Baldassarre Peruzzi, architetto dei Chigi, che in effetti qui avrebbe messo in pratica alcune sue tipiche invenzioni, assenti nelle altre ville coeve della campagna senese, quali i muri di terrazzamento e l'esedra alla fine del giardino di limoni, tutti derivanti dallo studio dell'architettura antica.\nDescrizione.\nL'edificio, a pianta rettangolare, \u00e8 caratterizzato da una facciata intonacata e rivolta al panorama su Siena. La parte centrale \u00e8 in leggero aggetto e comprende al piano terra tre arcate, oggi tamponate, e tre finestre ravvicinate ai due piani superiori (con timpano triangolare al primo piano), scandite da lesene, che con cornici marcapiano che completano, con le bugne ai cantoni, la composizione della facciata. Anche i prospetti laterali sono trattati in modo analogo a quello principale. L'effetto \u00e8 di severa semplicit\u00e0, con un volume che non spicca per le dimensioni, ma per le calibrate proporzioni.\nGli ambienti interni ruotano attorno al grande salone centrale, rinnovato verso il 1770 quando la vedova Violante Chigi, appassionata di letteratura, ospit\u00f2 il celebre Giacomo Casanova. \u00c8 decorato da fastosi tendaggi e affresci a \"trompe-l'\u0153il\", e contiene al centro un piccolo tavolo circolare per il gioco del biribissi. \nAlla villa \u00e8 annessa una serie di edifici di servizio coevi all'edificio padronale (scuderie, magazzini, edifici per la servit\u00f9 e cappella), separati e raccordati al tempo stesso dal cortile, che assume quindi la funzione di cuore dell'insediamento, come nel castello di Belcaro (pure del Peruzzi). Per l'ottimo stato di conservazione del progetto originario peruzziano, la villa rappresenta uno dei pi\u00f9 esemplari esempi di insediamento signorile rinascimentale di campagna del senese.\nIl giardino.\nIl giardino si sviluppa su vari terrazzamenti, collegati da rampe di scale, secondo due assi. Il principale parte dall'ingresso e dopo aver attraversato il cortile, su cui si affacciano il retro della villa e gli annessi, attraversa il corpo dell'edificio della villa, la terrazza sulla fronte della villa, rivolta verso la citt\u00e0 (dove sono collocate, con tipico gusto barocco, grandi aiuole ovali di piante stagionali e perenni disposte a riprodurre lo stemma Chigi), e scende due terrazzamenti. Nel primo, detto dei \"pratini\", vi erano fino a pochi decenni or sono alcuni tigli, eliminati nel 1963 per ripristinare la prospettiva. \nUna scala a doppia rampa porta al \"giardino botanico\", creato nella seconda met\u00e0 dell'Ottocento da Bonaventura Chigi. In questo giardino, nel Cinquecento solo un orto, \u00e8 stato realizzato in epoca romantica un vero e proprio esperimento di acclimatazione di piante esotiche, a scopo ornamentale. Oggi \u00e8 uno spazio occupato da aiuole fiorite, delimitate da sassi spugnosi, all'ombra di un Ginkgo biloba e un cedro del Libano. Una peschiera ad emiciclo chiude la prospettiva.\nIl secondo asse, perpendicolare al primo, e tangente al retro della villa, attraversa nel cortile un portale d'ingresso monumentale, guarnito da un elaborato cancello che immette nel \"giardino dei limoni\", e termina con un'esedra. Questa parte del giardino, su cui un tempo erano coltivate viti su pergolati, \u00e8 un \"parterre\" recinto su tre lati da una cinta muraria e su cui si apre, sul quarto lato, a schermare il nord, una limonaia, utilizzata come ricovero per le piante d'agrumi. Questo spazio, spartito in quattro grandi aiuole bordate in bosso, ospita un'antica collezione d'aranci e di limoni posti in grandi vasi di terracotta, tra cui antiche variet\u00e0 ibride proprie.\nSul fondale di questo giardino formale si pu\u00f2 apprezzare la qualit\u00e0 architettonica dell'esedra, realizzata in pietra serena, provvisti di lesene agli angoli e da una grande nicchia centrale ad arco a tutto sesto, inquadrata da un gruppo di cipressi. La parte alta dell'esedra \u00e8 coronata dallo stemma gentilizio, con ai lati due urne decorative. All'interno sono disposti un tavolo in pietra e sedili circolari, addossati alla parete della nicchia. \nAnche dal giardino dei limoni un percorso discende verso altri terrazzamenti: il primo, il cosiddetto pomario, \u00e8 diviso in aiuole geometriche, dove ancora oggi sono messi a dimora alberi da frutto. Da questo si accede ad un secondo terrazzamento, il \"giardino delle azalee\", dove si trovano fiori da recidere come calle e zinnie nonch\u00e9 piante di camelie, oleandri, una palma e piante di papiro. Un glicine corre lungo il muro perimetrale. Una porta segreta, rivestita di rocce rustiche, mette in comunicazione il giardino delle azalee con il terrazzamento adiacente. \nA nord, di fronte all'ingresso principale della villa, sull'altro lato della strada per Vicobello, si trova una piccola esedra a muro, con sedili, al cui centro si apre un cancello che immette nel \"selvatico\", una vasta area tenuta a bosco."}
{"id": "848888", "revid": "339392", "url": "https://it.wikipedia.org/wiki?curid=848888", "title": "Aranci", "text": ""}
{"id": "848892", "revid": "36426", "url": "https://it.wikipedia.org/wiki?curid=848892", "title": "Zinnie", "text": ""}
{"id": "848894", "revid": "36426", "url": "https://it.wikipedia.org/wiki?curid=848894", "title": "Azalee", "text": ""}
{"id": "848895", "revid": "287204", "url": "https://it.wikipedia.org/wiki?curid=848895", "title": "Contea di Tallapoosa", "text": "La contea di Tallapoosa, in inglese Tallapoosa County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 41.475 abitanti. Il capoluogo di contea \u00e8 Dadeville. Il nome deriva da una fonte sconosciuta dei nativi americani.\nGeografia fisica.\nLa contea si trova nella parte centro-orientale dell'Alabama. Lo United States Census Bureau certifica che l'estensione della contea \u00e8 di 1.985 km\u00b2, di cui 1.860 km\u00b2 sono costituiti da terra e dei quali 125 km\u00b2 sono costituiti da acque interne.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Tallapoosa venne costituita il 18 dicembre 1832."}
{"id": "848896", "revid": "36426", "url": "https://it.wikipedia.org/wiki?curid=848896", "title": "Camelie", "text": ""}
{"id": "848897", "revid": "938", "url": "https://it.wikipedia.org/wiki?curid=848897", "title": "London (Kiribati)", "text": "London (Ronton) \u00e8 il capoluogo e il secondo insediamento sull'atollo dell'isola isola Christmas (detta anche Kiritimati) nelle Kiribati. La sua popolazione conta 1.899 persone (2015).\nIl nome di Londra (in francese, \"Londres\") gli \u00e8 stato dato dal suo fondatore, il missionario francese, Emmanuel Rougier, all'inizio del Novecento."}
{"id": "848898", "revid": "36426", "url": "https://it.wikipedia.org/wiki?curid=848898", "title": "Oleandri", "text": ""}
{"id": "848899", "revid": "29863", "url": "https://it.wikipedia.org/wiki?curid=848899", "title": "Tallapoosa County", "text": ""}
{"id": "848902", "revid": "47767", "url": "https://it.wikipedia.org/wiki?curid=848902", "title": "Gingko biloba", "text": ""}
{"id": "848911", "revid": "767487", "url": "https://it.wikipedia.org/wiki?curid=848911", "title": "Chicken Park", "text": "Chicken Park \u00e8 una commedia del 1994 diretta e interpretata da Jerry Cal\u00e0, qui al suo esordio dietro la macchina da presa. \u00c8 stato filmato in lingua inglese, e successivamente doppiato in italiano.\nParodia di \"Jurassic Park\", si avvale di numerose gag a citare altri film come \"La famiglia Addams\", \"Godzilla\", \"Mamma, ho perso l'aereo\" ed \"Il cacciatore\", nonch\u00e9 film di parodia come \"Hot Shots!\".\nTrama.\nVladimiro Corsetti \u00e8 un allevatore italiano di pollame che, stroncato da un atto di sabotaggio da parte della concorrenza, va nella Repubblica Dominicana con Joe, un gallo di razza Urshaki addestrato al combattimento per scommesse clandestine. Quest'ultimo per\u00f2 viene rapito subito dopo il primo incontro vinto e Vladimiro inizia una ricerca disperata per recuperarlo.\nSeguendo le tracce lasciate dal gallo scopre che questo \u00e8 stato portato a \"Chicken Park\", un parco dove polli giganti mutati geneticamente spadroneggiano sul territorio. Qui fa la conoscenza del Dottor Eggs, scienziato di bassa statura a capo del parco, e della dottoressa Sigourney, sua aiutante. Scopre inoltre che i valori di Joe sono perfetti e che questo riproducendosi contribuirebbe alla nascita di un esemplare perfetto.\nCol passare dei giorni Vladimiro si ritrova prigioniero del singolare studioso, il quale si rifiuta di liberare Joe perch\u00e9 intenzionato a farlo accoppiare con un'altra gallina del parco, in modo da dare vita al pollo perfetto.\nCon l'aiuto di Sigourney, Vladimiro cercher\u00e0 di fuggire con il suo Joe dal \"Chicken Park\", sfidandone le numerose insidie e sconfiggendo il famigerato \"Pollo ibridus\", selvaggio esemplare onnivoro che riesce a fuggire dalla recinzione in cui \u00e8 rinchiuso.\nDistribuzione.\nIl film, inizialmente concepito per essere distribuito nelle sale, venne presentato alla quattordicesima edizione del Fantafestival di Roma. Non fu mai sottoposto a revisione per il visto censura n\u00e9 distribuito nelle sale italiane. La prima messa in onda televisiva fu in prima serata su Italia 1 nel 1995, quando registr\u00f2 un auditel di 4 milioni di telespettatori. Il film nel 1996 venne distribuito nei cinema in Turchia col titolo di \"Pili\u00e7 parki\" e in Spagna come \"Pollo jur\u00e1sico\". \u00c8 stato poi distribuito in VHS in Ungheria, Germania, Russia e Thailandia.\nProduzione.\nIl film \u00e8 stato girato tra la Repubblica Dominicana, i Caraibi e L'Aquila in Abruzzo."}
{"id": "848915", "revid": "729019", "url": "https://it.wikipedia.org/wiki?curid=848915", "title": "Oliver O. Howard", "text": "Assegnato al comando dell'XI corpo dell'Armata del Potomac sul fronte virginiano, il generale Howard venne criticato a causa della dura sconfitta subita dalle sue truppe, sorprese dalla manovra aggirante del II corpo confederato del generale Thomas Jonathan Jackson, nella fase iniziale della battaglia di Chancellorsville. Anche nel primo giorno della battaglia di Gettysburg il generale Howard si trov\u00f2 in difficolt\u00e0. Impegnato in inferiorit\u00e0 numerica, dovette combattere una disperata battaglia difensiva cercando di guadagnare tempo e di mantenere le posizioni tatticamente pi\u00f9 importanti: a costo di gravi perdite l'XI corpo riusc\u00ec ad evitare un crollo definitivo fino all'arrivo dei rinforzi.\nIl generale Howard, tuttavia, recuper\u00f2 parte della sua reputazione quando venne trasferito nel teatro di guerra occidentale, dove si distinse con successo sia come comandante di Corpo d'armata sia al comando di un'armata stessa. Dopo la guerra, comand\u00f2 l'esercito nell'Ovest, conducendo una famosa campagna contro la trib\u00f9 di Nez Perc\u00e9. Partecip\u00f2 alla fondazione della Howard University a Washington."}
{"id": "848916", "revid": "1226", "url": "https://it.wikipedia.org/wiki?curid=848916", "title": "Villa Ginanneschi Gori", "text": ""}
{"id": "848932", "revid": "45927", "url": "https://it.wikipedia.org/wiki?curid=848932", "title": "Oliver Otis Howard", "text": ""}
{"id": "848936", "revid": "45927", "url": "https://it.wikipedia.org/wiki?curid=848936", "title": "Oliver Howard", "text": ""}
{"id": "848937", "revid": "1522738", "url": "https://it.wikipedia.org/wiki?curid=848937", "title": "Zaravecchia", "text": " \nZaravecchia (in croato \"Biograd na Moru\"; in italiano anche \"Alba Marittima\", desueto, dal nome latino della citt\u00e0 \"Alba Maris\") \u00e8 una citt\u00e0 della regione zaratina, in Croazia.\nStoria.\nLa citt\u00e0, fondata nel X secolo dai Croati, \u00e8 stata un'importante capitale nella storia del paese balcanico, dove posero la loro corte i re di Croazia Stjepan Dr\u017eislav e Petar Kre\u0161imir. Nel 1102 vi fu incoronato Colomanno, re d'Ungheria e Croazia. Nel 1202, durante la quarta crociata, quando i Crociati conquistarono la vicina Zara, molti degli abitanti di quella citt\u00e0 si rifugiarono a Biograd, che venne cos\u00ec ribattezzata \"Zara Nuova\". Due anni dopo gli zaratini tornarono nella loro citt\u00e0 natale e Biograd divenne \"Zara Vecchia\". Nei dintorni vi sono resti di ville romane. Entr\u00f2 a far parte della repubblica di Venezia nel 1409, e vi rimase fino al 1797. Zaravecchia sub\u00ec diversi saccheggi e incendi e, recentemente, nel corso della guerra d'indipendenza croata, fu danneggiata dai combattimenti. Il museo cittadino raccoglie reperti di epoca romana e medievale. Dall'XI secolo fu sede vescovile, ma in seguito alla distruzione della citt\u00e0 nel 1116, la sede fu traslata a Scardona.\nGeografia fisica.\n\u00c8 posta sulla costa del mar Adriatico di fronte all'isola di Pa\u0161man, a 28\u00a0km a sud-est di Zara.\nSociet\u00e0.\nSecondo il censimento del 2011, la maggior parte della popolazione \u00e8 di etnia croata (97,61%); sono presenti tuttavia delle piccole minoranze, tra le quali figurano quella albanese (0,88%), quella serba (0,36%), quella slovena (0,23%), quella bosniaca (0,11%), quella ceca (0,11%), quella polacca (0,11%). \nLocalit\u00e0.\nIl Comune di Zaravecchia non \u00e8 suddiviso in frazioni (\"naselje\").\nZaravecchia \u00e8 il centro della riviera di cui fanno parte anche gli attigui comuni di Poschiane (comprendente anche la frazione di Drage (\"Draghe\") e l'isola di Vrgada (\"Vergada\")) e San Filippo e Giacomo (comprendente anche la frazione di Sveti Petar na Moru e Turanj (\"Torrette\") lungo la costa, nonch\u00e9, sull'adiacente isola di Pasman, il comune di Pasman (comprendente anche le frazioni di Banj (\"Bagno\"), Dobropoljana (\"Dobrapogliana\"), Kraj (\"Paese\"), Mrljane (\"Mirliana\"), Nevi\u0111ane (\"Novigliano\") e \u017ddrelac (\"Sdrelaz\")) e il comune di Tkon (\"Tuconio\"))."}
{"id": "848938", "revid": "1543377", "url": "https://it.wikipedia.org/wiki?curid=848938", "title": "Prefettura di Blitta", "text": "La prefettura di Blitta \u00e8 una prefettura del Togo situato nella regione Centrale con 137.658 abitanti al censimento 2010. Il capoluogo \u00e8 la citt\u00e0 di Blitta."}
{"id": "848944", "revid": "1543377", "url": "https://it.wikipedia.org/wiki?curid=848944", "title": "Ragnaia", "text": "La cosiddetta ragnaia \u00e8 un elemento tipico dei giardini storici italiani. L'introduzione delle ragnaie coincide con l'inizio del periodo d'oro del giardino all'italiana, ovvero dal XVI secolo.\nSi trattava di un boschetto con alberi ad alto fusto, piantati abbastanza fittamente, tra i quali venivano stese delle reti per la cattura di piccoli uccelli (aucupio), dette \"ragne\", in quanto ricordavano le ragnatele, da cui il nome.\nDiversamente dall'\"uccellare\" che era costituito in genere da una radura in una macchia boscosa, la ragnaia aveva di solito un andamento lineare, e molto spesso seguiva un piccolo corso d'acqua che contribuiva ad attirare i volatili.\nCol tempo nell'architettura dei giardini la \"ragnaia\" inizi\u00f2 a significare semplicemente un boschetto, dove magari trovare frescura nei mesi estivi."}
{"id": "848947", "revid": "1543377", "url": "https://it.wikipedia.org/wiki?curid=848947", "title": "Prefettura di Sotouboua", "text": "La prefettura di Sotouboua \u00e8 una prefettura del Togo situato nella regione Centrale con 158.425 abitanti al censimento 2010. Il capoluogo \u00e8 la citt\u00e0 di Sotouboua. \nIl territorio della prefettura \u00e8 ulteriormente suddivisa in quattro cantoni (Tch\u00e9b\u00e9b\u00e9, Sotouboua, Adjengr\u00e9 e Aouda).\nEconomia.\nIl territorio della prefettura \u00e8 prevalentemente rurale, e la maggior parte della popolazione vive in piccoli villaggi di campagna. C'\u00e8 un'unica strada asfaltata che conduce al capoluogo, a cui si congiungono numerose strade sterrate che portano ai villaggi. Ogni settimana si tengono due o tre grandi mercati agricoli che attirano persone da tutta la prefettura. Nella regione si coltivano soprattutto mais (che costituisce l'80% dell'alimentazione della popolazione locale). In alcune zone, la conformazione del terreno favorisce anche la coltivazione del riso. Il sorgo viene coltivato soprattutto per produrre una birra locale chiamata \"tchouk\". Altre coltivazioni importanti sono quelle dell'igname, delle arachidi, della soia e del cotone. \nL'allevamento (soprattutto di bovini) \u00e8 la seconda attivit\u00e0 economica della zona dopo l'agricoltura, ma \u00e8 appannaggio solo di piccoli gruppi.\nClima e ambiente.\nIl clima della regione \u00e8 tropicale, con una stagione secca da novembre a marzo e una stagione delle piogge da aprile ad ottobre. Le precipitazioni annuali sono comprese fra 1200 e 1500 mm e raggiungono il massimo in agosto. La vegetazione \u00e8 quella tipica della savana."}
{"id": "848949", "revid": "1169491", "url": "https://it.wikipedia.org/wiki?curid=848949", "title": "Prefettura di Tchamba", "text": "La prefettura di Tchamba \u00e8 una prefettura del Togo situato nella regione Centrale con 131.674 abitanti al censimento 2010. Il capoluogo \u00e8 la citt\u00e0 di Tchamba"}
{"id": "848952", "revid": "1543377", "url": "https://it.wikipedia.org/wiki?curid=848952", "title": "Prefettura di Tchaudjo", "text": "La prefettura di Tchaudjo \u00e8 una prefettura del Togo situato nella regione Centrale con 190.114 abitanti al censimento 2010. Il capoluogo \u00e8 la citt\u00e0 di Sokod\u00e9"}
{"id": "848958", "revid": "1543377", "url": "https://it.wikipedia.org/wiki?curid=848958", "title": "Prefettura di Assoli", "text": "La prefettura di Assoli \u00e8 una prefettura del Togo situato nella regione di Kara con 51.491 abitanti al censimento 2010. Il capoluogo \u00e8 la citt\u00e0 di Bafilo.\nLocalit\u00e0.\nNella prefettura sono presenti le seguenti localit\u00e0:\nAbakouande, Afoudi, Agarade, Agbandaode, Agouebou, Akoutia, Aledjame, Aledjo Kadara, Aleheride, Bafilo, Bodoude, Bola, Bomboua, Dako, Djandje, Djanguela, Doukorode, Effolo, Fadao, Fazade, Flandi, Foulenda, Gande, Gnata, Groungouboui, Hungbeu, Kadieka, Kado, Kajalawa, Kajamboue, Kangandem, Kao, Katai, Kemini, Kiande, Kolanda, Kolo, Koumande, Kpalanda, Kpayando, Kpayaora, Lakodayo, Lamba, Loukou, Noumbanda, Pampouelou, Payambou, Paywawaya, Peou, Pewa, Soreda, Sorogadanga, Soudore, Soudou, Soulou, Tadoum, Tafdeman, Tamboulado, Taou, Tchambao, Tchonoro, Tchoubona, Tiavaleme, Touazi, Watalangue."}
{"id": "848959", "revid": "729019", "url": "https://it.wikipedia.org/wiki?curid=848959", "title": "Bi-rel", "text": "BI-REL \u00e8 stato il sistema di regolamento lordo in tempo reale (RTGS, \"Real Time Gross Settlement System\") italiano. \nRealizzato dalla Banca d'Italia, dal giugno del 1997 ha affiancato il sistema di compensazione nazionale (BI-COMP) e, progressivamente, ha assunto il ruolo di principale infrastruttura nazionale di pagamento in moneta di banca centrale.\nDall'inizio del 1999, con la nascita dell'euro, BI-REL ha costituito il segmento italiano del sistema TARGET (\"Trans European Automated Real-Time Gross Settlement Express Transfer System\"), interconnessione tra i sistemi RTGS delle banche centrali dei paesi che hanno adottato l'euro.\nDalla fine del 2007 il sistema TARGET \u00e8 stato gradualmente sostituito da TARGET2, nuovo sistema RTGS trans-europeo che, realizzato e gestito da Banca d'Italia, Deutsche Bundesbank e Banque de France, costituisce la nuova piattaforma di regolamento condivisa (\"Single Shared Platform\") dell'eurozona.\nNel maggio 2008 la nuova piattaforma di regolamento dei pagamenti TARGET2 \u00e8 divenuta pienamente operativa. \u00c8 oggi possibile effettuare un bonifico interbancario da Milano a Barcellona con la stessa facilit\u00e0 con cui \u00e8 possibile effettuare un bonifico interbancario da Milano a Roma."}
{"id": "848960", "revid": "110157", "url": "https://it.wikipedia.org/wiki?curid=848960", "title": "Maratona di New York", "text": "La maratona di New York \u00e8 una corsa annuale di 42\u00a0195 metri che si snoda attraverso i cinque grandi distretti della citt\u00e0 di New York.\n\u00c8 la maratona pi\u00f9 partecipata al mondo, con i suoi 43\u00a0545 atleti arrivati al traguardo nel 2009. Fa parte del circuito World Athletics Label Road Races ed \u00e8 una delle sei maratone incluse nel World Marathon Majors.\nStoria.\nLa prima maratona di New York si svolse la prima settimana di settembre del 1970, fu organizzata dal presidente del NYRR Vincent Chiappetta e da Fred Lebow e vide 127 concorrenti percorrere quattro giri e mezzo lungo il perimetro pi\u00f9 esterno di Central Park. Non pi\u00f9 di un centinaio di spettatori si fermarono ad assistere alla vittoria di Gary Muhrcke in 2h31'38\", mentre solo 55 concorrenti arrivarono al termine della gara (l'unica donna partecipante non complet\u00f2 la gara).\nNel dicembre del 1975 Fred Lebow, Ted Corbitt, Joe Kleinerman, Kurt Steiner, Harry Murphy e Paul Milvy cominciarono a studiare un possibile percorso che attraversasse tutta la citt\u00e0 con gli unici due vincoli di partire da Staten Island e arrivare a Central Park. \nLa ricerca del percorso fu fatta cercando soprattutto di evitare il pi\u00f9 possibile problemi ed intoppi, considerando quindi un gran numero di possibilit\u00e0: un passaggio sul Brooklyn Bridge o nel Brooklyn-Battery tunnel (una galleria lunga circa 3 chilometri che passa sotto l\u2019East River collegando Brooklyn a Manhattan) furono ad esempio considerate come ipotesi. \nCorbitt e altri membri del team corsero e misurarono (anche con una bicicletta calibrata in un modo speciale dallo stesso Corbitt) i vari spezzoni del percorso, ipotizzando strade alternative e tentando di prevenire problemi logistici: il percorso cos\u00ec disegnato nel 1975 viene in gran parte seguito dalla maratona ancora oggi.\nFred Lebow, nel suo libro autobiografico \"Inside the World of Big-Time Marathoning\", lo racconta cos\u00ec:\n\u00abAlla fine ci accordammo su un percorso. Saremmo partiti dal lato di Staten Island del Verrazzano-Narrows Bridge, l\u00ec Fort Wadsworth sarebbe servito come area di partenza; saremmo saliti lungo Lower Brooklyn e raggiunto il vecchio Brooklyn Navy Yard dove non ci sarebbero stati troppi attraversamenti e nemmeno tanto traffico. Circa al tredicesimo miglio saremmo entrati nel Queens ed al quindicesimo miglio avremmo attraversato il Queensboro Bridge verso Manhattan. Da qui saremmo andati verso nord, proprio accanto al fiume, usando la pensilina pedonale che corre lungo l\u2019East River Drive. Saremmo passati nel Bronx utilizzando il passaggio per pedoni su Willis Avenue Bridge e continuato per poche iarde fino al segnale delle 20 miglia, dove avremmo fatto una inversione ad U intorno ad una palo della luce e saremmo tornati indietro, nuovamente attraverso il ponte, a Manhattan. Ci saremmo quindi diretti verso sud su First Avenue, arrivati alla 106th Street avremmo voltato verso Fifth Avenue lungo la quale avremmo raggiunto 102nd Street dove poi saremmo entrati in Central Park. Le ultime tre miglia sarebbero state corse dentro il parco, lungo Central Park East Drive, intorno alla parte sud del parco, e poi di nuovo verso nord su West Drive, fino alla linea del traguardo a Tavern-on-the-Green. In totale avremmo dovuto chiudere circa 220 intersezioni ed usare quattro ponti. Ed avevamo bisogno di pi\u00f9 di 400 poliziotti per coordinare il traffico.\u00bb\nCon il passare degli anni la NYC Marathon crebbe in popolarit\u00e0 quando la norvegese Grete Waitz stabil\u00ec il nuovo record del mondo in 2h32'30\". La Waitz vinse la gara altre otto volte. Nel 2000 si stabil\u00ec che ci dovesse essere una sezione per atleti su sedia a rotelle, e dal 2002 alle atlete professioniste la partenza venne data 35 minuti prima che al resto dei corridori, per permettere un arrivo a poca distanza dai primi uomini. La corsa \u00e8 diventata la pi\u00f9 famosa al mondo, con i suoi 2 milioni di spettatori lungo il tracciato e 315 milioni di appassionati che la seguono in diretta televisiva sulla NBC.\nNel 2004 la britannica Paula Radcliffe vinse in 2h23'10\", battendo Susan Chepkemei di solo 4 secondi, il pi\u00f9 breve distacco nella storia di questa maratona. Nel 2005 il keniota Paul Tergat riusc\u00ec a vincere la gara in 2h09'30\", battendo allo sprint il sudafricano Hendrick Ramaala per un solo secondo.\nL'edizione 2012 \u00e8 stata annullata a un giorno dalla partenza da parte del sindaco Michael Bloomberg a causa del passaggio dell'uragano Sandy.\nLe perfette condizioni atmosferiche dell\u2019edizione del 2018 hanno spinto in alto le prestazioni dei partecipanti. L\u2019etiope Lelisa Desisa si \u00e8 aggiudicato il primo posto chiudendo la gara in 2h05'59\", il tempo pi\u00f9 veloce dal record di Mutai del 2011. Tra le donne, Mary Keitany \u00e8 tornata alla vittoria (la quarta a New York), con il suo primato personale di 2h:22'48\".\nPer gli atleti in sedia a rotelle, il ventenne Daniel Romanchuk \u00e8 stato il primo statunitense nella storia della competizione ad aggiudicarsi il titolo, correndo in 1h36'21. Tra le donne in carrozzina olimpica il primo posto \u00e8 andato, nuovamente, alla elvetica Manuela Schar che ha chiuso la gara in 1h50'27. L\u2019edizione del 2018 \u00e8 anche quella che ha raggiunto il risultato record di partecipanti (53315) e di atleti che hanno concluso la gara (52813, di cui 30658 uomini e 22155 donne).\nLa maratona del 2018 \u00e8 stata l\u2019ultima gara diretta da Peter Ciaccia, che, subito dopo aver accolto, come da sua abitudine, l\u2019ultimo arrivato sul traguardo di Central Park, ha lasciato l'incarico di direttore di gara, andando in pensione. Il posto di Ciaccia \u00e8 stato preso dal suo vice degli ultimi anni, Jim Heim.\nL'edizione 2020, che avrebbe dovuto celebrare i 50 anni della pi\u00f9 popolare maratona al mondo, \u00e8 stata annullata per la pandemia di COVID-19.\nL'organizzazione.\nLa corsa \u00e8 organizzata dal NYRR (New York Road Runners) e si corre ogni anno dal 1970. L'evento si tiene ogni prima domenica di novembre e attrae sia gli atleti professionisti che quelli amatoriali, provenienti da tutto il mondo. Per quanto riguarda questi ultimi, a causa della grande popolarit\u00e0 dell'evento, la partecipazione \u00e8 limitata a solo una parte delle 100\u00a0000 richieste che pervengono ogni anno.\nLa scelta dei partecipanti avviene tramite una lotteria, ma privilegiando comunque gli atleti che hanno gi\u00e0 partecipato o quelli in possesso di un tempo di qualifica eccellente. Secondo gli organizzatori, si calcola che complessivamente abbiano preso parte alle 40 edizioni della Maratona di New York circa 700\u00a0000 persone.\nIl percorso.\nLa corsa copre tutti e cinque i distretti di New York. Comincia a Staten Island, vicino al ponte di Verrazzano. Il ponte, che normalmente \u00e8 adibito al solo trasporto di vetture, chiude per l'occasione. Nei minuti successivi alla partenza il ponte si affolla di corridori, creando cos\u00ec una scena maestosa divenuta emblematica della corsa stessa.\nDopo la discesa del ponte il percorso attraversa Brooklyn per circa 19\u00a0km (12 miglia). I corridori passano attraverso una grande variet\u00e0 di quartieri: Bay Ridge, Sunset Park, Bedford-Stuyvesant, Williamsburg e Greenpoint. Al km 21,1 la corsa passa sul ponte Pulaski che segna la fine della prima met\u00e0 di gara e l'entrata nel distretto del Queens. Dopo circa 4\u00a0km gli atleti attraversano l'East River sul temuto ponte di Queensboro che porta a Manhattan. Questo \u00e8 il punto pi\u00f9 critico della corsa in cui molti atleti accusano la fatica, pertanto l'attraversamento del ponte \u00e8 considerato uno dei passaggi pi\u00f9 difficili di questa maratona.\nRaggiunta Manhattan, dopo circa 25,5\u00a0km, la corsa procede su First Avenue, quindi passa brevemente per il Bronx, raggiunto attraverso il ponte Willis Avenue per ritornare a Manhattan per il ponte Madison Avenue. La corsa procede dunque per Harlem gi\u00f9 per Fifth Avenue e in Central Park. La corsa prosegue per Central Park South dove migliaia di spettatori si radunano per acclamare gli atleti per l'ultimo miglio. A Columbus Circle la corsa rientra nel parco e si conclude fuori dal ristorante Tavern on the Green. Il limite massimo per portare a termine la corsa \u00e8 di 8 ore e 30 minuti dall'inizio che viene dato alle ore 10:10.\nNel 2009 il tempo medio di percorrenza dei corridori \u00e8 stato pari a 4 ore e 20 minuti."}
{"id": "848962", "revid": "1747171", "url": "https://it.wikipedia.org/wiki?curid=848962", "title": "Carlo Gerosa (pittore)", "text": "Biografia.\nEducatosi all'Accademia di Belle Arti di Brera, fu attivo prevalentemente come ritrattista romantico a Milano, ma anche come pittore di scene sacre e immagini devozionali, destinate sia all'interno di chiese, sia ad una committenza privata, soprattutto in Brianza. Sue tele si trovano all'interno della chiesa parrocchiale di Valbrona e alla chiesa di Sant'Agata a Monticello Brianza."}
{"id": "848965", "revid": "287204", "url": "https://it.wikipedia.org/wiki?curid=848965", "title": "Contea di Tuscaloosa", "text": "La contea di Tuscaloosa, in inglese Tuscaloosa County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 194.656 abitanti. Il capoluogo di contea \u00e8 Tuscaloosa. Il nome le \u00e8 stato dato in onore al capo della trib\u00f9 indiana dei Choctaw, Tuskalusa.\nGeografia fisica.\nLa contea si trova nella parte centro-occidentale dell'Alabama. Lo United States Census Bureau certifica che l'estensione della contea \u00e8 di 3.500 km\u00b2, di cui 3.430 km\u00b2 composti da terra e i rimanenti 70 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Tuscaloosa venne costituita il 6 febbraio 1818."}
{"id": "848969", "revid": "18323", "url": "https://it.wikipedia.org/wiki?curid=848969", "title": "Centro belga del fumetto", "text": "Il Centro belga del fumetto (in francese: Centre belge de la bande dessin\u00e9e, neerlandese: Belgisch Centrum voor het Beeldverhaal) \u00e8 un museo di Bruxelles dedicato al mondo dei fumetti. Il centro viene anche familiarmente chiamato \"c\u00e9b\u00e9b\u00e9d\u00e9\" (cio\u00e8 CB-BD: in francese BD, letto \"b\u00e9d\u00e9\" sta per \"bande dessin\u00e9e\", cio\u00e8 \"fumetto\").\nLa sua sede si trova in Rue des Sables/Zabelstraat 20, in un edificio Art Nouveau realizzato nel 1906 da Victor Horta per ospitare i grandi magazzini di tessuti Waucquez. La scelta dell'edificio \u00e8 particolarmente felice in quanto il fumetto e l'art nouveau nascono pi\u00f9 o meno contemporaneamente. Dopo un completo restauro, il Centre belge de la bande dessin\u00e9e ha aperto le porte nel 1989.\nOltre alle sale del museo, che ospitano un'esposizione permanente del fumetto belga, \u00e8 presente anche una sala di lettura stipata di 30.000 titoli in quindici lingue diverse."}
{"id": "848975", "revid": "38120", "url": "https://it.wikipedia.org/wiki?curid=848975", "title": "Duke Fleed", "text": ""}
{"id": "848978", "revid": "729019", "url": "https://it.wikipedia.org/wiki?curid=848978", "title": "Legio XI Claudia", "text": "La Legio XI \"Claudia Pia Fidelis\" fu una legione romana ricostituita da Augusto nel 42 a.C. a partire dall'omonima Legio XI arruolata da Gaio Giulio Cesare. Il simbolo della Legio XI non \u00e8 documentato: potrebbe essere stato il toro, Romolo e Remo allattati dalla lupa, il dio Nettuno.\nStoria.\nEpoca repubblicana.\nIl figlio adottivo di Cesare, Augusto, decise di ricostituire molte delle legioni del padre assassinato, anche con l'intenzione di sottolinearne l'eredit\u00e0: l'XI fu una di queste legioni. Ricostituita nel 42 a.C., l'XI combatt\u00e9 alla battaglia di Filippi, in cui gli assassini di Cesare, Marco Giunio Bruto e Gaio Cassio Longino, furono definitivamente sconfitti. Successivamente fu inviata in Italia, dove sed\u00f2 una rivolta a Perugia, e fu probabilmente coinvolta nella sconfitta di Sesto Pompeo, che controllava la Sicilia, ad opera di Marco Vipsanio Agrippa, per conto di Augusto.\nLa guerra civile tra Augusto e Marco Antonio (32-31 a.C.) vide ovviamente l'XI combattere per Augusto, fino alla decisiva battaglia di Azio.\nEpoca imperiale.\nRimasto l'unico signore della Repubblica romana, Augusto riorganizz\u00f2 le numerose legioni rimaste al suo comando dopo anni di guerre civili: l'XI fu inviata nei Balcani. Dopo la sconfitta nella battaglia di Teutoburgo (9) in cui tre legioni andarono distrutte, Augusto ridispose le legioni rimaste, e l'XI venne inviata a \"Burnum\" (moderna Chistagne) in Dalmazia, a condividere il campo con la VII \"Paterna\". Alcune vessillazioni furono inviate a ricoprire altri ruoli lontano dal campo madre: sono attestate in questo periodo a \"Salonae\" (Spalato) e a Gardun.\nL'imperatore Claudio era stato appena eletto (41), quando il governatore della Dalmazia, Lucio Arrunzio Camillo Scriboniano si rivolt\u00f2, proclamandosi imperatore (42). I soldati della XI e della VII \"Paterna\" rimasero per\u00f2 fedeli all'imperatore della dinastia giulio-claudia e spensero la ribellione: Claudio premi\u00f2 le due leali legioni concedendo loro il titolo \"Claudia Pia Fidelis\" (\"pia e fedele a Claudio\").\nDurante l'Anno dei quattro imperatori, l'XI \"Claudia\" si mise dalla parte del senatore Otone, avversato da Vitellio. Le legioni che li sostenevano si scontrarono a Cremona (prima battaglia di Bedriaco), ma la vessillazione dell'XI giunse in ritardo e Vitellio vinse la battaglia, rimandando indietro la vessillazione senza punirla. Di questa legione si hanno notizie riguardo ad una sua breve permananenza a \"Novae\". Sappiamo che i legionari della \"Claudia\" si schierarono con un altro pretendente, Vespasiano, che alla fine divenne imperatore dopo aver sconfitto Vitellio nella seconda battaglia di Bedriaco.\nImmediatamente dopo l'ascesa al trono Vespasiano dovette fronteggiare la rivolta batava, e l'XI fece parte della vittoriosa spedizione di Quinto Petillo Cereale. La distruzione di quattro legioni, per\u00f2, obblig\u00f2 l'imperatore a ridisporre le proprie truppe, e l'XI si spost\u00f2 a \"Vindonissa\" in Germania superiore, al posto della XXI \"Rapax\", mentre in Dalmazia fu sostituita dalla IIII \"Flavia Felix\".\nDopo aver partecipato a degli scontri sulla riva orientale del Reno nel 73/74, la \"Claudia\" fece parte della spedizione comandata dall'imperatore Domiziano contro i Chatti, avvenuta nell'83. Nel 101 la legione venne trasferita a \"Brigetio\" (Sz\u00f6ny) in Pannonia inferiore; partecip\u00f2 probabilmente alla campagna dacica di Traiano, che port\u00f2 alla conquista della regione (101-106). Poco dopo, prima del 114, l'XI venne spostata a \"Durostorum\" (Silistra) in Mesia inferiore. La legione partecip\u00f2 alla difesa della Crimea, mentre una sua vessillazione fu inviata da Adriano in Giudea in occasione della terza guerra giudaica (132-135).\nLa XI \"Claudia\" si schier\u00f2 fin dall'inizio dalla parte di Settimio Severo, quando il governatore della Pannonia superiore decise di porre con la armi la propria candidatura alla successione di Pertinace (aprile 193). Assieme alla I \"Italica\", l'XI \"Claudia\" combatt\u00e9 contro un altro pretendente, Pescennio Nigro, che fu assediato a Bisanzio. Severo organizz\u00f2 poi una campagna contro i Parti, arrivando a conquistarne la capitale Ctesifonte, ed \u00e8 possibile che l'XI vi abbia partecipato.\nDurante il III secolo, l'imperatore Gallieno dovette affrontare la rivolta di Postumo, signore del cosiddetto Impero delle Gallie. Gallieno riusc\u00ec a mantenere il potere, e premi\u00f2 alcune legioni con titoli come \"VI Pia VI Fidelis\", \"sei volte pia, sei volte leale\", garantendo ad alcune legioni il titolo anche sette volte. La XI ricevette il titolo sei volte, non sette: non \u00e8 noto per quale motivo Gallieno non confer\u00ec il settimo titolo alla legione, cos\u00ec come non \u00e8 noto chi avesse conferito i titoli tra il primo e il quinto.\nFino all'inizio del V secolo l'XI fu di guardia sul Danubio, anche se diverse sotto-unit\u00e0 erano sparse per l'impero. La \"Notitia dignitatum\" registra come il prefetto della \"undecima Claudia\" sia sotto il \"dux Moesiae secundae\" a \"Durostorum\",; sotto lo stesso \"dux\" ci sono anche altre due sotto-unit\u00e0 dell'XI, la \"cohors quinta pedatura superior\" e la \"cohors quinta pedatura inferior\", entrambe a Transmarisca. Sotto-unit\u00e0 dell'XI dovrebbero essere gli \"undecimani\" (una unit\u00e0 comitatense) sotto il \"comes Hispenias\" e quelli (una unit\u00e0 palatina) sotto il \"magister militum praesentalis II\"."}
{"id": "848979", "revid": "1318658", "url": "https://it.wikipedia.org/wiki?curid=848979", "title": "Universit\u00e0 Panth\u00e9on-Assas", "text": "LUniversit\u00e0 Panth\u00e9on-Assas (frequentemente denominata con i nomi \u00ab Assas \u00bb o \u00ab Paris II \u00bb) \u00e8 una delle tredici universit\u00e0 parigine. \u00c8 situata nel quartiere intellettuale di Parigi per antonomasia: il quartiere latino; questo quartiere studentesco corrisponde al V ed al VI \"arrondissement\" della capitale francese.\nPanth\u00e9on-Assas \u00e8 l'erede principale dell'antica facolt\u00e0 di Giurisprudenza dell'Universit\u00e0 di Parigi.\nRinomata per l'eccellenza della facolt\u00e0 di Giurisprudenza, l'universit\u00e0 propone anche dei corsi di gestione delle risorse umane (CIFFOP) e di \"sciences \u00e9conomiques\" (economia).\nL'Universit\u00e0 Paris II ospita anche un cursus di AES (\"Administration Economique et Sociale\") (Amministrazione Economica e Sociale), di Scienze dell'Informazione nonch\u00e9 di Scienze della Comunicazione (ospita l'Istituto francese della stampa).\nDei corsi di Scienze politiche sono anche impartiti in questa antica universit\u00e0 della capitale transalpina."}
{"id": "848980", "revid": "287204", "url": "https://it.wikipedia.org/wiki?curid=848980", "title": "Teatro di verzura", "text": "Il teatro di verzura \u00e8 un elemento tipico dei giardini all'italiana a partire dal XVIII secolo.\nNel periodo della moda delle rappresentazioni teatrali quali svago delle corti, si inizi\u00f2 a costruire veri e propri teatri all'aperto da usare nel periodo estivo che, nel caso di giardini elaborati di ville e palazzi, venivano anche costruiti con la vegetazione.\nEssi venivano chiamati teatri verdi o di verzura perch\u00e9 le quinte, la scenografia e altri elementi erano interamente vegetali, mentre il palcoscenico consisteva di solito in un praticello rialzato. Per la creazione delle quinte si usavano spesso siepi di bosso sagomate; il palcoscenico era poi decorato spesso da statue che magari alludevano ai temi della commedia e della tragedia oppure alla commedia dell'arte."}
{"id": "848981", "revid": "123461630", "url": "https://it.wikipedia.org/wiki?curid=848981", "title": "Bruno Misefari", "text": "All'anagrafe Bruno Vincenzo Francesco Attilio Misefari, era fratello di Enzo (politico calabrese del P.C.I., storico e poeta), di Ottavio (calciatore reggino tra i pi\u00f9 conosciuti nei primi anni del secolo; gioc\u00f2 nella e nel ) e di Florindo (biologo, attivista della \"Lega Sovversiva Studentesca\" e del gruppo \"Bruno Filippi\").\nBiografia.\nGiovent\u00f9.\nDopo aver frequentato la scuola elementare del piccolo paese di nascita in provincia di Reggio Calabria, a undici anni si trasfer\u00ec con lo zio proprio a Reggio Calabria. Gi\u00e0 da adolescente, influenzato dalle frequentazioni di socialisti e anarchici in casa dello zio, partecip\u00f2 attivamente alla fondazione e allo sviluppo di un circolo giovanile socialista (intitolato ad A. Babel, rivoluzionario tedesco dell'Ottocento). Inizi\u00f2 a collaborare al giornale \"Il Lavoratore\", organo della Camera del Lavoro di Reggio Calabria, firmando gli articoli come \"Lo studente\". Collabor\u00f2 nello stesso periodo a \"Il Riscatto\", periodico socialista-anarchico stampato a Messina; e con \"Il Libertario\", stampato a La Spezia e diretto da Pasquale Binazzi. Il 5 marzo 1912, a causa della sua attivit\u00e0 antimilitarista esercitata all'interno del Circolo contro la Guerra italo-turca, fu arrestato e condannato a due mesi e mezzo di carcere per \"\u00abistigazione alla pubblica disobbedienza\u00bb\".\nFu nei due anni successivi che Bruno si convert\u00ec dal socialismo all'anarchia. Ci\u00f2 avvenne soprattutto con la frequentazione (gi\u00e0 dal 1910) da parte di Giuseppe Berti, suo professore di fisica presso l'\"Istituto Tecnico Raffaele Piria\".\nNel 1912 si trasfer\u00ec a Napoli e si iscrisse al Politecnico, dopo avere studiato fisica e matematica alle superiori, e anche per non dispiacere al padre, prosegu\u00ec tali studi. Pes\u00f2 inoltre su questa decisione il fatto che in quegli anni, dopo la tragica distruzione della citt\u00e0 di Reggio Calabria a causa del terremoto del 1908, il lavoro che garantiva le maggiori certezze era proprio quello dell'ingegnere. Nondimeno continu\u00f2 per proprio conto gli studi a lui prediletti: politica, filosofia, letteratura, come aveva fatto fino ad allora. A Napoli si fece subito avanti nell'ambiente anarchico. Il movimento a Napoli contava allora di un centinaio di aderenti.\nNel 1915 si rifiut\u00f2 di partecipare al corso allievi ufficiali a Benevento e fu condannato a quattro mesi di carcere militare. Diserter\u00e0 una seconda volta il 28 settembre 1916, trovando rifugio nella campagna del beneventano in casa di un contadino. Tornato a Reggio Calabria, il 5 marzo 1916 interruppe una manifestazione interventista nella centrale Piazza Garibaldi, salendo sul palco e pronunciando un discorso antimilitarista. Venne per questo motivo arrestato e condotto presso il carcere militare di Acireale; sette mesi dopo venne trasferito presso quello di Benevento. Da l\u00ec riusc\u00ec ad evadere grazie alla complicit\u00e0 di un amico secondino. Fu tuttavia intercettato alla frontiera del confine svizzero; ancora incarcerato, riusc\u00ec nuovamente nella fuga nel giugno del 1917.\nIl 19 giugno 1917 tocc\u00f2 il territorio svizzero, ma i gendarmi lo condussero al carcere di Lugano. Giunte dalla Calabria le informazioni su di lui, essendo un uomo politico, dopo quindici giorni fu lasciato libero con la facolt\u00e0 di scegliere il luogo di residenza. Indic\u00f2 subito Zurigo, dove sapeva di potere rintracciare Francesco Misiano, suo caro amico e noto esponente politico socialista, anche lui accusato di diserzione. A Zurigo trov\u00f2 ospitalit\u00e0 presso la famiglia Zanolli, dove si innamor\u00f2 della giovane Pia, che diventer\u00e0 sua compagna di vita.\nDurante il periodo di esilio in Svizzera, Bruno svolgeva attivit\u00e0 politica tenendo i contatti con Luigi Bertoni e con altri gruppi anarchici elvetici, collaborando anche al giornale: Il Risveglio Comunista Anarchico. Svolse una serie di conferenze in varie citt\u00e0 della Svizzera. Bruno si autoannunciava con un suo pseudonimo anagrammatico Furio Sbarnemi. A Zurigo frequenta la Cooperativa socialista di \"Militaerstrasse 36\" e la libreria internazionale di \"Zwinglistrasse\" gestita dai disertori Giuseppe Monnanni, Francesco Ghezzi e Enrico Arrigoni; in questi ambienti conosce anche Angelica Balabanoff.\nIl 16 maggio 1918 venne arrestato per un complotto inventato dalla polizia. Fu incolpato innocentemente con l'accusa di avere fomentato una rivolta nella citt\u00e0 e di \"\u00abaver fabbricato bombe a scopo rivoluzionario\u00bb\". Con lui furono arrestati diversi attivisti politici, tra i quali lo stesso Francesco Misiano (che fu poi rilasciato perch\u00e9 socialista e non anarchico). Rimase in carcere per sette mesi, e venne poi espulso dalla Svizzera nel luglio 1919. Grazie ad un regolare passaporto per la Germania, ottenuto per ragioni di studio, si rec\u00f2 a Stoccarda. L\u00ec entr\u00f2 in contatto con Clara Zetkin (che gli rilascia una lunga intervista sul movimento rivoluzionario in Germania) e Vincenzo Ferrer. Nell'ottobre nel 1919 pot\u00e9 rientrare in patria, in seguito all'amnistia promulgata dal governo Nitti. Nel dicembre del 1919 \u00e8 a Napoli e poi a Reggio Calabria.\nAnni venti - Il ritorno in Italia.\nIl 1920 fu un periodo intenso per la vita militante di Bruno Misefari. A Napoli partecip\u00f2 come oratore a molte manifestazioni, si prodig\u00f2 a favore dei suoi compagni colpiti dalla repressione, denunci\u00f2 le provocazioni della polizia; tenne numerose conferenze e comizi. Con il dentista anarchico Giuseppe Imondi, stamp\u00f2 alcuni numeri del giornale: L'Anarchia. In autunno fu chiamato a Taranto a svolgere il compito di segretario propagandista presso la locale Camera del Lavoro Sindacale. Tra la fine del 1920 e l'inizio del 1921 ebbe stretti contatti con Errico Malatesta, Camillo Berneri, Pasquale Binazzi, Armando Borghi, Giuseppe Di Vittorio e altri esponenti dell'anarchismo e del sovversivismo italiano. Nel 1921 si impegn\u00f2 su pi\u00f9 fronti per la campagna a favore degli anarchici Sacco e Vanzetti.\nNello stesso periodo (1920-21) fu corrispondente di: Umanit\u00e0 Nova, settimanale anarchico diretto da Errico Malatesta e collabor\u00f2 al periodico: L'Avvenire Anarchico di Pisa.\nNel 1922 Bruno Misefari continu\u00f2 i suoi studi a Napoli con qualche salto a Reggio Calabria con la sua compagna Pia Zanolli (che spos\u00f2 nel 1931). Il 18 agosto 1923 si laure\u00f2 in ingegneria presso il Politecnico di Napoli. Successivamente si iscrisse anche alla facolt\u00e0 di filosofia.\nNonostante l'avvento del fascismo, nel 1924 fond\u00f2 un giornale libertario, \"L'Amico del popolo\", che per\u00f2 dopo il quarto numero fu soppresso dalle autorit\u00e0. Nel primo numero del giornale, Bruno Misefari scrisse un editoriale dal titolo \"Chi sono e cosa vogliono gli anarchici\". Lo scritto \u00e8 l'espressione del suo pensiero libertario:\nDa esperto di geologia, progett\u00f2 per primo in Calabria l'industria del vetro e fond\u00f2 nel 1926 a Villa S.Giovanni, la prima vetreria in Calabria (Societ\u00e0 Vetraria Calabrese). In quegli stessi anni sub\u00ec per\u00f2 persecuzioni continue da parte del regime. Fu cancellato dall'Albo di categoria e non pot\u00e9 pi\u00f9 firmare progetti. Gli venne mossa l'accusa di avere \u00ab\"attentato ai poteri dello Stato, per il proposito di uccidere il re e Mussolini\"\u00bb. Fu prosciolto dopo venticinque giorni di carcere.\nAnni trenta.\nNel 1931, la polizia ravvis\u00f2 in un discorso di commemorazione durante il funerale di un amico (tra l'altro un industriale fascista, Giuseppe Zagarella) un'ispirazione anarchica e pertanto lo propose per l'assegnazione al confino. Il 31 marzo 1931 fu arrestato, in carcere si spos\u00f2 con Pia Zanolli, in luglio fu inviato per il confino, prigioniero a Ponza. Tuttavia sembra che tale provvedimento fosse stato determinato da altri motivi. Misefari, che era ingegnere minerario, si era attivamente impegnato nello sfruttamento su larga scala di giacimenti di quarzo, materia prima per l'industria vetraria, che fino a quell'epoca dipendeva, in gran parte, dai silicati stranieri. Assunto come direttore tecnico della Societ\u00e0 Vetraria Calabrese (di cui era stato finanziatore e Presidente il succitato Zagarella) egli si era dovuto ben presto scontrare con l'assenteismo e l'inettitudine del consiglio di amministrazione che si schier\u00f2 contro di lui con l'intenzione di eliminarlo in qualsiasi modo, ricorrendo anche ad espedienti politici. Giustizia e Libert\u00e0, in un articolo anonimo datato 21 dicembre 1933 dal titolo \u00abPolitica e affarismo. Il caso di un ingegnere libertario\u00bb, attribuisce la causa del confino alle manovre dei suoi ex soci. Durante il confino stringe amicizia con Domizio Torrigiani, Gran Maestro del Grande Oriente d'Italia, il quale lo affilia alla Massoneria. Misefari entra far parte della neo costituita loggia \"Carlo Pisacane\", insieme ad altri 11 confratelli, fra cui lo stesso Torrigiani.\nL'amnistia del decennale del fascismo lo liber\u00f2 dal confino dopo due anni. Ma tornato in Calabria vide il vuoto intorno a s\u00e9; scrive infatti a sua moglie: \"Amnistiato s\u00ec, per\u00f2 a quale prezzo: la salute sconquassata, senza un soldo, senza prospettive per l'avvenire\". Nel novembre del 1933 gli viene diagnosticata l'esistenza di un tumore alla testa. Nel 1934 va e viene con la moglie da Zurigo a Reggio Calabria. Nel 1935 riesce a trovare il capitale necessario per l'impianto di uno stabilimento per lo sfruttamento della silice a Davoli (in provincia di Catanzaro).\nNel 1936 le sue condizioni di salute peggiorano a causa del tumore. Il 12 giugno 1936 perde conoscenza, viene ricoverato in stato gravissimo nella clinica romana del Senatore Giuseppe Bastianelli, e l\u00ec si spense la sera stessa.\nIl pensiero.\nBruno Misefari, ancora ragazzo, studente, cominci\u00f2 a ribellarsi contro l'ingiustizia del mondo che lo circondava: Palizzi Superiore, un paese tra i monti dove il castello feudale dei signori locali dominava la valle, dove si ammucchiavano piccole e povere case desolate di contadini. E si ribell\u00f2 a quel mondo, costruito secondo quell'immagine topografica che portava impresso nella memoria: sopra, chi comanda e non lavora, sotto, chi subisce e lavora. E ancora ragazzo cominci\u00f2 a sognare un mondo in cui quella gerarchia fosse sovvertita prima, distrutta poi. Poteva scegliere di ispirarsi al socialismo marxistico o al socialismo libertario. Del primo apprezzava l'analisi dell'antagonismo tra le classi, ma mostrava perplessit\u00e0 circa i mezzi proposti dalla diagnosi marxistica per fronteggiare il pericolo di una rivincita dell'avversario di classe. Inclin\u00f2 perci\u00f2 verso il socialismo libertario.\nLa scelta della diserzione fu coerente con il suo obiettivo di combattere non la guerra degli stati, ma a fianco degli oppressi di tutto il mondo contro il loro nemico, tenendo alta la bandiera dell'internazionalismo. Pur sottoposto senza tregua alla persecuzione della polizia e all'inquisizione della magistratura, fu sempre al suo posto accanto a coloro che lavoravano e soffrivano. Come ogni rivoluzionario sincero e coerente, pag\u00f2 col carcere e col confino la sua fede in un ideale.\nChi sono gli anarchici.\nSecondo Bruno Misefari, essere anarchici voleva dire per prima cosa proclamare, contro ogni violenza, l'inviolabilit\u00e0 della vita umana. Inoltre significava lottare per l'abolizione della propriet\u00e0 privata e a favore della socializzazione dei mezzi di produzione e di scambio. Proprio per questo gli anarchici sono, di fondo, dei socialisti. A questo esperimento di vita sociale andava affiancata la lotta contro lo Stato, che ne impediva la realizzazione. E la lotta contro lo Stato non poteva essere vittoriosa se non con la rivoluzione. Dunque gli anarchici sono socialisti, antistatali e rivoluzionari. Elemento fondamentale della lotta, secondo Misefari, era l'allargamento di essa alla sfera internazionale. \u00c8 comunque una lotta che non si fa violenta. Misefari \u00e8 fortemente pacifista, contrario all'uso della forza e della violenza armata. L'anarchico \u00e8 inoltre antireligioso: la religione infatti \u00e8 considerata \"fattore di abbrutimento per l'umanit\u00e0\".\nAntimilitarismo.\nPer Misefari la guerra \u00e8 pura barbarie, speculazione capitalistica consumata in nome dello Stato.\nReligione.\nLa religione \u00e8 considerata come un anestetico delle facolt\u00e0 critiche della mente umana. Sarebbe proprio la religione a imprigionare le energie morali dell'uomo, a inebetire lo spirito critico e di riflessione. Perci\u00f2 i popoli pi\u00f9 religiosi sarebbero i meno progrediti e i pi\u00f9 afflitti dalla tirannia, mentre, laddove la religione sparisce, l\u00ec \u00e8 florida la libert\u00e0 e il benessere.\nLa Donna.\n\u00c8 forte nel pensiero di Misefari la volont\u00e0 di sottolineare l'uguaglianza sociale tra uomo e donna. In anni difficili e lontani dalle battaglie del femminismo di met\u00e0 Novecento, egli afferma che la donna nobilita e abbellisce la condizione di vita umana. \u00c8 dovere della donna lottare per risollevarsi da una condizione di inferiorit\u00e0, che \u00e8 tale in virt\u00f9 di un \"delitto sociale\" e non dovuta a leggi di natura.\nArte.\nMisefari vive di sogni, di ideali. Nella sua concezione non esiste un artista, che sia poeta, filosofo, persino scienziato, che si sia mai messo al servizio della menzogna. Se tutti potevano essere vili, un artista non poteva.\n\"Poesia composta nel 1912 da Bruno Misefari:\"\nFALCO RIBELLE\nOpere complete.\nEntrambi i testi sono stati pubblicati postumi sotto lo pseudonimo Furio Sbarnemi."}
{"id": "848982", "revid": "36426", "url": "https://it.wikipedia.org/wiki?curid=848982", "title": "Teatrino di verzura", "text": ""}
{"id": "848984", "revid": "547034", "url": "https://it.wikipedia.org/wiki?curid=848984", "title": "Prefettura di Bassar", "text": "La prefettura di Bassar \u00e8 una prefettura del Togo situato nella regione di Kara con 119.717 abitanti al censimento 2010. Il capoluogo \u00e8 la citt\u00e0 di Bassar."}
{"id": "848985", "revid": "9", "url": "https://it.wikipedia.org/wiki?curid=848985", "title": "Paris 2", "text": ""}
{"id": "848998", "revid": "2168404", "url": "https://it.wikipedia.org/wiki?curid=848998", "title": "Fabrizio Fornaci", "text": "Biografia.\nAttivo da anni nel campo delle musiche di commento, colonne sonore e sigle, ha composto per trasmissioni televisive quali \"Geo &amp; Geo\" (oltre 100 documentari), \"La grande storia\", \"Sereno variabile\", nonch\u00e9 per la serie \"Sensualit\u00e0 a corte\" di Marcello Cesena all'interno dei programmi \"Mai dire...\". della Gialappa's Band.\nPer il cinema ha realizzato le colonne sonore di oltre 20 film del regista Joe D'Amato ed ha composto brani per altri film, tra i quali \"Non ho sonno\" di Dario Argento.\nNell'ambito della discografia, ha curato produzioni artistiche e arrangiamenti per vari artisti, tra cui il cantautore Stefano Rossi Crespi (CD \"Vola via\").\nNel 2006 ha vinto il \"disco d\u2019oro\" con il brano \"Christmas 3\" cantato dal gruppo Neri per Caso interpretato successivamente anche da Antonella Ruggiero.\nCollegamenti esterni.\nhttp://www.fabriziofornaci.com"}
{"id": "848999", "revid": "287204", "url": "https://it.wikipedia.org/wiki?curid=848999", "title": "Annales (Ennio)", "text": "Gli Annales erano un poema epico scritto dall'autore latino Quinto Ennio che raccontava, come suggerisce il titolo, la storia di Roma \"anno per anno\", dalle origini fino al 171 a.C. Ci sono pervenuti in forma incompleta (circa 650 versi su 30.000).\nComposizione.\nQuest'opera impegn\u00f2, secondo alcuni, gran parte della vita del poeta, dal suo arrivo a Roma (203 a.C.) fino alla morte (169 a.C.), mentre altri ritengono che essa sia stata composta in circa venti anni o anche meno.\nSul numero dei libri, poi, bisogna notare la somiglianza con la tradizione omerica: sia l\"Iliade\" che l\"Odissea,\" infatti, sono composti da ventiquattro libri, appunto un multiplo di sei, anche se il parallelo sembra essere pi\u00f9 tardo rispetto all'ideazione, essendo il poema precedentemente conclusosi al XV libro. Lo provano le parole di Gellio e soprattutto Plinio, il quale ci dice che il poeta aggiunse il XVI libro impressionato dal coraggio di due fratelli durante la II guerra punica.\nIl fatto che gli \"Annales\" comprendessero ben diciotto libri e che il poeta li pubblicasse progressivamente a gruppi di sei (esadi) o di tre libri (triadi) indurrebbe ad accordare credito all'arco di tempo pi\u00f9 esteso. Gli studiosi pi\u00f9 recenti propendono, invece, ad assegnare l\"opus maximum\" di Ennio alla vecchiaia e ci\u00f2 per vari motivi, tra i quali la maturit\u00e0 dello stile e della lingua.\nStruttura.\nStante l'estrema brevit\u00e0 di molti frammenti, \u00e8 difficile mettere in ordine la trama dell'opera e precisare il contenuto di ogni libro. \nProemio\u02d0 il sogno.\nTutta l'opera era preceduta da un proemio, in cui Ennio invocava le Muse greche (che abitavano l'Elicona e il monte Olimpo) e non le Camene italiche:\nIl poeta narrava, poi, che gli era apparsa in sogno l'anima di Omero e che gli avesse detto di essersi incarnato prima nel corpo di un pavone (simbolo dell'immortalit\u00e0 dell'anima) e infine nel corpo del poeta, affinch\u00e9 come nuovo Omero cantasse ai Latini la vicenda epica di Roma. Nel sogno Omero esponeva, quindi, ad Ennio il mistero della metempsicosi:\nIl tema del sogno \u00e8 un topos letterario molto ricorrente, a partire da Esiodo, che nella \"Teogonia\" raccontava di aver incontrato alle pendici dell'Elicona le Muse, che, dopo averlo istruito nell'arte del canto, gli avevano fatto dono di un ramo di alloro, proclamandolo poeta. Ennio, inoltre, ricalca l'utilizzo del sogno dal prologo degli \"Aitia\" di Callimaco - ma in questo era adoperato semplicemente come espediente narrativo volutamente finto e labile, poich\u00e9 il suo scopo era solo tenere insieme i fili della narrazione - mentre nell'autore romano il sogno appare come reale, concreta investitura come \"alter Homerus\".\nIl poema.\nAd ogni buon conto, i libri I-III trattavano la preistoria di Roma, dalle origini troiane fino alla guerra tarantina, trattando, probabilmente, anche le istituzioni della \"res publica\".\nL'inizio della narrazione era dato dalla caduta di Troia, quando Venere appare a Enea e ai suoi compagni, cercando di persuadere Enea a obbedire ad Anchise e a ritirarsi sul monte Ida. Enea e i suoi seguaci arrivano a Laurento nel Lazio, dove Enea genera, tra gli altri figli, Ilia. Dopo la morte di Enea, Ilia, violata da Marte, d\u00e0 alla luce Romolo e Remo e Amulio, suo zio, che ha usurpato il trono, ordina che Ilia sia gettata nel Tevere, al cui dio Ilia viene sposata. A questo punto, durante un concilio degli dei per decidere la sorte dei gemelli, Giove predice a Marte che solo uno dei suoi figli sar\u00e0 deificato. Romolo e Remo, intanto, allattati da una lupa e salvati dai pastori, crescono e prendono l'iniziativa, uccidendo Amulio\u02d0 a quel punto, Romolo fonda la citt\u00e0 di Roma. Dopo aver sconfitto i Sabini, Romolo celebra giochi e balli pubblici e, effettuato il ratto delle Sabine, Ersilia fa da mediatore tra i Romani e i Sabini. Dopo la scomparsa del re e della regina, Romolo ed Ersilia sono venerati dai Romani. \nNel libro successivo, erano narrati i regni di Numa Pompilio (con l'istituzione delle pratiche religiose e civili e il matrimonio tra Numa e la ninfa Egeria), Tullo Ostilio (con il celebre duello tra Orazi e Curiazi e la conseguente distruzione di Alba Longa) ed Anco Marcio (tra l'altro fondatore di Ostia e del suo porto). \nIl libro III narrava i regni di Tarquinio Prisco, Servio Tullio e Tarquinio Superbo e lo stabilimento della Repubblica dopo il suicidio di Lucrezia, mentre i libri IV-V riportavano la storia della prima Repubblica, probabilmente fino all'invasione gallica del 390 a.C., le guerre sannitiche e l'ascesa di Pirro. \nIl libro VI era dedicato al racconto delle guerre contro Pirro, presentato in termini nobili ed eroici per mettere in risalto il valore romano, mentre i libri VII-IX contenevano la trattazione delle guerre puniche, di cui la prima, gi\u00e0 narrata da Nevio, era molto sacrificata e la seconda riceveva, invece, grande risalto. A tal proposito, nel libro VII era presente un secondo proemio, nel quale Ennio dava pi\u00f9 spazio alle divinit\u00e0 della poesia, le Muse, per discutere di problemi di poetica, criticando i versi rozzi del saturnio (allusione a Nevio):\nDunque il poeta dichiarava di conoscere solo lui la vera arte, quella fondata sulla \"doctrina\", ispiratagli dalle Muse e indicatagli in sogno da Omero, e si professava \"dicti studiosus\", cio\u00e8 quello che in greco si direbbe \"philologos\", colui che ha una preparazione linguistica e letteraria.\nI libri X-XV contenevano i fatti concernenti la guerra siriaca contro Antioco e le vicissitudini romane in Etolia. Qui, l'originale conclusione del poema insisteva sul riposo del poeta rudino:\nInfine, i libri XVI-XVIII (la cosiddetta \"aggiunta\" di cui si \u00e8 detto) giungevano fino alla guerra istriana del 178 a.C., narrando i fatti pi\u00f9 vicini al tempo del poeta e alla sua morte.\nAnalisi critica.\nNel poema, stante il suo stato estremamente frammentario, non \u00e8 facile rintracciare un unico motivo ispiratore, anche se il filo conduttore di tutta l'opera \u00e8, ovviamente, Roma. Proprio sulla missione civilizzatrice di Roma si incentra il patriottismo di Ennio, fondato sui valori dell'uomo e della civilt\u00e0, prima ancora che sulla guerra. \nLa romanit\u00e0 di Ennio, infatti, non risiede soltanto nella celebrazione di Roma, bens\u00ec poggia anche sulla concezione dell'arte e sugli espedienti poetici. &lt;br&gt;Egli adott\u00f2 un nuovo verso, l'esametro dattilico, utilizzato dall'epica greca in et\u00e0 omerica, ma sconosciuto alla poesia romana. Non furono pochi gli ostacoli da superare per piegare al nuovo metro la lingua latina, ma l'uso sapiente che Ennio stesso seppe fare del nuovo metro testimonia il suo desiderio di una spinta fortemente innovatrice nel gusto ancora rozzo dei Romani."}
{"id": "849010", "revid": "63945", "url": "https://it.wikipedia.org/wiki?curid=849010", "title": "These Are the Days of our Lives", "text": ""}
{"id": "849012", "revid": "123104185", "url": "https://it.wikipedia.org/wiki?curid=849012", "title": "Ritardo a leva", "text": "Il Ritardo a leva (\"Lever-delayed blowback\") \u00e8 una miglioria apportata al sistema massa battente, per l'espulsione del bossolo e la ricarica di una nuova cartuccia delle armi semi-automatiche ed automatiche. \nPrincipio.\nL'otturatore \u00e8 composto da tre pezzi: la parte anteriore, la leva di collegamento e la parte posteriore, avente una massa maggiore della prima.\nAll'atto dell'esplosione della carica presente nella cartuccia, la pressione dei gas di combustione comincia a spingere indietro l'otturatore. \nA fare da contrasto a questo movimento, come nel sistema base, c'\u00e8 la molla di recupero. \nIl movimento della parte anteriore dell'otturatore si trasmette alla leva, che a sua volta lo trasmette alla parte posteriore, la quale comincia ad arretrare anch'essa, ma con un'accelerazione maggiore, dovuta al rapporto di moltiplicazione generato dalla leva, che ha il suo fulcro in una scanalatura praticata nel castello. Una volta che l'otturatore ha superato un determinato punto, la leva si svincola e tutto l'insieme arretra solidalmente, fino alla compressione completa della molla e la successiva espulsione del bossolo. Da questo punto in poi l'otturatore riparte in avanti, spingendo nella camera di scoppio una nuova cartuccia.\nIl ritardo \u00e8 quindi basato sull'aumento della l'inerzia della massa retrostante all'otturatore generata dalla presenza della leva, ovviamente sfavorevole (leva del III tipo). Inoltre il fatto che l'otturatore arretrando 'si allunghi', fa comprimere maggiormente la molla aumentando ancora di pi\u00f9 la forza di contrasto.\nCaratteristiche.\nFu inventato nel 1930 dall'ungherese Pal Kirali che lo impieg\u00f2 per la mitraglietta Danuvia 43M.\n\u00c8 impiegato (con successo) nel FAMAS, il fucile d'assalto dell'Esercito francese."}
{"id": "849017", "revid": "247222", "url": "https://it.wikipedia.org/wiki?curid=849017", "title": "Debout Kongolaise", "text": ""}
{"id": "849018", "revid": "2066430", "url": "https://it.wikipedia.org/wiki?curid=849018", "title": "Amaury Nolasco", "text": "Biografia.\nNolasco \u00e8 nato a Porto Rico da genitori dominicani ed ha studiato biologia presso l'Universit\u00e0 di Porto Rico: inizialmente non pensava di diventare attore fino a quando si trasfer\u00ec a New York e si iscrisse all'American British Dramatic Arts School. Non molto tempo dopo inizi\u00f2 ad apparire in alcune serie americane tra cui \"Arli$$\", \"CSI - Scena del crimine\" e \"E.R. - Medici in prima linea\". Il suo primo ruolo in un film fu quello di Orange Julius in \"2 Fast 2 Furious\", mentre il ruolo pi\u00f9 importante fu in \"Transformers\", uscito nell'estate del 2007. Altro ruolo che determin\u00f2 il suo successo, e per cui divent\u00f2 noto al pubblico, fu quello nella serie televisiva Prison Break a partire dal 2005.\nDoppiatori Italiani.\nNelle versioni in italiano dei suoi film, Amaury Nolasco \u00e8 stato doppiato da:"}
{"id": "849019", "revid": "93556", "url": "https://it.wikipedia.org/wiki?curid=849019", "title": "Abdicazione", "text": "L'abdicazione \u00e8 l'abbandono volontario del potere da parte di un sovrano (dal latino \"abdicatio\", 'rinunciare'. \"Ab\": 'da'; \"dicare\": 'dichiarare').\nOggi la parola si usa in caso di rinuncia al trono compiuta da un monarca. Nel caso di una carica diversa si parla oggi di \"dimissioni\".\nGeneralit\u00e0.\nL'abdicazione pu\u00f2 avere valore personale: \u00e8 il caso ad esempio del re Vittorio Emanuele III, che rinunci\u00f2 al trono in favore del figlio Umberto II di Savoia.\nIn altri casi, la rinuncia vale anche per gli eredi alla corona: cos\u00ec fu ad esempio nel caso del sovrano Guglielmo II di Germania, mentre la semplice rinuncia al trono da parte di un successore non viene considerata come abdicazione.\nDato che una carica era legata non solo a poteri, ma anche a doveri, in passato il sovrano non aveva sempre la facolt\u00e0 di abdicare; possibili ostacoli erano il giuramento prestato e il ruolo \"sacro\" del sovrano, ritenuto essere investito da Dio di quella carica.\nElenco di abdicazioni famose.\nFamose nella storia furono le abdicazioni di:\nNonostante egli avesse abdicato in favore di suo figlio, quest'ultimo fu imperatore dei Francesi \"de iure\" dal 22 giugno al 7 luglio del 1815.&lt;br&gt;\nTrascorse i suoi ultimi anni in esilio sull'isola britannica di Sant'Elena.\nCasi recenti di abdicazione.\nIn tempi recenti, si ricorda, oltre a quello di papa Benedetto XVI, il caso di Jean di Lussemburgo: salito al trono in seguito all'abdicazione della madre Charlotte nel 1964, rimase sovrano fino alla propria abdicazione nel 2000 pronunciata in favore del figlio Henri. Simili considerazioni riguardano la famosa Guglielmina dei Paesi Bassi, che regn\u00f2 tra il 1889 ed il 1948 lasciando poi il trono a Giuliana che abdicava a sua volta nel 1980 in favore della figlia Beatrice, la quale a sua volta decise nel 2013 di abdicare in favore del figlio Guglielmo Alessandro dei Paesi Bassi.\nPoi tocc\u00f2 all'emiro del Qatar Hamad bin Khalifa al-Thani abdicare il 25 giugno 2013 in favore del figlio Tamim bin Hamad al-Thani; e nel luglio dello stesso anno il re Alberto II del Belgio in favore del figlio Filippo del Belgio.\nIl re Juan Carlos di Spagna annunci\u00f2 la sua abdicazione in favore del figlio il principe delle Asturie Felipe il 2 giugno 2014 ed effettiva il 19 giugno.\nNel maggio 2019 \u00e8 l'imperatore del Giappone Akihito ad abdicare in favore del figlio Naruhito.\nAbdicazione di un papa.\nNel caso delle dimissioni di un papa, si parla pi\u00f9 precisamente di \"rinuncia all'ufficio di romano pontefice\". Secondo il diritto canonico, un pontefice pu\u00f2 abdicare senza il consenso del Collegio dei Cardinali. Quello del pontificato \u00e8 chiaramente un caso particolare, dato che la carica non \u00e8 ereditaria come quella di un nobile e inoltre ha un valore sacrale assai maggiore di un semplice monarca. Celebre fu il ritiro di papa Celestino V nel 1294: prima dell'abdicazione di papa Benedetto XVI nel 2013 rimase un caso isolato di rinuncia volontaria; altre abdicazioni papali avvennero in seguito ad un esilio, alla presenza di pi\u00f9 papi oppure ad altre forme di pressione: si tratta dei casi di papa Clemente I nel 97, papa Ponziano nel 235, papa Silverio nel 537, papa Benedetto IX nel 1045, papa Gregorio VI nel 1046 e di papa Gregorio XII nel 1415. L'ultima abdicazione di un papa, in ordine di tempo, risale al 28 febbraio 2013, giorno in cui papa Benedetto XVI ha lasciato il soglio pontificio.\nAbdicazione nel diritto romano.\nIl termine latino di \"abdicatio\" indicava un insieme di rinunce molto pi\u00f9 ampio rispetto a quello indicato oggi con il termine di abdicazione. Comprendeva in genere la rinuncia a un diritto oppure a una cosa, si suppone anche all'esercizio della patria potestas.\nA quella che sarebbe diventata l'accezione moderna della parola si avvicinava l'abdicazione di un \"magistratus\" romano, quindi le dimissioni della persona investita della carica di governare."}
{"id": "849022", "revid": "1522738", "url": "https://it.wikipedia.org/wiki?curid=849022", "title": "Tecna", "text": ""}
{"id": "849023", "revid": "174925", "url": "https://it.wikipedia.org/wiki?curid=849023", "title": "Morfologia fogliare", "text": ""}
{"id": "849027", "revid": "1226", "url": "https://it.wikipedia.org/wiki?curid=849027", "title": "Setta religiosa", "text": ""}
{"id": "849029", "revid": "36426", "url": "https://it.wikipedia.org/wiki?curid=849029", "title": "Villa Il Pavone", "text": "Villa il Pavone \u00e8 una villa di Siena, situata in via Enea Silvio Piccolomini 32.\nStoria e descrizione.\nNel 1825 Mario Bianchi Bandinelli chiam\u00f2 l'architetto senese Agostino Fantastici per progettare un nuovo complesso comprendente villa, giardino e fabbriche annesse, al posto del preesistente Palazzo del Pavone, attribuito a Francesco di Giorgio. \nL'accesso alla villa avviene attraverso un cancello sorretto da due pilastri sormontati da sfingi, opera di Luigi Magi. \nIl piccolo fabbricato della villa, ampliato in tempi recenti, \u00e8 a pianta quadrata e si sviluppa su due piani. Una breve scalinata introduce, sul fronte principale, ad un portico con colonne tuscaniche sormontata da una terrazza. A fianco del villino si trova una limonaia neoquattrocentesca in cotto, delimitata da alti semipilastri con capitelli corinzi. \nIl giardino di gusto romantico, uno dei primi costruiti nel territorio senese, costituisce un esempio rappresentativo per la sua unitariet\u00e0. Questo, posto di fronte alla villa e delimitato da un boschetto sul lato ovest, \u00e8 attraversato da percorsi sinuosi dove si aprono vedute verso tre manufatti di pregevole fattura: una loggetta dorica, con.la funzione di kaffeehaus, che si affaccia sulla Via Cassia, una simbolica piramide-sepolcreto e una grotta-ipogeo. \nLa grotta, che si affaccia su un laghetto, \u00e8 costruita ad imitazione di un ipogeo etrusco in blocchi di tufo. All'interno due cunicoli scavati portano ad una sala rettangolare in mattoni, con volta a botte, in cui si apre lateralmente un altro vano. \nAttualmente la villa ospita una casa di cura per anziani ed \u00e8 visitabile su richiesta."}
{"id": "849037", "revid": "31789", "url": "https://it.wikipedia.org/wiki?curid=849037", "title": "Villa Celsa", "text": "Villa Celsa si trova a Sovicille, in provincia di Siena.\nStoria.\nInizialmente sorto come castello, baluardo difensivo della repubblica di Siena sulla Montagnola Senese, fu trasformato nel Cinquecento in residenza per iniziativa del proprietario Mino Celsi. Da questa famiglia senese, estintasi precocemente, \u00e8 probabile che derivi quindi il suo nome. Il restauro cinquecentesco \u00e8 sicuramente attribuibile all'architetto Baldassarre Peruzzi, per l'esistenza di un disegno, che descrive la cappella circolare e la sistemazione dei muri di terrazzamento. L'architettura del cortile ha inoltre i caratteri propri delle opere peruzziane. \nNel maggio del 1554, durante la Guerra di Siena, il complesso fu severamente danneggiato dalle truppe imperiali, fiorentine e spagnole del Marchese di Marignano. Appena dopo la resa di Siena il suo proprietario fu sospettato di cospirare contro i Medici, poich\u00e9 aderiva ad un ristretto gruppo di protestanti, che si manteneva segreto, raccolto attorno ai Sozzini. Durante il XVII secolo, contemporaneamente al restauro del fabbricato, venne iniziato il progetto, dai de' Vecchi, degli ampi giardini, espressione della cultura barocca. Nel 1802 subentrarono nella propriet\u00e0 i Chigi, ai quali si devono alcune trasformazioni tardo-ottocentesche della residenza di carattere neogotico, ma limitate al prospetto posteriore e che non inficiano l'aspetto monumentale della facciata principale, rimasto intatto. \nUn ulteriore restauro della dimora e del giardino si deve ai principi Aldobrandini, proprietari di Celsa dai primi del Novecento.\nDescrizione.\nNonostante numerosi interventi subiti nel corso dei secoli, l'edificio e il suo contesto paesaggistico conservano il loro carattere cinquecentesco, mantenendo intatta dell'antico castello medievale soltanto la torre d'angolo sud. La villa racchiude al suo interno un cortile di forma triangolare, dalle raffinate proporzioni classiche, correlate al castello di Belcaro, anch'esso modificato da Baldassarre Peruzzi: il cortile \u00e8 delimitato a valle da un muro in cui si aprono tre portali, chiusi da elaborate cancellate, che attraverso una rampa immettono sul largo terrazzamento di accesso, che raccorda le varie parti dell'assieme monumentale.\nIl giardino.\nL'accesso alla villa, un viale alberato, sfocia nel terrazzamento principale, coronato dall'edificio della cappella circolare, di ispirazione classica, dovuto al Peruzzi. Percorrendolo, su di un lato sorge la villa, e di fronte si pu\u00f2 godere della vista del giardino all'italiana, disposto su un terrazzamento inferiore, cui si accede tramite una cancellata inquadrata da colonne con alla sommit\u00e0 grandi vasi decorativi. Questo giardino all'italiana, che con il suo complicato disegno e apparato architettonico costituisce un insieme di grande effetto scenografico, \u00e8 tipicamente costituito da aiuole bordate con bossi potati, in cui un ruolo di preminenza \u00e8 riservato alle piante di agrumi, coltivate in grandi conche di terracotta. Il \"parterre\" \u00e8 compreso tra un magazzino e una piccola limonaia, tra loro speculari, in cui trovano riparo durante la stagione invernale le conche dei limoni. Otto aiuole bordate da siepi di bosso riproducono lo stemma degli Aldobrandini, composto da una stella e da un rastrello, con un sapiente uso di ghiaia colorata, inclusi minerali di rame, che fanno risaltare il contrasto cromatico, uno dei pochi esempi superstiti di \"broderie\" barocca in Toscana. Sul muro di fondo, in asse con la cancellata d'ingresso, \u00e8 situata una grande peschiera semicircolare (circondata da una bassa balaustra in travertino, che richiama analoghe decorazioni sul corpo della villa) che funge da belvedere. Dalla vasca si pu\u00f2 ammirare il panorama sulla valle incorniciato da due colonne laterali. \nProseguendo il cammino, il terrazzamento, attraverso un percorso delimitato da siepi di cipresso potate a forma di parapetti ondulati, sfocia in una radura con prospettive paesaggistiche da giardino di gusto inglese, per poi raggiungere una grande peschiera semicircolare, con alle spalle un \"selvatico\" di lecci, che costituisce l'unico episodio dell'incompiuto grandioso giardino barocco. La peschiera \u00e8 caratterizzata sul lato curvo da una cortina di muro a catena, scandita da balaustre a colonnine che si alternano a vasi. Questi segnano anche l'incontro delle volute sotto le quali, su uno sfondo di pietra spugnosa, sono poste statue a rilievo di divinit\u00e0 marine e draghi. \nNell'area retrostante il bosco di lecci \u00e8 percorso da viali radiali che si dipartono dalla peschiera e si ricongiungono attraverso altri due percorsi concentrici. Nel bosco di lecci \u00e8 presente un piccolo \"casino di piacere\" cilindrico, affrescato internamente. Fa da sfondo ad uno dei due viali laterali una nicchia centinata, in pietra spugnosa, che contiene un bassorilievo in marmo raffigurante la \"nascita di Ges\u00f9\". All'estremit\u00e0 del viale centrale si trova un'altra nicchia contenente una lastra con un'iscrizione."}
{"id": "849041", "revid": "1652635", "url": "https://it.wikipedia.org/wiki?curid=849041", "title": "Sandy Marton", "text": "Prodotto da Claudio Cecchetto, ebbe un breve periodo di grande popolarit\u00e0 negli anni ottanta in Italia ed in altri paesi europei, come interprete del genere italo-disco, con la hit \"People from Ibiza\" e altri singoli di minor successo.\nBiografia.\nOrigini.\nFiglio del console iugoslavo in Italia, si trasferisce a Milano negli anni settanta.\nAnni 1980: esordio e successo.\nAlto e di bell'aspetto, nel 1982 viene notato dal talent scout Claudio Cecchetto nella discoteca \"Primadonna\" di Milano. Intuendone le potenzialit\u00e0 commerciali come \"teen idol\", Cecchetto lo mette sotto contratto e lo fa esordire l'anno successivo con lo pseudonimo \"M. Basic\", col singolo intitolato \"Ok Run\"; il brano sar\u00e0 utilizzato come \"jingle\" nella pubblicit\u00e0 della console Philips Videopac.\nNel 1984, con il nome definitivo \"Sandy Marton\", Cecchetto lo lancia ufficialmente sul mercato discografico con il singolo dance in lingua inglese \"People from Ibiza\", composto dallo stesso Marton. Il suo look attentamente studiato - capello biondo fluente con l'onda sull'occhio, tastiera elettronica a tracolla, giacche extra-large- lo rende immediatamente riconoscibile e Marton diventa un idolo per le ragazzine. Il brano spopola in discoteca e scala le classifiche italiane fino a raggiungere la prima posizione, diventando uno dei tormentoni dell'estate 1984 e sicuramente la sua hit pi\u00f9 celebre.\nNell'anno seguente conferma la sua popolarit\u00e0 in classifica e nelle discoteche realizzando altri due singoli di successo dello stesso genere come \"Camel by Camel\" e \"Exotic &amp; Erotic\"; l'accorta produzione di Cecchetto lo piazza fra gli ospiti pi\u00f9 assidui del \"Festivalbar\" di Vittorio Salvetti, trasmesso in televisione da Canale 5, e l'anno successivo esce il suo primo album, \"Modern Lover\", trainato dal singolo omonimo, che raggiunge il settimo posto nelle classifiche italiane. Visto il successo del cantante, Cecchetto fonda la casa di produzione Marton Corporation e l\u2019etichetta discografica Ibiza Records.\nNegli anni seguenti pubblica un'altra manciata di singoli, sebbene di minor successo (\"Love Synchronicity\" nel 1987, \"La Paloma Blanca\" nel 1989).\nDivenuto insofferente alle regole dello \"show-biz\" e alla gestione professionale della sua carriera da parte dei produttori, il suo spirito nomade prende il sopravvento e alla fine del decennio abbandona il mondo della musica per trasferirsi in Spagna, diventando una delle tante meteore degli anni ottanta.\nAnni 1990.\nRitiratosi a vita privata nell'isola di Ibiza, a cui deve la sua popolarit\u00e0, tenta un occasionale ritorno sulle scene nel 1996 con un secondo - ed ultimo- album, \"Erase una Vez\", senza ottenere grandi riscontri.\nNel 1998, ospite della trasmissione di Italia Uno \"Meteore\", condotta da Gene Gnocchi e Giorgio Mastrota, realizza un piccolo \"scoop\" riuscendo ad intervistare Bettino Craxi durante l'esilio di Hammamet (Tunisia). Fra le altre interviste realizzate per lo stesso programma, si ricorda quella alla collega Tracy Spencer, anche lei molto popolare negli anni ottanta, scovata a Londra.\nAnni 2000.\nNel 2001 partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta \"People From Ibiza\" ed arriva in semifinale.\nNel 2005 partecipa alla terza edizione del \"reality show\" televisivo di Rai 2 \"L'isola dei famosi\", partita il 21 settembre, ma si ritira il 17 ottobre per problemi di salute, nonostante non ci fossero ragioni cliniche per giustificare l'abbandono, venendo sostituito da Maurizio Ferrini. Nelle successive edizioni del programma sar\u00e0 spesso presente in studio come \"opinionista\".\nNell'estate del 2008, insieme ad altri cantanti degli anni ottanta come Den Harrow e Alberto Camerini, ha aderito ad un progetto di Radiostella chiamato \"Hit 80 - I protagonisti\". Nello stesso periodo \u00e8 stato ospite fisso del programma \"Estate 101\", in onda su R101, condotto da Alberto Davoli. Nel 2010 \u00e8 stato ospite del Venice Doc Festival di Venezia.\nIl 25 settembre 2021 torna in tv come ospite del programma \"Arena Suzuki '60 '70 '80\" condotto da Amadeus su Rai 1, dove canta \"People from Ibiza\".\nVita privata.\nMolto riservato, vive prevalentemente nell'isola di Ibiza vicino alla spiaggia di Ses Salines, partecipando spesso a trasmissioni ed eventi in tutta Europa nelle quali canta i suoi brani. Sandy Marton si dichiara felicemente single ed \u00e8 felice di vivere insieme al suo cane.\nCuriosit\u00e0.\nAll'inizio della sua carriera furono in molti a pensare che Sandy Marton fosse tra i ballerini del \"GiocaJouer\" al Festival di Sanremo 1981. Invece si trattava di un ragazzo biondo di nome Ettore, molto somigliante a Sandy Marton, che per\u00f2 non ha mai fatto il ballerino."}
{"id": "849048", "revid": "287204", "url": "https://it.wikipedia.org/wiki?curid=849048", "title": "Karanakushi", "text": ""}
{"id": "849049", "revid": "94647", "url": "https://it.wikipedia.org/wiki?curid=849049", "title": "B.J. Vorster", "text": ""}
{"id": "849054", "revid": "641795", "url": "https://it.wikipedia.org/wiki?curid=849054", "title": "Villa Cetinale", "text": "Villa Cetinale \u00e8 un edificio situato nei pressi di Ancaiano nel comune di Sovicille, in provincia di Siena; il suo giardino paesaggistico barocco \u00e8 uno dei pi\u00f9 importanti d'Italia.\nStoria.\nLa villa fu costruita tra il 1676 e il 1678 dal cardinale Flavio Chigi su progetto dell'architetto Carlo Fontana, allievo del Bernini, in occasione dell'elezione al soglio pontificio dello zio Fabio Chigi, con il nome di Alessandro VII. L'edificio non fu concepito come luogo di rappresentanza, ma piuttosto come residenza appartata, dove i Chigi potevano ritirarsi per brevi periodi di riposo. Tuttavia le sistemazioni paesaggistiche dei suoi vasti giardini, apripista in Italia del gusto francese, furono riprodotte in vedute, concepite per essere esposte in altre residenze dei Chigi, per diffondere la nuova \"maniera\".\nTre fasi contraddistinguono la costruzione del complesso: la prima corrisponde all'edificazione della villa, i suoi annessi e il giardino all'italiana (1676-1688); la seconda alla realizzazione del \"parco della Tebaide\" (1698-1705); la terza alla costruzione del Romitorio (1716). \nIl cardinale Flavio Chigi lasci\u00f2 Cetinale ai nipoti, i quali la conservarono per tre secoli fino al 1977 quando fu acquistata dal parlamentare inglese sir Antony Lambton, che condusse un attento restauro conservativo, ricostruendo a Cetinale dei giardini \"a stanze\" di carattere pi\u00f9 intimo, descritti nelle vedute, che hanno ripristinato l'antico splendore. \nNel 2021, la villa ho ospitato le riprese della serie americana \"Succession,\" facendo da residenza estiva alla ricca famiglia protagonista, i Roy. \nDescrizione.\nL'edificio, a pianta quadrangolare, si sviluppa su tre piani, collocati sopra un ampio terrazzamento, sotto il quale sono ricavati ambienti di servizio, secondo i dettami vitruviani. Il prospetto principale \u00e8 caratterizzato essenzialmente dall'elaborata scalinata a doppia rampa che raggiunge il grande portale centrale in marmo al primo piano. Questo \u00e8 inquadrato da due colonne bugnate e coronato da un timpano triangolare fortemente aggettante, sopra il quale si trova lo stemma Chigi. \nIl prospetto retrostante \u00e8 composto da due ali laterali aggettanti rispetto al corpo centrale, forato al piano terra da tre arcate sormontate da un falso loggiato con balaustra in pietra. Tutte le aperture e le arcate del porticato sono incorniciate da bugnature in mattoni, che contrastano con l'uso della pietra che segna gli spigoli del fabbricato. \nGrandi stemmi gentilizi decorano ogni apertura del piano nobile.\nIl parco.\nIl giardino che circonda Cetinale \u00e8 la prima realizzazione italiana secondo il gusto paesaggistico francese di Le Notre; in prossimit\u00e0 dell'edificio della villa ci sono delle porzioni formali, classicamente giardino all'italiana, incentrate su vasi di agrumi, entro partiture di bossi potati, tipicamente collocati sul retro della villa, esposto a sud, in uno schema iniziato a Siena proprio dai Chigi nella Villa delle Volte. Tutte le aiuole sono ornate da pavoni scolpiti nel tasso e da statue. Quest'area \u00e8 stata quella maggiormente esposta ai mutamenti del gusto nel tempo. Il restante spazio esterno, pi\u00f9 preservato, \u00e8 costituito da un vasto appezzamento a \"selvatico\", un bosco tipicamente composto di lecci, dai forti toni chiaroscurali, organizzato attorno ad un segno artificiale, un lungo asse rettilineo che attraversa anche l'architettura della villa, e costituisce un segno artificiale sul paesaggio naturale, percepibile da lontano. Lungo quest'asse sono collocati manufatti all'antica, scolpiti vigorosamente in un travertino molto poroso, capace di conferire alle statue una patina grottesca tipica del gusto barocco.\nL'asse, che \u00e8 stato utilizzato anche come viale d'accesso, ha vari manufatti che lo intervallano, punti da cui la villa appare come un mero apparato di contorno al giardino: un'esedra, un lungo viale di cipressi e un monumentale portale, da cui si raggiunge la villa attraverso un \"tapis vert\". Il portale, ornato internamente sui lati d'entrata da due nicchie con statue colossali di \"Captivi\", realizzate da Giuseppe Mazzuoli, \u00e8 completato in alto da obelischi e busti scultorei decorativi.\nVerso ovest l'asse prosegue fino a un \"teatro di verzura\" (su cui sono collocati due busti, leggermente differenti per stile, che raffigurano Napoleone), per poi inerpicarsi sulla collina su una ripida scalinata scavata nella roccia, detta \"Scala Santa\", che conduce a un romitorio, aggiunto nel 1716, sulla sommit\u00e0 della collina. Verso est invece, oltrepassando la villa e il giardino all'italiana, continua il suo tragitto fino a terminare con la colossale statua dell'\"Ercole\", una scultura rustica eseguita nel 1687 da Giuseppe Mazzuoli, nascosta nell'oscurit\u00e0 del bosco, lontano dalla dimora. \nA nord della villa, su un'area boschiva adiacente, venne realizzato il \"parco della \"Tebaide\"\". All'interno del parco, che prende il nome dalla zona desertica dell'alto Egitto, abitata nel medioevo dagli eremiti cristiani, si dipana un tortuoso cammino di penitenza, intervallato da cappelle votive affrescate, croci in pietra e numerose sculture barocche di frati in ginocchio.\nNel parco della Tebaide sono stati corsi nel tempo diversi pali dalle contrade di Siena, e lungo i suoi viali ci sono rocce affioranti scolpite a guisa di animali fantastici, anche in memoria di queste vittorie."}
{"id": "849065", "revid": "2192930", "url": "https://it.wikipedia.org/wiki?curid=849065", "title": "Nicholas Thomas Wright", "text": "\u00c8 vescovo di Durham e uno dei principali studiosi del Nuovo Testamento del mondo anglosassone, nonch\u00e9 autore prolifico. Le sue opere accademiche sono sempre firmate N.T. Wright, mentre quelle pi\u00f9 divulgative Tom Wright.\n\u00c8 considerato un esponente dell'evangelicalismo moderato e uno dei maggiori interpreti della cosiddetta \"Terza ricerca del Ges\u00f9 storico\". Tra i suoi ambiti di studio vi \u00e8 pure l'apostolo Paolo di Tarso e la sua ricerca si colloca nella scia del teologo anglosassone James Dunn e dello statunitense E.P. Sanders, che collocano le figure di Paolo e Ges\u00f9 nel giudaismo del primo secolo.\nBiografia.\n\u00c8 sposato dal 1971; ha due figli e due figlie, nonch\u00e9 due nipoti.\nHa ottenuto la laurea in \"Literae Humaniores\" nel 1971, in Teologia nel 1973; il \"Master of Arts\" nel 1975 e due dottorati: nel 1981 in Filosofia con G.B. Caird con una tesi sul \"Il Messia e il popolo di Dio: uno studio della teologia paolina con particolare attenzione alla Lettera ai Romani\", e nel 2000 in \"Divinity\" (teologia) con le due opere \"The New Testament and the People of God\" e \"Jesus and the Victory of God\" (cfr. Bibliografia)\n\u00c8 stato consacrato ministro della Chiesa d'Inghilterra nel 1976 e vescovo nel 2003.\nRiconoscimenti accademici\nCarriera accademica e professionale\nPunti di vista.\nGes\u00f9 storico.\nNelle sue ricerche sul Ges\u00f9 storico, Wright accetta in parte le teorie sull'escatologia ebraica di Albert Schweitzer, pur ritenendo che essa vadano sottoposte ad una profonda revisione. Egli si oppone invece allo scetticismo di William Wrede e del Jesus Seminar (che egli ritiene essere sulle stesse posizioni di Wrede), secondo i quali Ges\u00f9 sarebbe un filosofo cinico od un riformatore religioso. Wright ritiene che Ges\u00f9 fosse un profeta escatologico ebraico che seguiva le orme dei profeti dell'Antico Testamento (Elia, Geremia ecc.), considerando se stesso il Messia inviato da Dio per liberare il popolo ebraico. Ges\u00f9 era, secondo Wright, profondamente ebreo, ma si opponeva per\u00f2 ad alcuni aspetti del giudaismo del I secolo; similmente, egli ritiene che Ges\u00f9 fosse \"profondamente sovversivo\", ma non dal punto di vista politico e militare (differenziandosi quindi da altri aspiranti messia dell'epoca, come Teuda, Giuda il Galileo o Simon Bar Kokheba), bens\u00ec dal punto di vista religioso e spirituale. \nLe sue posizioni sono simili, in un certo senso, a quelle di Ed Parish Sanders e del meno noto Benjamin Franklin Meyer (che Wright ha definito \"l'eroe sconosciuto degli studi neo-testamentari\"). Egli non concorda per\u00f2 con la posizione di Sanders che i Farisei non si sarebbero opposti in maniera cos\u00ec risoluta contro Ges\u00f9 come affermano i Vangeli. Ha difeso la storicit\u00e0 della risurrezione di Ges\u00f9 e ritiene che la Seconda venuta di Cristo e la risurrezione dei morti avverranno letteralmente.\nInfluenza e controversie.\nLa sua opera storica \u00e8 stata lodata da molti studiosi, fra cui James Dunn, Gordon Fee, Richard Hays e Rowan Williams, Arcivescovo emerito di Canterbury. Wright \u00e8 stato lodato anche da alcuni cattolici, come il vescovo Richard Barron, che ha citato le opere storiche di Wright in numerose occasioni. \nCritiche al suo lavoro sono invece giunte da varie parti del campo teologico: alcuni teologi riformati, come John Piper hanno criticato la teologia di Wright, soprattutto sul tema della giustificazione tramite sola fede. \nNell'ambito della \"Terza ricerca del Ges\u00f9 storico\", Wright ha avuto forti divergenze con Marcus Borg, condensate nel volume \"Quale Ges\u00f9? Due letture\" (orig. ingl. \"The Meanings of Jesus. Two Visions\"), in cui si percepisce per\u00f2 la loro reciproca ammirazione e il loro reciproco rispetto."}
{"id": "849067", "revid": "1821847", "url": "https://it.wikipedia.org/wiki?curid=849067", "title": "Andrea Massena", "text": "Di modeste origini sociali, Massena diede prova di grandi qualit\u00e0 militari durante le guerre rivoluzionarie francesi, dimostrandosi uno dei migliori generali della Repubblica. Dopo essere stato il principale luogotenente del generale Napoleone Bonaparte durante la prima campagna d'Italia, vinse la seconda battaglia di Zurigo, che ebbe grande importanza per le sorti francesi nel 1799. Durante l'Impero napoleonico conferm\u00f2 le sue notevoli capacit\u00e0 militari sia come generale alle dipendenze dirette di Napoleone, sia come comandante autonomo in teatri secondari. L'insuccesso della campagna nella penisola iberica contro gli anglo-portoghesi nel 1810 mise fine alla sua carriera di comandante sul campo.\nDotato di elevate capacit\u00e0 strategiche e tattiche, in grado di esercitare il comando con energia e avvedutezza, Massena aveva carattere solido ed entusiasta; Napoleone lo riteneva il suo miglior comandante, tanto da soprannominarlo \"figlio prediletto della vittoria\" per la sua brillante prova alla battaglia di Rivoli.\nNonostante alcune debolezze morali, la grande avidit\u00e0 e i metodi di guerra a volte spietati, Andrea Massena \u00e8 considerato uno dei pi\u00f9 grandi generali francesi del periodo rivoluzionario e napoleonico.\nBiografia.\nFiglio di Giulio Cesare e di Caterina Fabre, nacque a Nizza, allora soggetta al Re di Sardegna, nel maggio del 1758. La nascita, avvenuta il 6, fu registrata all'atto del battesimo, il giorno 8, dall'abate Ignazio Cacciardi nello stato delle anime della cattedrale di Santa Reparata a Nizza.\nIl nonno paterno Domenico aveva avuto, oltre al primogenito Giulio Cesare, altri due figli, Agostino e Guglielmo Marcello. Il padre, un piccolo commerciante di vini la cui famiglia, proveniente dal Piemonte e installata da tre secoli nella valle della Vesubia, possedeva alcuni appezzamenti nell'immediato entroterra nizzardo, e mor\u00ec ancora giovane il 13 dicembre 1764. Ultimo di tre figli, Andrea rimase orfano all'et\u00e0 di sei anni.\nLa madre si rispos\u00f2 presto e affid\u00f2 il piccolo Andrea ai parenti che seguivano l'azienda agricola della famiglia, presso Levenzo e Sospello. Trovatosi a lavorare sin da bambino, e trascurato nell'educazione, a 13 anni Massena si imbarc\u00f2 come mozzo su navi mercantili, effettuando anche alcune traversate oceaniche.\nVolontario nel Royal-Italien.\nSbarcato nel 1775, diciassettenne, si arruol\u00f2 come volontario nel reggimento Royal-Italien, un'unit\u00e0 militare francese dell'Armata Reale cui militavano soldati italofoni, provenienti anche dalla Corsica, con base a Tolone. Presso tale unit\u00e0 aveva servito anche il padre (arruolato nel 1747) e, all'atto del suo arruolamento, vi era in servizio lo zio, Guglielmo Marcello.\nMassena vi rimase arruolato per 14 anni, a fianco dello zio che, tra l'altro, gli diede un'istruzione di base e gli insegn\u00f2 a leggere e capire le mappe.\nDurante questi anni mostr\u00f2 spiccate doti militari e avanz\u00f2 nei vari gradi subalterni, fino a raggiungere nel 1784, a 26 anni, il grado di aiutante (il massimo cui potesse aspirare un cittadino comune, essendo tutti i posti di ufficiale riservati alla nobilt\u00e0).\nDurante la Rivoluzione francese.\nIl 3 agosto 1789, durante i primi giorni della Rivoluzione francese, si conged\u00f2 dal reparto e si stabil\u00ec ad Antibes, ove erano di guarnigione gi\u00e0 da un anno gli Chasseurs royaux de Provence (Cacciatori reali di Provenza), nuovo nome assunto dal Royal-Italien. Qui conobbe la figlia di un farmacista, Marie-Rosalie Lamarre, e la spos\u00f2, dedicandosi senza molto successo al commercio, quindi al contrabbando e, secondo alcuni, anche alla pirateria. Nel frattempo, tent\u00f2 invano di essere arruolato nell'appena costituita Guardia nazionale francese.\nMassena, la cui carriera militare era stata bloccata per ragioni di classe sociale, intravide nella Rivoluzione francese una possibilit\u00e0 di riscatto personale e ader\u00ec sin dal 1790 al \"Club degli Amis de la Constitution\" (Club degli amici della Costituzione).\nCon l'esilio di gran parte dei nobili (e dunque di gran parte dei quadri militari) e la caduta delle discriminazioni di classe per l'accesso ai gradi d'ufficiale, nel 1791 pot\u00e9 tornare ad arruolarsi direttamente con il grado di capitano. In breve tempo fu promosso aiutante maggiore nella Guardia nazionale e, poco dopo, fu impegnato a formare il 2\u00ba Battaglione dei \"Volontaires du Var\" (Volontari del Var), ottenendo la promozione prima a tenente colonnello e poi a colonnello entro l'agosto del 1792. Il 22 agosto 1793 sal\u00ec al grado di generale di brigata e il 20 dicembre dello stesso anno divenne generale di divisione.\nLa Prima coalizione.\nAndrea Massena cominci\u00f2 la sua brillante carriera militare nel corso delle guerre rivoluzionarie francesi. Durante la guerra della prima coalizione partecip\u00f2 alla prima campagna del Piemonte nell'esercito repubblicano, facendosi molto apprezzare dai superiori anche grazie alla sua perfetta conoscenza del territorio della contea di Nizza, divenuto teatro di guerra. Il 29 settembre 1792 Massena era al fianco del generale Anselme quando le truppe francesi entrarono nella citt\u00e0 di Nizza; successivamente partecip\u00f2 alle esazioni e alla campagna di scristianizzazione della popolazione, che scatenarono il movimento partigiano sabaudo detto barbetismo, contro il quale Massena condusse una violenta repressione.\nNel 1793 Massena partecip\u00f2 all'assedio di Tolone e il 17 dicembre guid\u00f2 con distinzione una delle ali dell'esercito francese che riconquist\u00f2, grazie al piano di operazioni progettato dal giovane maggiore Bonaparte, comandante dell'artiglieria dell'armata, l'importante base navale. Per le capacit\u00e0 dimostrate in azione, Massena venne ancora promosso al grado di generale di divisione e assegnato al comando dell'ala destra della Armata d'Italia che era stata incaricata di attaccare la Repubblica di Genova, alleata dell'Impero austriaco.\nLa campagna del 1794 ottenne alcuni importanti successi e il generale Massena riusc\u00ec con le sue truppe a occupare i passi delle Alpi Marittime e prese parte alla conquista di Saorgio il 9 floreale anno II (29 agosto 1794); gravi difficolt\u00e0 organizzative e la tenace resistenza delle forze austriache bloccarono per\u00f2 l'offensiva oltre le montagne. Inoltre i Termidoriani, i nuovi dirigenti politici rivoluzionari, avevano deciso su proposta di Lazare Carnot e in contrasto con i progetti di Maximilien Robespierre, di rimanere sulla difensiva in Italia, quindi le grandi operazioni furono interrotte e non ripresero fino alla met\u00e0 del 1795.\nFinalmente nell'autunno 1795 il Direttorio diede ordine al comandante dell'Armata d'Italia, generale Barth\u00e9lemy Sch\u00e9rer, di riprendere l'offensiva in forze sul fronte delle Alpi e il generale Massena divenne il principale luogotenente del comandante dell'armata guidando due divisioni dell'ala destra. Tra il 22 e il 24 novembre 1795 si combatt\u00e9 la battaglia di Loano, che si concluse con la netta vittoria delle truppe francesi guidate con efficacia da Massena. Gli austriaci subirono pesanti perdite e dovettero battere in ritirata, mentre il generale occup\u00f2 Savona il 26 novembre 1795.\nNonostante il brillante successo, il generale Sch\u00e9rer rinunci\u00f2 a proseguire l'offensiva e prefer\u00ec ritornare nella base di Nizza, poich\u00e9 intralciato da gravi problemi logistici: l'armata, soprannominata spregiativamente \"dei cenciosi\", era priva di rifornimenti e da due mesi i soldati non ricevevano le paghe. Il generale Sch\u00e9rer, deluso e irritato anche dalle pressioni del Direttorio e del ministro Carnot, a favore di una ripresa dell'offensiva in Italia, decise di cedere il comando dell'Armata d'Italia e il 4 febbraio 1796 si dimise.\nLa prima campagna d'Italia.\nMassena, trentasettenne e gi\u00e0 considerato un valente generale, sembrava destinato a succedere al generale Sch\u00e9rer nel comando della Armata d'Italia e accolse con un certo scetticismo la nomina invece del ventisettenne generale Napoleone Bonaparte, ritenuto inesperto e noto solo per le sue influenti frequentazioni politiche a Parigi. Anche gli altri comandanti di divisione manifestarono inizialmente ostilit\u00e0 verso il nuovo venuto, che peraltro fin dall'inizio diede prova di grande decisione, instancabile energia e sicura autorit\u00e0 di comando, impressionando fortemente Massena e gli altri generali che ben presto si misero disciplinatamente in azione per eseguire le audaci manovre studiate dal nuovo comandante.\nDopo un incontro con Bonaparte il 10 aprile 1796 in cui il comandante in capo illustr\u00f2 a Massena i suoi piani, l'offensiva della divisione del generale attraverso il Passo di Cadibona ebbe immediato successo e frantum\u00f2 in due parti lo schieramento degli eserciti austro-piemontesi. Seguirono rapidamente una serie di vittorie: il Regno di Sardegna firm\u00f2 un armistizio, gli austriaci si ritirarono precipitosamente e il generale Bonaparte pot\u00e9 portare la guerra nel cuore dell'Italia settentrionale. Massena, che in una occasione aveva rischiato di cadere prigioniero del nemico durante un contrattacco austriaco che lo aveva sorpreso nel letto di una sua amante, ricevette l'encomio del Direttorio per l'energia e il coraggio dimostrato in queste vittoriose battaglie.\nDopo il forzamento del Po a Piacenza e la battaglia di Lodi, il generale Bonaparte entr\u00f2 a Milano il 16 maggio dove, nonostante un'accoglienza entusiastica della popolazione, richiese una taglia di 20 milioni in oro e consent\u00ec alle truppe di saccheggiare liberamente, suscitando quindi dopo una settimana rivolte antifrancesi a Binasco e Pavia. Il 21 maggio il comandante dell'armata decise di riprendere l'avanzata e fu l'avanguardia guidata dal generale Massena che entr\u00f2 a Brescia il 27 maggio e a Verona il 1\u00ba giugno. Durante la lunga fase difensiva della campagna, caratterizzata dai ripetuti tentativi degli austriaci di liberare la fortezza di Mantova, il generale Massena fu sempre coinvolto in prima linea con la sua divisione e ricevette l'apprezzamento di Bonaparte che lo descrisse \"attivo, instancabile e audace\". Nonostante gravi difficolt\u00e0 logistiche e situazioni molto critiche, i soldati di Massena si batterono con valore a Castiglione, a Bassano e soprattutto alla battaglia di Arcole il 17 novembre 1796, dove il generale si impadron\u00ec del villaggio dopo un'accesa battaglia.\nIl ruolo del generale Massena fu decisivo nella battaglia finale di Rivoli del 14 gennaio 1797.\nI suoi soldati combatterono e marciarono incessantemente per due giorni e, sotto la guida del generale, dimostrarono un morale altissimo e grande combattivit\u00e0. Dopo aver distrutto con un violento attacco alla baionetta la colonna del generale Franz de Lusignan, Massena marci\u00f2 in soccorso del generale Barth\u00e9lemy Joubert e, dopo aver assicurato il successo francese, ripart\u00ec insieme con il generale Bonaparte verso sud con i suoi soldati. Il 15 gennaio sconfisse e accerchi\u00f2 in gran parte anche la colonna austriaca del generale Giovanni Provera, che aveva tentato di sbloccare la fortezza di Mantova.\nPer i successi raggiunti, la grande energia e l'abilit\u00e0 tattica dimostrata, Massena venne acclamato di fronte alle truppe dal generale Bonaparte \"l'enfant g\u00e2t\u00e9 de la victoire\" (\"l'amato figlio della vittoria\" o \"il figlio prediletto della vittoria\").\nNel marzo 1808 Napoleone, in ricordo della condotta di Massena nella grande battaglia, lo avrebbe insignito, al momento della creazione di quindici ducati da assegnare ai suoi migliori luogotenenti, del titolo onorifico di \"Duca di Rivoli\".\nAccanto alle qualit\u00e0 di capo militare, durante la campagna d'Italia il generale Massena mostr\u00f2 anche alcuni sue gravi debolezze morali. Divenne noto nell'armata come un inesauribile razziatore e un avido saccheggiatore per arricchimento personale di beni materiali; alcune citt\u00e0 e le popolazioni delle regioni occupate vennero taglieggiate dalla divisione del generale Massena. Lamentele dettagliate giunsero a Bonaparte che tuttavia prefer\u00ec non prendere provvedimenti. Inoltre Massena dimostr\u00f2 grande passione per le donne, facendosi seguire dalla sua amante, Silvia Cepolini, durante la campagna fino alla tassativa ingiunzione di Bonaparte di cessare questa usanza sconveniente.\nDopo la vittoriosa conclusione della campagna d'Italia e la pace di Campoformio, Massena rimase nell'armata francese stanziata nella penisola. Ben presto, la forza di occupazione, al comando del generale Louis Alexandre Berthier, riprese le manovre aggressive contro gli ultimi stati indipendenti italiani, secondo le indicazioni del Direttorio: Massena venne quindi coinvolto nella burrascosa creazione e organizzazione della Repubblica Romana dopo la facile marcia del generale Berthier su Roma conclusasi l'11 febbraio 1798. Il Papa, Pio VI, venne trasferito a Siena e una Commissione civile francese si affianc\u00f2, con funzioni di stretto controllo, ai capi rivoluzionari locali della Repubblica. Il generale Berthier, scontento del compito affidatogli, cedette presto il comando dell'armata francese a Massena.\nFin dall'inizio il territorio della nuova repubblica giacobina era stato saccheggiato e devastato dall'esercito occupante e gravi depredazioni e razzie erano state opera dei fornitori delle truppe francesi e di alcuni generali; questo comportamento aveva suscitato le vive rimostranze degli ufficiali subalterni, le cui proteste si accentuarono dopo la nomina di Massena, ben conosciuto per la sua fama di razziatore e di avido depredatore. Inoltre, le truppe francesi a Roma erano particolarmente ostili a Massena poich\u00e9 provenivano in gran parte dai reparti dell'armata del Reno del generale Jean Victor Moreau, che erano stati trasferiti in Italia, sotto il comando del generale Jean-Baptiste Bernadotte, nell'ultima fase della campagna, per rinforzare le forze del generale Bonaparte: questi reparti avevano avuto violenti contrasti e scontri fisici proprio con i soldati della divisione del generale Massena. Le truppe quindi si ammutinarono e neppure i commissari civili riuscirono a controllare la situazione e ristabilire la disciplina. Massena venne infine richiamato in patria e sostituito a Roma dal generale Laurent de Gouvion-Saint-Cyr, uno dei luogotenenti del generale Moreau.\nLa Seconda coalizione.\nDopo la disavventura di Roma, nel 1799, durante la Seconda coalizione il generale Massena prese il comando delle forze francesi schierate in Svizzera e dovette affrontare grandi difficolt\u00e0 contro gli eserciti austro-russi dell'arciduca Carlo e del generale Aleksandr Korsakov. Fu durante questa lunga e difficile campagna che il generale mostr\u00f2, oltre a energia, tenacia e coraggio, grandi capacit\u00e0 strategiche: dopo aver dovuto inizialmente ripiegare dietro il lago di Zurigo, respinse gli attacchi nemici e quindi, nel settembre 1799, prese l'offensiva e sbaragli\u00f2 con un'abile manovra le forze austro-russe nella seconda battaglia di Zurigo. Dopo la vittoria organizz\u00f2 subito una nuova manovra con colonne combinate per accerchiare il secondo esercito russo che, al comando del famoso maresciallo Aleksandr Suvorov, stava marciando attraverso le Alpi provenendo dall'Italia settentrionale. Il piano del generale Massena ebbe successo e le truppe russe, fortemente provate, riuscirono a evitare la distruzione solo con una estenuante ritirata verso est in un impervio terreno di montagna, dopo aver abbandonato l'artiglieria. La vittoria di Zurigo, considerato il pi\u00f9 brillante successo della carriera militare di Massena, ebbe decisiva influenza sull'esito della guerra: la Svizzera rimase in possesso della Francia, il Direttorio rinsald\u00f2 la sua posizione politica in patria, lo zar Paolo I, deluso e irritato dalla sconfitta, ritir\u00f2 i suoi eserciti e ben presto abbandon\u00f2 la coalizione.\nDopo l'assunzione del potere da parte del generale Bonaparte a seguito del colpo di Stato del 18 brumaio, Massena prese il comando delle forze residue dell'armata d'Italia che dopo una serie di sconfitte erano schierate lungo l'Appennino Ligure. Attaccato in forze dall'esercito austriaco del generale Michael von Melas, Massena dovette ripiegare a Genova dove venne assediato dal nemico; nel corso del lungo assedio, il generale mostr\u00f2 combattivit\u00e0 e risolutezza e riusc\u00ec a continuare la lotta trattenendo gran parte delle forze austriache sul suo fronte, favorendo in questo modo le operazioni del Primo console Bonaparte che con l'Armata di Riserva aveva intrapreso una seconda campagna d'Italia attraversando le Alpi al Gran San Bernardo. Il 5 marzo 1800 Massena attraverso il valico della Colla di Boasi e invi\u00f2 800 soldati francesi per sedare la cosiddetta rivolta della val Fontanabuona contro la Repubblica Ligure. Il 4 giugno 1800 dovette infine concludere una convenzione di evacuazione con le forze austriache anche perch\u00e9 Genova era praticamente senza viveri e alla fame visto il lungo assedio. Abbandon\u00f2 la citt\u00e0 con le truppe residue, facendo ritorno in Francia. Pochi giorni dopo per\u00f2 Bonaparte avrebbe vinto la decisiva battaglia di Marengo (14 giugno 1800) ribaltando completamente le sorti della guerra in Italia. Massena molto provato dal duro assedio, venne esonerato dal comando dell'armata d'Italia e pot\u00e9 godere di un periodo di riposo con la famiglia nel castello di Rueil.\nMaresciallo dell'Impero.\nNel periodo successivo alla pace di Amiens, che aveva messo temporaneamente fine alla guerra in Europa, il generale Massena non mostr\u00f2 particolare entusiasmo per il crescente potere personale di Bonaparte e per le scelte politiche del Primo console; in particolare critic\u00f2 apertamente il concordato del 1801 ed espresse chiaramente il suo dissenso. Nonostante la scarsa simpatia che manifestava verso Bonaparte, il generale venne tuttavia compreso nell'elenco dei nuovi quattordici marescialli creati dopo la proclamazione nel 1804 dell'Impero. Dopo la nomina a maresciallo Massena non si segnal\u00f2 pi\u00f9 come oppositore e si dedic\u00f2 soprattutto a sfruttare la sua importante posizione e i suoi incarichi per effettuare nei territori assegnati al suo comando speculazioni finanziarie, depredazioni e concussioni per arricchirsi.\nNonostante l'avidit\u00e0 del maresciallo, Napoleone manteneva un'alta considerazione delle sue qualit\u00e0 militari: egli lo riteneva, insieme con i marescialli Gioacchino Murat, Jean Lannes e Louis-Nicolas Davout, come uno dei pochi luogotenenti in grado di assumere il comando supremo temporaneo sul teatro delle operazioni in sua assenza. Durante l'esilio di Sant'Elena, l'imperatore afferm\u00f2 in un'occasione che egli aveva considerato, almeno per un certo tempo, Massena il suo miglior maresciallo.\nDopo lo scoppio della nuova guerra e la costituzione della Terza coalizione antifrancese nel 1805, Napoleone assegn\u00f2 a Massena l'importante incarico di comandante supremo dell'armata d'Italia, per il quale doveva trattenere sul fronte italiano l'esercito austriaco guidato dall'arciduca Carlo in attesa degli sviluppi della situazione in Germania dove l'imperatore guidava personalmente la Grande Armata. Il maresciallo esegu\u00ec con successo la sua missione e dopo essere passato all'attacco in Veneto sconfisse l'arciduca nella battaglia di Caldiero del 30 ottobre 1805; quindi insegu\u00ec gli austriaci che ripiegavano verso Lubiana, dopo la catastrofe di Ulma che aveva aperto all'esercito di Napoleone la strada per Vienna. Massena continu\u00f2 ad avanzare e super\u00f2 le linee difese dalle retroguardie nemiche del Brenta, del Piave, del Tagliamento e dell'Isonzo, cercando, secondo gli ordini dell'imperatore, di impedire il ricongiungimento degli eserciti austriaci.\nDopo la conclusione della guerra, risolta da Napoleone con la schiacciante vittoria di Austerlitz, il maresciallo Massena rimase in Italia e ricevette dall'imperatore dopo il decreto del 27 dicembre 1805 il nuovo compito di invadere il Regno di Napoli, per detronizzare la dinastia Borbone e permettere la costituzione di un nuovo regno satellite della Francia ponendovi sul trono Giuseppe Bonaparte, fratello maggiore di Napoleone. In un primo tempo il maresciallo occup\u00f2 senza molte difficolt\u00e0 il territorio peninsulare, il re Ferdinando IV fugg\u00ec in Sicilia, mentre la fortezza di Gaeta cadde nel luglio 1806 dopo un assedio durato quasi cinque mesi; in realt\u00e0 la situazione non era ancora stabilizzata e Massena dovette affrontare l'insurrezione legittimista di Basilicata e Calabria, che ricevette anche l'appoggio di un corpo di spedizione britannico. La guerra ben presto degener\u00f2 con spietate violenze da entrambe le parti, brutalit\u00e0 sulla popolazione, saccheggi e rappresaglie. Il maresciallo Massena diresse con grande durezza la repressione delle rivolte, devastando il territorio e imponendo misure draconiane con esecuzioni in massa: Fra Diavolo fu impiccato e la citt\u00e0 lucana di Lauria venne completamente distrutta.\nNonostante questi metodi brutali, l'esercito francese non riusc\u00ec a soffocare rapidamente l'insurrezione. Il maresciallo Massena dovette lasciare in Calabria una parte delle sue forze al comando del generale Jean Reynier, mentre i britannici mantennero il possesso di Reggio fino al 1808. Il 1\u00ba marzo 1807 Massena, che aveva ripreso le sue attivit\u00e0 di appropriazione anche in Italia meridionale ed era giunto al punto di vendere illegalmente licenze di commercio in completo contrasto con le direttive napoleoniche sul Blocco continentale contro la navigazione britannica, venne invece richiamato da Napoleone in Polonia dove l'imperatore gli assegn\u00f2 il comando di un corpo di osservazione nelle retrovie della Grande Armata. Le truppe del maresciallo Massena rimasero tuttavia inattive e non parteciparono alle operazioni della primavera 1807 con le quali si decise in favore della Francia la guerra della Quarta coalizione contro la Russia e la Prussia.\nMassena si lament\u00f2 con Napoleone per il modesto incarico assegnatogli e non fu soddisfatto di aver dovuto abbandonare il ricco e salubre territorio italiano per il rigido clima polacco. La salute del maresciallo declin\u00f2 a causa di una grave patologia polmonare da cui fu colpito in questo periodo e nel 1808 dovette andare in congedo per malattia. Nel settembre 1808, durante una battuta di caccia a Fontainebleau insieme con Napoleone, rimase accidentalmente ferito al viso da un colpo di fucile e perse l'occhio sinistro; verosimilmente era lo stesso imperatore il colpevole del grave incidente anche se fu il maresciallo Berthier che si assunse la responsabilit\u00e0 dell'errore di tiro.\nLa Quinta coalizione.\nIl maresciallo Massena ritorn\u00f2 al comando di una forza operativa durante la guerra della Quinta coalizione. Napoleone affid\u00f2 al suo esperto luogotenente il nuovo IV corpo d'armata in corso di costituzione e raggruppamento, con il concorso di nuove reclute, in Francia per rafforzare l'esercito rimasto in Germania per fronteggiare l'imminente offensiva dell'Impero austriaco. Il maresciallo marci\u00f2 in Baviera anche se, nonostante i suoi sforzi e le incessanti sollecitazioni di Napoleone, prese parte solo marginalmente alla prima fase dei combattimenti. Alla battaglia di Landshut e alla battaglia di Eckm\u00fchl le truppe di Massena che stavano marciando a tappe forzate sotto la spinta del maresciallo, non giunsero in tempo per concludere l'accerchiamento dell'armata austriaca che quindi riusc\u00ec a sfuggire a nord di Ratisbona.\nDopo aver partecipato alla marcia su Vienna e aver combattuto la sanguinosa battaglia di Ebensberg contro le retroguardie austriache, dove venne criticato da Napoleone per aver frettolosamente sferrato un attacco frontale, il maresciallo ebbe un ruolo di grande rilievo durante la successiva battaglia di Aspern-Essling. Massena diresse il primo attraversamento del Danubio di fronte a Vienna e respinse coraggiosamente con le sue truppe gli attacchi austriaci contro il villaggio di Aspern, ma il crollo dei ponti provoc\u00f2 una grave crisi per le forze francesi schierate sulla riva settentrionale. Dopo la morte del maresciallo Jean Lannes e la decisione di Napoleone di rinunciare all'operazione, prese il comando della testa di ponte e organizz\u00f2 con abilit\u00e0 la ritirata sull'isola di Lobau, in mezzo al fiume. Dopo questo insuccesso francese, il maresciallo Massena collabor\u00f2 strettamente con l'imperatore per consolidare le posizioni francesi sull'isola e per organizzare metodicamente un nuovo attraversamento del Danubio, pi\u00f9 a valle. Per il suo ruolo in questa fase della campagna e per la sua condotta nella sfortunata battaglia, Napoleone avrebbe assegnato a Massena il 14 ottobre 1809, al termine della guerra, il titolo di \"principe di Essling\".\nMassena mostr\u00f2 grande risolutezza anche nella successiva battaglia di Wagram; ferito a una coscia e impossibilitato a cavalcare, il maresciallo mantenne ugualmente il comando del IV corpo che guid\u00f2 a bordo di un \"phaeton\", con cui si spostava sul campo di battaglia. Napoleone, recatosi al suo posto di comando, sal\u00ec in una occasione a bordo della vettura e i due diressero audacemente le operazioni da quell'improvvisato quartier generale sotto il fuoco nemico. Nella fase pi\u00f9 critica della battaglia organizz\u00f2 e diresse con successo, su ordine dell'imperatore, l'importante movimento del IV corpo sul fianco contro l'ala destra austriaca che minacciava di conquistare Aspern. Stabilizzata la situazione in quel settore grazie all'intervento decisivo dei soldati di Massena, Napoleone pot\u00e9 concludere con una vittoria l'aspra battaglia.\nCampagna del maresciallo Massena in Portogallo.\nIl 17 aprile 1810 Napoleone affid\u00f2 al maresciallo Massena il comando della grande offensiva in Portogallo, che avrebbe dovuto sconfiggere definitivamente l'esercito britannico del Duca di Wellington e imprimere una svolta decisiva a favore dei francesi della guerra nella penisola iberica. Nonostante le notevoli forze a disposizione, teoricamente oltre 130.000 uomini, il maresciallo, che aveva apertamente manifestato all'imperatore la sua scarsa soddisfazione per questo impegnativo incarico assegnatogli, non mostr\u00f2 la consueta energia: Massena apparve indebolito fisicamente e moralmente, e aveva anche deciso di portare con s\u00e9 la sua amante, madame Leberton, travestita da ufficiale. Intralciato dalla scarsa collaborazione dei suoi subordinati, dalle difficolt\u00e0 concrete di rifornimento e di comunicazione in un territorio privo di risorse e infestato dai guerriglieri, non pot\u00e9 raggruppare pi\u00f9 di 60.000 soldati per l'invasione del Portogallo e non riusc\u00ec a conseguire il successo contro le forze britanniche guidate in modo prudente e accorto dal generale Wellington.\nDopo aver atteso la mietitura per rifornire le sue truppe, il maresciallo conquist\u00f2 le piazzeforti di Almeida e Ciudad Rodrigo e quindi in settembre entr\u00f2 in Portogallo, ma il Duca di Wellington non si fece agganciare e ripieg\u00f2 con ordine, dopo aver devastato il territorio davanti ai francesi. Trincerato solidamente su delle alture, il generale britannico respinse l'attacco del maresciallo Massena nella battaglia del Bu\u00e7aco il 27 settembre 1810. Il maresciallo comprese l'errore di attaccare frontalmente la solida fanteria britannica e organizz\u00f2 una manovra di aggiramento che permise di superare le difese nemiche e riprendere l'avanzata verso Lisbona, mentre il Duca di Wellington si ritirava con le sue forze intatte.\nMassena prosegu\u00ec quindi la sua avanzata e giunse, con le truppe indebolite dalle carenze di rifornimenti e ridotte numericamente, in vista di Lisbona, dove, tuttavia, si trov\u00f2 di fronte le solide linee fortificate di Torre Vedras, organizzate dal Duca di Wellington per coprire la capitale e proteggere il suo esercito. Mentre le truppe britanniche erano rifornite via mare e quindi disponevano di sufficienti risorse per sostenere un assedio, la situazione dell'esercito francese, bloccato dalle fortificazioni e con difficolt\u00e0 crescenti di rifornimento, divenne sempre pi\u00f9 precaria. Dopo una lunga e inutile fase di guerra di posizione, il maresciallo Massena ritenne la situazione senza via d'uscita e decise di rinunciare all'assedio e ritirarsi verso Salamanca. In questa fase Massena aveva avuto un violento contrasto con il maresciallo Michel Ney, comandante di uno dei corpi della sua armata, che, pur avendo dimostrato grande combattivit\u00e0 durante la campagna, era insofferente della sua subordinazione e poco disciplinato; il maresciallo Ney abbandon\u00f2 quindi l'esercito e torn\u00f2 in Francia. Inseguito lentamente dal Duca di Wellington, il maresciallo Massena decise invece di fare un nuovo tentativo per combattere una battaglia campale decisiva e attacc\u00f2 il nemico a Fuentes di O\u00f1oro: nonostante qualche successo gli attacchi francesi furono per\u00f2 ancora respinti.\nNapoleone, deluso per il fallimento dell'invasione del Portogallo, non manc\u00f2 di manifestare apertamente al maresciallo il suo forte scontento per il suo comportamento e per la mancanza di risultati; Massena venne quindi richiamato in Francia e il comando venne assunto dal maresciallo Auguste Marmont. Con la sconfitta in Portogallo, dovuta ad alcuni errori del maresciallo, ma anche a difficolt\u00e0 oggettive e alla scarsa collaborazione ottenuta dai suoi luogotenenti, si concluse quindi la fase attiva della carriera militare di Massena.\nMassena non fu pi\u00f9 impegnato in combattimento e non partecip\u00f2 alle ultime campagne napoleoniche. Il 14 aprile 1813 l'imperatore, ritornato in Francia dopo la disastrosa campagna di Russia, assegn\u00f2 al maresciallo l'incarico amministrativo di governatore dell'8\u00ba distretto militare che comprendeva la grande base navale mediterranea di Tolone.\nLa Restaurazione e la morte.\nMassena riusc\u00ec a mantenere la sua posizione anche dopo la Restaurazione e, al ritorno di Napoleone dall'Elba, si rifiut\u00f2 di unirsi a lui, rimanendo a Marsiglia. Tuttavia, dopo la battaglia di Waterloo, non giur\u00f2 lealt\u00e0 alla monarchia borbonica tornata al potere. Tent\u00f2 inoltre di rifiutare il ruolo di presidente della corte chiamata a giudicare il maresciallo Ney, accusato di alto tradimento per aver seguito l'imperatore durante i cento giorni, adducendo i suoi pregressi cattivi rapporti con l'ex commilitone; obbligato a presiederla, si dichiar\u00f2 incompetente lasciando il giudizio di Ney alla Camera dei pari, la quale lo condann\u00f2 a morte.\nAffetto da tempo da tubercolosi, si spense nell'aprile del 1817, all'et\u00e0 di cinquantanove anni, e fu sepolto a Parigi dopo un solenne funerale.\nTra i pi\u00f9 famosi e capaci generali rivoluzionari, Andrea Massena si distinse per le qualit\u00e0 di stratega e di tattico anche durante l'impero napoleonico e venne considerato da Napoleone il suo miglior generale; lo storico militare britannico David G. Chandler lo ha considerato uno dei due soli grandi condottieri dell'esercito francese, insieme con il maresciallo Davout, che combatterono accanto all'imperatore. Uno dei suoi pi\u00f9 tenaci avversari, il Duca di Wellington, ammise che quando si trovava con il suo esercito di fronte a Massena \"non dormivo sonni tranquilli\". Napoleone, che lament\u00f2 nella parte finale della sua carriera il declino delle qualit\u00e0 fisiche e intellettuali del maresciallo Massena, nel complesso lo elogi\u00f2 definendolo \"un uomo superiore\", in grado di \"mantenere la calma nell'infuriare dell'azione\", dotato di \"un talento che cresceva col pericolo\". Dopo una sconfitta, \"era sempre pronto a ricominciare, come se di fatto fosse il vincitore\".\nMassena e la Massoneria.\nImportante personalit\u00e0 della Massoneria francese dell'epoca napoleonica, Massena fu iniziato in massoneria il 13 aprile 1784, nella loggia \"Les \u00c9l\u00e8ves de Minerve\", a Tolone. Il 15 agosto dello stesso anno ne divenne Maestro delle cerimonie. Il 27 settembre 1787, il Grande Oriente di Francia crea, in seno al reggimento Royal-Italien, la loggia \"La Parfaite Amiti\u00e9\", della quale Massena diventa Maestro venerabile.\nNel 1804, anno in cui \u00e8 nominato maresciallo, partecipa alla riorganizzazione delle obbedienze massoniche francesi. Alexandre Ro\u00ebttiers de Montaleau, direttore della Zecca e grande ufficiale del Grande Oriente di Francia, lo contatta per offrire a Napoleone il titolo di Gran maestro. Nel novembre 1804, Massena, che ha raggiunto il 33\u00ba ed ultimo grado, diventa \"gran rappresentante del Gran maestro del Supremo consiglio\". Come tale, \u00e8 uno dei negoziatori del concordato tra il Grande Oriente di Francia e il Supremo consiglio del Rito scozzese antico ed accettato. Durante l'impero, \u00e8 membro della loggia parigina \"Sainte Caroline\", una loggia molto frequentata dai militari e funzionari imperiali. \u00c8 pure\u00abvenerabile d'onore\u00bb di diverse altre logge, come \"Les Fr\u00e8res r\u00e9unis\" di Parigi, \"La Parfaite Amiti\u00e9\" di Tolone, \"L'\u00c9troite Union\" a Thouars o ancora \"Les Vrais Amis r\u00e9unis\" a Nizza.\nDiscendenza.\nSi spos\u00f2 il 10 agosto 1789 con Anne Marie Rosalie Lamare (1765-1829), dalla quale ebbe quattro figli:"}
{"id": "849069", "revid": "6066", "url": "https://it.wikipedia.org/wiki?curid=849069", "title": "Dispnea da sforzo", "text": ""}
{"id": "849080", "revid": "599013", "url": "https://it.wikipedia.org/wiki?curid=849080", "title": "Media Player Classic", "text": "Media Player Classic \u00e8 un lettore multimediale leggero e open source per Microsoft Windows, con una interfaccia simile a Windows Media Player in versione 6.4. Si tratta, tuttavia, di un software completamente diverso sia per caratteristiche che per opzioni.\nStoria.\nVenne creato nel 2006 inizialmente come programma software proprietario da un programmatore chiamato Gabest e successivamente rilasciato come software libero sotto licenza GPL. Il progetto di sviluppo \u00e8 ospitato sul portale SourceForge con il nome \"guliverkli\".\nTuttavia lo sviluppo si arrest\u00f2 verso la fine dello stesso anno; nacquero cos\u00ec due fork alternativi: il primo progetto, sempre appoggiato al portale SourceForge con il nome \"Guliverkli2\" ha portato il software alla versione 6.4.9.1 (sono stati corretti i bug di sicurezza e sono state aggiornate le librerie), mentre il secondo, \"Media Player Classic Home Cinema\", con l'integrazione di nuove funzioni, con lo scopo di fornire un lettore multimediale casalingo al passo con i tempi.\nCaratteristiche.\nQuesto software ha la capacit\u00e0 di riprodurre VCD, SVCD e DVD, senza richiedere l'installazione di ulteriori programmi o codec. Media Player Classic ha integrati il codec video per MPEG-2, con supporto per i sottotitoli, e i codec audio per LPCM, MP2, AC3 e DTS. \u00c8 principalmente basato sull'architettura DirectShow, perci\u00f2 utilizza automaticamente i filtri di decodificazione di DirectShow. Media Player Classic pu\u00f2 anche utilizzare le architetture di QuickTime e di Real Player (se installati) per riprodurre i loro file nativi.\nMedia Player Classic fornisce anche un supporto beta alla tecnologia DXVA, che permette di demandare la gestione dei flussi video alla VGA grazie alle moderne schede video."}
{"id": "849081", "revid": "92723", "url": "https://it.wikipedia.org/wiki?curid=849081", "title": "Marfa di Suzdal'", "text": "Biografia.\nLa fonte agiografica principale sulla vita della santa \u00e8 contenuta in un'opera russa del tardo '800 intitolata \"Bezumiem mnimym bezumie mira obli\u010div\u0161ie. Bla\u017eennye staricy na\u0161ego vremeni\". Nata intorno agli anni '20 del XVIII secolo da famiglia agiata, Marfa rimase orfana a soli 10 anni e fu costretta a vivere nelle famiglie dei suoi fratelli maggiori. La sua agiografia racconta che, a causa della vita insostenibile a cui la sottoponevano mogli e figli dei suoi parenti ed essendo sfumate tutte le proposte di matrimonio che le avrebbero permesso di allontanarsi da quell'ambiente, decise a vent'anni di lasciare la casa dei fratelli e inizi\u00f2 a guadagnarsi da vivere ricamando merletti. Presto, a causa della sua abilit\u00e0, si fece una nomea tra le ricche famiglie del paese le quali le commissionavano un numero sempre crescente di lavori. Nonostante questo successo la santa non si arricchi perch\u00e9 si dice fosse solita distribuire i propri averi ai poveri e agli orfani. Lavorava di notte, il giorno lo passava visitando i monasteri che si trovavano nei dintorni (senza tuttavia prendere mai i voti monacali) o pregando l'icona di Sant'Eufrosinia presso la chiesa del monastero.\nLa sua agiografia ci riferisce che d'improvviso decise di lasciare Suzdal' per recarsi in pellegrinaggio nei luoghi di culto pi\u00f9 famosi della Russia, tra cui il monastero di Solovki e quello di Pe\u010derska, al termine del quale torno nella sua citt\u00e0 natale per dedicarsi alla vita della \"Stolta in Cristo\", cos\u00ec com'erano chiamati coloro i quali simulando pazzia, vivendo in povert\u00e0 e pregando incessantemente ritenevano di poter prendere parte alla Passione di Ges\u00f9. Vagava per le strade correndo, ridendo e gridando come una pazza, scalza e attorniata da una folla di bambini che non perdevano occasione per deriderla e farle dei dispetti. Presto si sparse la voce per la regione che a Suzdal' era presente una santa guaritrice e chiaroveggente e molte madri, sapendo della disponibilit\u00e0 di Marfa, iniziarono a portarle i loro bambini malati affinch\u00e9 li guarisse tramite la preghiera. Entrava in chiesa solo durante l'inverno, preferendo d'estate seguire le funzioni all'aperto, attraverso una porta che le altre monache le lasciavano aperta. Un giorno, ormai anziana, venne trovata agonizzante sul sagrato e fu portata nella casa di una ricca nobildonna che la ospitava. L\u00ec Marfa si riprese, restando tuttavia immobilizzata. Visse per altri sette anni aiutata dalle monache, che le curavano le piaghe da decubito e da padre Ioann, sacerdote presso la chiesa di San Lazzaro, che le portava la comunione. Si spense il 10 agosto 1803.\nMiracoli e leggende devozionali.\nIl \"Bezumiem\" riferisce alcune leggende devozionali riguardanti la santa."}
{"id": "849086", "revid": "287204", "url": "https://it.wikipedia.org/wiki?curid=849086", "title": "Sidi Mahrez", "text": "Biografia.\nDi origine sceriffiana, in quanto discendente da Ab\u016b Bakr (il primo califfo succeduto a Maometto), la sua famiglia si era stabilita da tempo a Tunisi. Suo padre era un dotto giureconsulto (\"faqih\"), ed egli stesso ebbe una solida formazione giuridica e letteraria. La sua attivit\u00e0 si colloca tra il 975 e il 1022. Durante tale periodo, egli godette del costante favore dei principi ziridi di Qayrawan, luogotenenti e successori dei Fatimidi dopo che questi ultimi si furono stabiliti al Cairo nel 973.\nLa citt\u00e0 di Tunisi era stata particolarmente colpita dall'insurrezione kharigita condotta contro i Fatimidi da Abu Yazid, detto \u00abl'uomo con l'asino\u00bb. Il 30 settembre del 945 gli insorti avevano occupato la citt\u00e0 dandosi al saccheggio dei \"suq\" e alla devastazione degli edifici e della cinta muraria, fatta di mattoni e di argilla. Il restauro della citt\u00e0 fu opera di Sidi Mahrez, e da ci\u00f2 deriverebbe un modo di dire popolare, \"Yehrez mehrez ya tounes\" \"Mahrez ti preserva, o Tunisi\". Sidi Mahrez fece ricostruire le mura della citt\u00e0, e vi cre\u00f2 nuovi \"suq\", esenti da ogni tassa che non fosse quelle previste dal Corano. Incoraggi\u00f2 anche l'artigianato.\nIl suo nome \u00e8 anche legato alla fondazione del quartiere (\"hara\") ebraico di Tunisi, la cui localizzazione sarebbe stata scelta gettando un bastone dall'alto della moschea che oggi porta il suo nome (Cohen 1964: 8). La vicinanza con la sua dimora avrebbe conferito a questo quartiere un'inviolabilit\u00e0 che nessuno avrebbe osato trasgredire. La minoranza ebraica di Tunisi ebbe quindi modo di risiedere all'interno della citt\u00e0, mentre in precedenza gli ebrei ne erano esclusi e dovevano rimanere all'esterno quando venivano chiuse le porte e dovevano passare la notte nei pressi del villaggio vicino di Mellassine.\nLa sua attivit\u00e0 a favore della citt\u00e0, la sua liberalit\u00e0 e il suo ascetismo valsero a Sidi Mahrez una grande ammirazione da parte dei suoi amministrati. Il retaggio prestigioso che egli lasci\u00f2 alla citt\u00e0, le sue premure nei confronti della popolazione, a in particolare verso la minoranza ebraica fecero s\u00ec che dopo la morte egli venne considerato il santo patrono di Tunisi. Sulla sua tomba, meta di continui pellegrinaggi, \u00e8 stata edificata una costruzione monumentale nel XVIII secolo."}
{"id": "849089", "revid": "125301398", "url": "https://it.wikipedia.org/wiki?curid=849089", "title": "Arte dei Tintori", "text": "LArte di Tintori fu una delle numerose corporazioni medievali attive in Firenze fin dal XIII secolo e raggiunse il suo massimo splendore durante i primi anni del XIV secolo. Era legata all'importante attivit\u00e0 della tintura nel processo di produzione dei tessuti, soprattutto di lana e seta. \nStoria.\nL'attivit\u00e0 tessile fu, in quei due secoli, un'industria cittadina di importanza decisiva per l'economia della citt\u00e0, soprattutto grazie al contributo dei prestigiosi membri della pi\u00f9 importante Arte della Lana e dell'Arte di Calimala.\nAll'interno di questa organizzazione di lavoro fin dall'inizio ebbe grande rilievo l'Arte dei Tintori alla cui abilit\u00e0 e competenza si doveva soprattutto la variet\u00e0, la stabilit\u00e0 e la brillantezza delle tinte sui tessuti che venivano prodotti attraverso numerosi paesaggi, che impiegavano molti tipi di maestranze specializzate. La colorazione dei panni, grazie alla quale essi venivano poi esportati ad alto prezzo, necessitava di ammoniaca per il fissaggio dei colori e questa era ottenuta esclusivamente dall'urina, rendendo le tintorie particolarmente maleodoranti e sgradevoli. Inoltre richiedeva molta acqua per le operazioni di lavaggio e risciacquo. \nSe di \"Arte\" intesa come corporazione si pot\u00e9 parlare solo dopo le rivolte del 1378 (e solo fino alla \"restaurazione\" del 1382), i tintori fiorentini si riunivano in una confraternita almeno dal 1280, detta la Compagnia di Sant'Onofrio dei Tintori, che aveva sede nella prima chiesa di Sant'Onofrio, nel borgo che da essi prese il nome. Qui essi costruirono una residenza per la Compagnia, l'oratorio di Sant'Onofrio e uno \"spedale\" in cui curare i colleghi affetti dalle malattie professionali che la loro attivit\u00e0 comportava (quali dermatiti, congiuntiviti e artrosi) e coloro che erano ormai inabili al lavoro, per infortunio o anzianit\u00e0. Tuttavia, per evitare la promiscuit\u00e0 tra uomini e donne, essi acquistarono un altro grande appezzamento di terreno in via dei Malcontenti (1339), dove edificarono il complesso dell'\"Universit\u00e0 dei Tintori\", fatto di case, officine, una sede per le riunioni, un nuovo oratorio di Sant'Onofrio, un ospedale femminile e una scuola per i fanciulli, in cui imparare a leggere, scrivere e fare operazioni elementari di conto.\nDal 1331, ogni 12 giugno festa di sant'Onofrio anacoreta, essi organizzarono inoltre un \"palio bianco\", in cui gareggiavano i cavalli, gli asini e i muli utilizzati quotidianamente dal tintori per trasportare le balle dei tessuti. Il palio di Sant'Onofrio, che andava dal Canto degli Alberti (angolo via de' Benci) alla torre della Zecca, non era importante come la corsa dei barberi, ma era, fra quelli secondari, uno dei pi\u00f9 seguiti. Per questo oggi esiste a Firenze la strada chiamata \"corso\" dei Tintori.\nNel frattempo la sede principale dei Tintori era divenuta il grande isolato tra le attuali via dei Malcontenti, via delle Casine, via Tripoli e le mura, di cui essi rimasero proprietari, pur con qualche interruzione, fino al 1720, quando venne affidato alle monache Cappuccine provenienti da Perugia. \nCome indennizzo dell'esproprio sub\u00ecto, ai Tintori vennero date sei case in via Gino Capponi, diciassette rendite al Monte del Sale (il fondo pubblico delle gabelle sul sale), e alcuni locali situati nela zona del Cestello, dove c'era l'ex-tiratoio dell'Uccello. Qui rimisero in piedi l'Universit\u00e0 dei Tintori e l'ospedale, ma con la riforma del 1751 la struttura assistenziale (che aveva all'epoca dodici letti) pass\u00f2 sotto la giurisdizione del Magistrato del Bigallo. Sebbene inizialmente la struttura venisse mantenuta e anzi potenziata (ariivando a ventiquattro letti), durante la reggenza di Francesco Stefano di Lorena venne qui impiantata la caserma dei Dragoni, dove vennero stanziate le truppe lorenesi.\nAi Tintori venne allora dato per qualche anno l'ospedale della Santissima Trinit\u00e0 degli Incurabili, in via San Gallo (1782), poi la sede della soppressa Compagnia del Vangelista (1785), diventando esclusivamente un ospizio per anziani e infermi, l'Istituto di Sant'Agnese.\nOrganizzazione.\nLa categoria dei Tintori si divideva in tre gruppi, quelli dell'Arte Maggiore, forse la meglio organizzata, che tingeva i tessuti nei colori pi\u00f9 vari, quelli dell'Arte Minore, specializzati nelle diffuse tinture di color rosso utilizzando come colorante la robbia (\"rubia tinctorum\"), sostanza vegetale dalle cui radici si estraeva il principio attivo, e infine quelli dell'Arte del Guado (\"isathis tinctoria\"), altro vegetale usato per ottenere una vasta gamma di azzurri. Il colore pi\u00f9 difficile era il \"morato\", ovvero il nero lucido, che era prodotto col gallato di ferro, un segreto gelosamente custodito a Firenze. A parte il rosso e il verde, praticamente ogni coloritura aveva un proprio segreto, dagli azzurri ravvivati con \"bagni di campeggio\", alle scalature, i toni intermedi pi\u00f9 delicati. Prima della tintora i tessuto dovevano essere sgrassati completamente bollendo nel sapone, per questo era necessario poter disporre di abbondante acqua corrente: non a caso le tintorie erano collocate lungo l'Arno, nel corso dei Tintori e dintorni: durante i lavori di creazione del lungarno delle Grazie vennero infatti trovate tracce di prese d'acqua, volte, cateratte, gore e canaletti, in cui l'acqua, macchiata delle pi\u00f9 varie tinte e spesso maleodorante, veniva rimandata verso l'Arno nella totale assenza di fognature.\nLa straordinaria padronanza di questa complessa Arte, e dei tanti segreti che si tramandarono da una generazione all'altra, consent\u00ec di produrre enormi quantit\u00e0 di stoffe: manufatti che ancora oggi vediamo nelle numerose rappresentazioni pittoriche della Firenze rinascimentale e che si fanno apprezzare per la persistenza e la luminosit\u00e0 dei colori ma anche per la straordinaria variet\u00e0 di tinte disponibili che doveva rispondere e adattarsi alle mutevoli esigenze di un mercato interno e internazionale molto evoluto.\nAlla fine del \u2018300, con la crisi della produzione della lana, i tintori ebbero minor peso nell'economia cittadina e dovettero adattarsi ad una nuova realt\u00e0 di mercato perch\u00e9 costretti a lavorare con tecniche e materiali pi\u00f9 economici al fine di contenere i costi.\nStemma.\nLo stemma dei Tintori era il pillo e il mazzapicchio incrociati in decusse, insegna che rappresentava i tipici strumenti, detti anche \"follatoi\" e simili a clave, con cui i tintori spingevano i tessuti nelle conche con i mordenti, dette \"vagelli\". Lo si vede a fianco del tabernacolo di Sant'Onofrio e in una casa che essi dovettero possedere alla piazza d'Arno."}
{"id": "849096", "revid": "454575", "url": "https://it.wikipedia.org/wiki?curid=849096", "title": "Villa Puccini", "text": "Villa Puccini, appartenuta al celebre compositore operistico Giacomo Puccini, \u00e8 situata a Torre del Lago Puccini, una frazione di Viareggio in provincia di Lucca, sulle rive del Lago di Massaciuccoli. La villa oggi \u00e8 sede del Museo Villa Puccini, che \u00e8 stato gestito da Simonetta Puccini, nipote di Giacomo, fino alla sua morte.\nStoria e descrizione.\nL'acquisto da parte del compositore risale al 1898, incantato dalla tranquillit\u00e0 della riva del lago, dopo averci soggiornato sin dal 1891 come affittuario dei proprietari, i Duchi d'Austria.\nL'edificio venne completamente distrutto e ricostruito, secondo un progetto frutto della collaborazione tra Puccini, De Servi, Nomellini, Galileo Chini e l'architetto Vincenzo Pilotti.\nLa semplicit\u00e0 dell'esterno dell'edificio, a pianta rettangolare a due piani, contrasta con le ricche decorazioni eclettiche degli interni che caratterizzano ogni stanza in base alla sua funzione: la sala del pianoforte, o della scrittura, il salottino, il soggiorno (con un pannello ceramico di Chini sul caminetto) e la cappella, decorata da Adolfo De Carolis, dove \u00e8 sepolto il musicista insieme alla moglie, al figlio, alla nuora e alla nipote.\nIl piccolo giardino, che originariamente era lambito dal lago, si ispira nelle dimensioni e nelle aiuole ornate di pietre, al giardino giapponese. Il collegamento tra edificio e giardino avviene mediante un bovindo in ferro e vetro. Vicino alla riva \u00e8 stato collocato un monumento bronzeo che rappresenta il Maestro."}
{"id": "849097", "revid": "63727", "url": "https://it.wikipedia.org/wiki?curid=849097", "title": "Renault Monaquatre", "text": "La Monaquatre \u00e8 una vettura di classe media prodotta tra il 1931 ed il 1936 dalla Casa automobilistica francese Renault.\nProfilo.\nPresentata nell'ottobre 1931, la Monaquatre era chiamata a sostituire le due precedenti versioni d'attacco della gamma Renault, ossia la Monasix e la Monastella. Nella cornice del Salone di Parigi, resa austera dalla grave crisi economica di quegli anni, la Casa francese ostentava invece un deciso ottimismo: la Monasix era caratterizzata da nuove soluzioni stilistiche, come la calandra piatta ed inclinata all'indietro, un inizio di quella ricerca aerodinamica che avrebbe interessato un po' l'intera produzione automobilistica mondiale negli anni trenta. In Francia, la Monaquatre dovette scontrarsi con due temibili concorrenti, come la Peugeot 301 e la Citro\u00ebn 8CV, due berline di classe media di buon successo presso il pubblico francese.\nLa Monaquatre fu prodotta principalmente in 5 sottoserie, ciascuna contraddistinta da una sigla di progetto ben definita: le prime Monaquatre, con sigla di progetto UY. Monta un motore a 4 cilindri da 1299 cm\u00b3, in grado di erogare circa 25 CV di potenza massima. Tale motore fu mantenuto anche sulla Monaquatre UY1, prodotta nel 1933. Ma le Monaquatre pi\u00f9 famose furono quelle prodotte a partire dal 1934: in quell'anno fu lanciata la YN1, dotata di un 4 cilindri da 1463\u00a0cm\u00b3, in grado di erogare 30 CV a 3300 giri/min e di spingere la vettura a quasi 90\u00a0km/h di velocit\u00e0 massima.\nIl cambio \u00e8 a tre marce e la trazione posteriore. Tale motorizzazione, la pi\u00f9 convincente sul piano prestazionale, fu impiegata anche sulle versioni successive, recanti le sigle YN2, YN3 e YN4. Nel frattempo, la Monaquatre crebbe anche di dimensioni, passando da 3.7 a 4.15 m, e fu proposta anche come mezzo commerciale, oltre che come cabriolet e torpedo. Nello stesso tempo, la sua carrozzeria divenne pi\u00f9 tondeggiante, per migliorare l'aerodinamica. Il successo fu buono anche per la Monaquatre, che seppe farsi valere piuttosto bene di fronte ad una concorrenza agguerrita. Fu tolta di produzione nel 1936, per essere sostituita dalla Renault Celtaquatre."}
{"id": "849098", "revid": "336956", "url": "https://it.wikipedia.org/wiki?curid=849098", "title": "Ritardo ad anello", "text": "Il Ritardo ad anello (\"Chamber-ring delayed blowback\") \u00e8 una miglioria apportata al sistema massa battente, per l'espulsione del bossolo e la ricarica di una nuova cartuccia delle armi semi-automatiche ed automatiche. \nPrincipio.\nLa modifica \u00e8 estremamente semplice: sul bordo della camera di scoppio \u00e8 presente un risalto anulare che ne 'restringe' di pochi centesimi l'ingresso.\nIl bossolo della cartuccia nuova ha un diametro esterno leggermente inferiore di quello della camera di scoppio, per potervi entrare senza troppo sforzo. Esplodendo la carica, il bossolo si dilata, chiudendo quindi ermeticamente la camera.\nLa parte di bossolo che si trova vicino al fondello per\u00f2 si dilata molto di meno, per via del risalto anulare, cos\u00ec all'atto dell'espulsione la parte di bossolo 'sformata' deve ripassare all'interno dell'anello subendo quindi una sorta di laminazione, che ovviamente ne rallenta l'uscita. \nViene impiegato nella pistola Seecamp."}
{"id": "849102", "revid": "287204", "url": "https://it.wikipedia.org/wiki?curid=849102", "title": "Contea di St. Clair (Alabama)", "text": "La contea di St. Clair, in inglese St. Clair County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 64.742 abitanti. Il capoluogo di contea \u00e8 Ashville. Il nome le \u00e8 stato dato in onore al generale Arthur St. Clair della Pennsylvania.\nGeografia fisica.\nLa contea si trova nella parte centro-orientale dell'Alabama. Lo United States Census Bureau certifica che l'estensione della contea \u00e8 di 1.693 km\u00b2, di cui 1.641 km\u00b2 composti da terra e i rimanenti 52 km\u00b2 composti di acqua.\nLaghi e fiumi.\nLa contea comprende i seguenti laghi e fiumi:\nStoria.\nLa Contea di St. Clair venne costituita il 20 novembre 1818."}
{"id": "849103", "revid": "661526", "url": "https://it.wikipedia.org/wiki?curid=849103", "title": "Joseph Kahn", "text": "Biografia.\n\u00c8 di origini coreane, ma \u00e8 cresciuto nel Texas, dopo aver vissuto i primi 7 anni della sua vita a Livorno in Italia. Diplomatosi alla Jersey Village High School nel 1990, Kahn si iscrisse alla New York University, presso la Tisch School of the Arts. Abbandon\u00f2 gli studi universitari un anno dopo, per dedicarsi a tempo pieno all'attivit\u00e0 di regista.\nHa diretto video musicali per artisti di vari generi, tra cui Muse, Kelly Clarkson, Britney Spears, Katy Perry, Backstreet Boys, U2, The Chemical Brothers, blink-182, Eminem, TLC, Mariah Carey, Moby, George Michael, Korn, Janet Jackson, The Black Eyed Peas, Destiny's Child, Lady Gaga e Taylor Swift.\nKahn ha ricevuto numerosi premi per la sua produzione videografica. Ha vinto pi\u00f9 volte gli MTV Video Music Awards, ed \u00e8 stato nominato per il video dell'anno con \"The Boy Is Mine\" di Brandy &amp; Monica, e \"Toxic\" di Britney Spears. Nel 2002 ha ricevuto il suo primo Grammy, per il clip di \"Without Me\" di Eminem, che \u00e8 stato anche premiato ad MTV come video dell'anno e per la miglior regia.\nLavora anche nella pubblicit\u00e0, e ha diretto diversi spot per i marchi Acura, Johnnie Walker, Ford, Vodafone, Budweiser, PlayStation, Bacardi, Turkish Airlines, Coors Light, NASCAR, Asics, Renault, Saab e Sony. La sua campagna Fox/NASCAR ha vinto i Clio Awards nel 2004, per i migliori effetti visuali.\nNel 1999 Kahn ha fondato la casa di produzione Supermega, oggi di propriet\u00e0 della HSI Productions. Nel 2004 ha girato il film d'azione \"Torque - Circuiti di fuoco\", interpretato da Ice Cube.\nVideografia.\n1990\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2014\n2015\n2016\n2017\n2018\n2019\n2020\n2022"}
{"id": "849104", "revid": "767487", "url": "https://it.wikipedia.org/wiki?curid=849104", "title": "Marianne Faithfull", "text": "Protagonista insieme a Mick Jagger, di cui fu compagna, degli anni brillanti della Swinging London e autrice insieme ai membri dei Rolling Stones di successi indimenticabili come \"As Tears Go By\" (firmata Keith Richards, Jagger) e \"Sister Morphine\" (firmata Faithfull, Jagger, Richards), oggi Marianne Faithfull \u00e8 una delle interpreti pi\u00f9 apprezzate della musica pop.\nBiografia.\nMarianne Faithfull nasce a Hampstead, Londra il 29 dicembre 1946. Il padre \u00e8 Robert Glynn Faithfull, maggiore dell'esercito inglese e professore di letteratura italiana presso il Bedford College dell'Universit\u00e0 di Londra, la madre \u00e8 la baronessa viennese Eva von Sacher-Masoch, pronipote di Leopold von Sacher-Masoch, mentre il fratellastro \u00e8 l'artista Simon Faithfull.\nDebutta al cinema con un piccolo ruolo in \"Una storia americana\" di Jean-Luc Godard. Seguono altre interpretazioni tra le quali spicca quella della dea-distruttrice Lilith in Lucifer Rising di Kenneth Anger. Nel 1967 al Festival di Sanremo canta il brano \"C\u2019\u00e8 chi spera\" in coppia con Riki Maiocchi. Dopo un periodo di oblio seguito alla fine della relazione con Mick Jagger e caratterizzato da una vita irrequieta e da storie di droga, Marianne Faithfull torna al successo con l'album \"Broken English\" (1979), un disco raffinato in cui si mescolano atmosfere dark e psichedeliche.\nA \"Broken English\" seguono lavori di ottima qualit\u00e0 (\"Dangerous Acquaintances\", \"A Child's Adventure\", \"Rich Kid Blues\") sempre sostenuti da una voce roca e profonda che negli anni arriva a maturare in sfumature emozionanti. Dal 1987, anno di \"Strange Weather\", Marianne Faithfull conosce un successo costante e sempre maggiore. Alle prove di musica pop affianca l'interpretazione dei classici e alcuni lavori dai tratti sperimentali, inanellando collaborazioni con musicisti assai noti come Angelo Badalamenti, David A. Stewart (ex Eurythmics), Billy Corgan e Beck.\nIl 21 luglio 1990 partecipa al grande concerto The Wall - Live in Berlin di Roger Waters con altri superospiti, Marianne interpreta la madre di Waters. Nel 1997 collabora con i Metallica come voce ospite nella canzone \"The Memory Remains\", contenuta nell'album \"ReLoad\". Negli anni successivi ha affiancato all'attivit\u00e0 di cantante quella di attrice, partecipando ai film \"Marie Antoinette\" di Sofia Coppola (interpreta l'imperatrice Maria Teresa d'Austria madre di Maria Antonietta) e \"Irina Palm - Il talento di una donna inglese\" di Sam Garbarski dove, nel ruolo di protagonista, ha suscitato unanimi consensi di critica e di pubblico. Nel 2000 canta \"I sette peccati capitali\" al Ravenna Festival. In occasione del Women's World Award del 2009 a Vienna le \u00e8 stato conferito il \"World Lifetime Achievement Award\"."}
{"id": "849109", "revid": "1318658", "url": "https://it.wikipedia.org/wiki?curid=849109", "title": "Universit\u00e0 Sorbonne Nouvelle", "text": "L'universit\u00e0 Paris III - Sorbonne Nouvelle dispensa principalmente corsi di Letteratura e di Lingue straniere, nonch\u00e9 di Arti dello spettacolo. Paris III propone anche gli indirizzi di Scienze della comunicazione e di \"\u00c9tudes europ\u00e9ennes\" (letteralmente: Studi europei; indirizzo pluridisciplinare che comprende lo studio della storia, dell'economia, del diritto e delle scienze politiche).\nIl rettorato e l'amministrazione sono situati nella storica sede della \"Sorbonne\" (Sorbona), mentre al numero civico 13 di via Santeuil, nel V \"arrondissement\", vi \u00e8 il centro Censier (dal nome della via traversa). Altre parti dell'universit\u00e0 Paris III si trovano a Asni\u00e8res-sur-Seine ed in altri luoghi di Parigi. \nLa biblioteca interuniversitaria delle lingue orientali, la Biblioteca Sainte-Genevi\u00e8ve e la Biblioteca Sainte-Barbe sono confinanti con la sede principale di Paris III."}
{"id": "849112", "revid": "339392", "url": "https://it.wikipedia.org/wiki?curid=849112", "title": "Paris 3", "text": ""}
{"id": "849113", "revid": "287204", "url": "https://it.wikipedia.org/wiki?curid=849113", "title": "Svalutazione monetaria", "text": ""}
{"id": "849114", "revid": "74801", "url": "https://it.wikipedia.org/wiki?curid=849114", "title": "G\u00e4llivare (comune)", "text": "G\u00e4llivare \u00e8 un comune svedese di abitanti, situato nella contea di Norrbotten. Il suo capoluogo \u00e8 la cittadina omonima.\nGeografia antropica.\nNel territorio comunale sono comprese le seguenti aree urbane (\"t\u00e4tort\"):\nSport.\nNell'estate del 2008 ha ospitato la Coppa del mondo VIVA 2008 che ha visto trionfare la Padania, vincitrice in finale contro l'Aramea."}
{"id": "849116", "revid": "113702802", "url": "https://it.wikipedia.org/wiki?curid=849116", "title": "RealPlayer", "text": "RealPlayer \u00e8 un lettore multimediale creato da RealNetworks in grado di riprodurre oltre ai formati proprietari Real Video e Real Audio i principali formati multimediali come MP3, MPEG-4, QuickTime e Windows Media.\nDescrizione.\nLa prima versione del programma venne presentata nell'aprile 1995. Allora era uno dei primi media player in grado di gestire streaming audio e video da Internet. La versione 6 venne chiamata RealPlayer G2, la 9 divenne RealOne Player. Del programma esiste una versione \"base\" disponibile gratuitamente e una versione a pagamento con funzionalit\u00e0 aggiuntive.\nL'ultima versione uscita a marzo 2017 \u00e8 la 18, ed \u00e8 disponibile per Windows, macOS, Unix, Palm OS, Windows Mobile e Symbian OS. Il programma \u00e8 basato su un motore di decodifica open source chiamato Helix."}
{"id": "849119", "revid": "339392", "url": "https://it.wikipedia.org/wiki?curid=849119", "title": "Paris III", "text": ""}
{"id": "849120", "revid": "1999437", "url": "https://it.wikipedia.org/wiki?curid=849120", "title": "Lucio Arrunzio Camillo Scriboniano", "text": "Biografia.\nFiglio di Marco Furio Camillo, ricevette il nome di Marco Furio Camillo Scribonio. L'amico Lucio Arrunzio lo adott\u00f2 ed egli ricevette quindi il nome di Lucio Arrunzio Camillo Scriboniano. Fu console nel 32, e cinque anni dopo entrambi i suoi padri morirono.\nNel 42 fu governatore della Dalmazia, quando si ribell\u00f2 all'imperatore Claudio, proclamandosi imperatore. Ebbe inizialmente il sostegno delle legioni della Dalmazia, l'undicesima legione e la settima legione, ma a causa di un evento ritenuto non propizio (l'impossibilit\u00e0 di adornare le aquile) rimasero fedeli a Claudio, e spensero la rivolta in soli cinque giorni, uccidendo Scriboniano.\nIl figlio, Furio Scriboniano, fu esiliato da Claudio perch\u00e9 aveva fatto compiere dagli astrologi delle indagini sulla morte dell'imperatore stesso."}
{"id": "849122", "revid": "339392", "url": "https://it.wikipedia.org/wiki?curid=849122", "title": "Sorbonne Nouvelle", "text": ""}
{"id": "849124", "revid": "36426", "url": "https://it.wikipedia.org/wiki?curid=849124", "title": "Villa Volte Alte", "text": "Villa Volte Alte (anche \"Villa Chigi Farnese\" o \"Villa Mieli\") \u00e8 situata in localit\u00e0 Le Volte, al confine tra i comuni di Siena e di Sovicille, Toscana.\nStoria e descrizione.\nSi trova su una leggera collina a ovest di Costalpino, paese situato sulla strada che conduce sin dal medioevo sulla Montagnola.\nLa Villa delle Volte costituisce un importante prototipo della tipologia ad ali aggettanti, di ispirazione classica, e precede di poco l'edificazione, a Roma, della pi\u00f9 celebre villa della Farnesina. Appartenne ai Chigi sin dal primo Cinquecento ed \u00e8 caratterizzata da un'architettura improntata ad un'essenziale semplicit\u00e0, ispirata al recupero delle proporzioni e alle relazioni tra gli elementi costituenti l'eredit\u00e0 dell'antico, ben intonata perci\u00f2 all'ambiente rurale circostante. Negli atti testamentari della famiglia Chigi furono d'altronde incluse precise disposizioni per mantenere inalterato nel succedersi delle generazioni l'assetto paesaggistico e agrario. L'insieme \u00e8 composto dalla villa, la chiesa di San Bartolomeo, la peschiera con un teatro, il \"rustico\" (edificio ad uso agricolo lavorativo) e le stalle. Le ampie partiture dei prospetti, adesso ad intonaco, furono in origine concepite per essere decorate (come riferisce Fabio Chigi nei suoi \"Commentarii\" del 1625), ma dopo essersi deteriorate, non furono ripristinate. \nLa costruzione venne commissionata e iniziata da Mariano Chigi, che incaric\u00f2, forse, Francesco di Giorgio Martini. Ma soprattutto la mano di Baldassarre Peruzzi, allievo del Martini, \u00e8 chiamata in causa. La villa sarebbe stata riprogettata dal Peruzzi nel 1505 per Sigismondo Chigi, che vi cre\u00f2 il suo \"curarum refugium\" e vi profuse larghe sostanze non potendo, per ammonimento della magistratura senese, ampliare ed abbellire il suo palazzo in via Del Casato: La data 1505 appare nell'iscrizione presente sulla facciata. Peruzzi deve quindi essere intervenuto sul progetto, e la modifica di una preesistenza appare riflessa nella difformit\u00e0 delle due ali, che ha rispondenza anche sulla collocazione dei cornicioni in facciata. Nel suo complesso la villa \u00e8 stata a Siena un duraturo esempio per questa tipologia architettonica nei secoli successivi, sia per l'utilizzo dei materiali che per l'appropriatezza delle scelte progettuali, e ha una lunga serie di derivazioni. Un'altra iscrizione, nella volta di una delle sale del portico, ricorda la visita di Giulio II in viaggio verso Bologna (1510-1511) e testimonia lo sforzo d'avvicinamento della famiglia Chigi al papa, culminato nella donazione della villa della Suvera, dove parimenti avrebbe lavorato Peruzzi. Lo stemma Chigi, inquartato con quello Della Rovere in base alla concessione di unire i due stemmi accordata da Giulio II, campeggia infatti sulla facciata della villa. Le sale interne sono caratterizzate dai soffitti a volta, eponime della villa, decorate da affreschi databili intorno al secondo decennio del cinquecento da pittori della cerchia peruzziana: al piano terra, il pi\u00f9 pregevole, dove sono raffigurati soprattutto temi romani, legati all'ascesa dei Chigi come cardinali (e poi papi).\nNell'Ottocento la villa venne ristrutturata, trascurando in parte la destinazione d'uso originale degli ambienti, data dal Peruzzi.\nOltre le logge, un altro elemento che sottolinea la ricerca di continuit\u00e0 della villa con il giardino \u00e8 la presenza della panca che circonda tutto il fabbricato. Di grande interesse sono anche i due pozzi, uno nell'angolo fra ala sud e portico, in travertino e tufo, inserito in una nicchia con volta a colmo a cassettoni dipinti, l'altro rettangolare in pietra, sul muro occidentale, che per la presenza di amorini scolpiti e accostati di schiena a sorreggere lo stemma Chigi-Della Rovere, appare una chiara citazione di sarcofagi romani. Nel giardino sopravvive l'originale impostazione asimmetrica, con percorsi articolati e improvvise vedute prospettiche.\nOggi appartiene all'Universit\u00e0 di Siena ed \u00e8 visitabile durante l'orario delle lezioni."}
{"id": "849126", "revid": "110157", "url": "https://it.wikipedia.org/wiki?curid=849126", "title": "Jokkmokk (comune)", "text": "Jokkmokk \u00e8 un comune svedese di 5.187 abitanti, situato nella contea di Norrbotten. Il suo capoluogo \u00e8 la cittadina omonima. \u00c8 il comune meno densamente popolato della Svezia. Al confine con la Norvegia si trova il lago Vuolep S\u00e5rj\u00e5sj\u00e1vrre.\nGeografia antropica.\nNel territorio comunale sono comprese le seguenti aree urbane (\"t\u00e4tort\"):"}
{"id": "849131", "revid": "2115763", "url": "https://it.wikipedia.org/wiki?curid=849131", "title": "Orazio Borgianni", "text": "Biografia.\nPoche sono le notizie riguardanti la biografia di questo artista. Figlio di un carpentiere originario di Firenze, nacque a Roma nel 1574, dove ebbe la prima formazione in un ambiente artistico di gusto puramente tardo manieristico. Probabilmente si trasfer\u00ec, assieme al fratellastro Giulio Lasso, pittore e scultore, in Sicilia e, in seguito, tra la fine del XVI secolo e l'inizio del successivo, in Spagna, dove si spos\u00f2 e matur\u00f2 il proprio linguaggio artistico. Tornato in Italia nel 1605-1606, vi giunse nel momento culminante dell'attivit\u00e0 romana di Caravaggio, ma ebbe rapporti personali tesi con il grande pittore lombardo, come testimonia il suo unico biografo diretto, Giovanni Baglione. A Roma fu molto attivo nell'Accademia di San Luca, prese parte all'Accademia degli Umoristi e nel 1610 entr\u00f2 nella Compagnia di San Giuseppe di Terrasanta (poi denominata Accademia dei Virtuosi al Pantheon).\nDopo una lunga e debilitante malattia, Borgianni mor\u00ec a Roma, nella sua casa di via Frattina, il 14 gennaio 1616 e il giorno dopo fu sepolto nella basilica di San Lorenzo in Lucina.\nStile pittorico.\nDopo aver ricevuto la prima formazione in Italia, si trasferisce in Spagna dove matura il proprio linguaggio artistico sugli esempi di El Greco e di Jacopo Bassano. E qui \u00e8 soprattutto l'arte di El Greco ad influire in maniera determinante sul suo stile con il luminismo violento e con l'allungamento visionario delle figure. Al suo rientro a Roma abbandona le orme del tardo manierismo romano per proporre una interpretazione molto libera e personale del luminismo del Caravaggio, che si fond\u00f2 sulla valorizzazione del retaggio raffaellesco, toledano, correggesco, che si traduce, nei suoi dipinti, in intensi effetti luministici e stupende nature morte, che assumono un originale tratto visionario trasfigurante e costituiscono un'anticipazione dello stile barocco.\nCos\u00ec, con la forza innovativa e l'attenzione drammatica della sua pittura, nasce uno degli stili pi\u00f9 caratteristici dell'epoca in virt\u00f9 della tecnica libera e pastosa e del colore ricco ed intenso. \nChe il suo realismo assume aspetti diversi, bene emerge da alcuni dipinti quali la \"Nativit\u00e0 della Vergine\" o \"la Sacra Famiglia\", dove la luce ha guizzi improvvisi e misteriosi che trasfigurano il naturalismo della scena. In alcune opere, inoltre, il Borgianni mette in mostra un appassionato interesse archeologico, che si traduce con l'inserimento nelle composizioni, di elementi di scavo come bassorilievi e frammenti, che lasciano trasparire la malinconia dell'artista per un mondo perduto.\nIncisioni.\nNel 1615, Borgianni si dedic\u00f2 anche all'incisione di riporto, sia da Raffaello, di cui incise la serie completa delle Logge Vaticane (52 fogli), sia da sue stesse opere (\"Compianto su Cristo morto\"; \"San Cristoforo\").\n\"San Carlo Borromeo\".\nBorgianni svilupp\u00f2 l'iconografia di \"San Carlo Borromeo\" (canonizzato a Roma nel 1610) in veri dipinti. Il pi\u00f9 famoso, datato 1611-12, fu realizzato per l'Ordine Trinitario ed \u00e8 tuttora custodito a Roma presso la chiesa di San Carlo alle Quattro Fontane, capolavoro dell'arte borrominiana. In esse si coglie la maturazione dell'artista nel contrasto di luci, che \u00e8 gi\u00e0 alla base della sua tecnica, e nella costruzione scenica che viene sovvertita a favore di un pi\u00f9 evidente coinvolgimento emotivo.\nMaestro d'arte.\nL'opera del Borgianni, che non ebbe una scuola e non lasci\u00f2 allievi diretti, ebbe tuttavia un'indubbia influenza in Italia, ad esempio su Giovanni Serodine, Giovanni Lanfranco, Domenico Fetti e anche il giovane Guercino; ma soprattutto produsse forti riflessi sulla pittura della Spagna, paese con cui continu\u00f2 a intrattenere rapporti anche dopo il trasferimento a Roma grazie ai suoi principali committenti, l'ambasciatore Don Francisco de Castro e il suo segretario Juan de Lezcano. Durante i suoi soggiorni nella penisola iberica a Pamplona, Saragozza, Madrid, Toledo, Borgianni realizz\u00f2 un gran numero di opere con le quali esercit\u00f2 grande influenza sui pittori spagnoli del primo barocco, in particolare su Luis Trist\u00e1n. Tra le opere conservate in Spagna particolare rilievo hanno le tele della chiesa di Porta Coeli di Valladolid (realizzate a Roma nel 1611), il \"Cristo che medita sulla croce\" e il \"David che decolla Golia\" (ma anche quest'ultimo fu dipinto al suo rientro a Roma)."}
{"id": "849132", "revid": "842", "url": "https://it.wikipedia.org/wiki?curid=849132", "title": "Real Player", "text": ""}
{"id": "849133", "revid": "110157", "url": "https://it.wikipedia.org/wiki?curid=849133", "title": "Arjeplog (comune)", "text": "Arjeplog \u00e8 un comune svedese di abitanti, situato nella contea di Norrbotten. Il suo capoluogo \u00e8 la cittadina omonima. \u00c8, insieme con la municipalit\u00e0 di Jokkmokk, la pi\u00f9 spopolata dell'intera Svezia.\nGeografia antropica.\nNel territorio comunale sono comprese le seguenti aree urbane (\"t\u00e4tort\"):"}
{"id": "849137", "revid": "287204", "url": "https://it.wikipedia.org/wiki?curid=849137", "title": "Contea di Sumter (Alabama)", "text": "La contea di Sumter, in inglese Sumter County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 14.798 abitanti. Il capoluogo di contea \u00e8 Livingston. Il nome le \u00e8 stato dato in onore al generale Thomas Sumter della Carolina del Sud.\nGeografia fisica.\nLa contea si trova nella parte occidentale dell'Alabama. Lo United States Census Bureau certifica che l'estensione della contea \u00e8 di 2.365 km\u00b2, di cui 22 km\u00b2 di acque interne.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Sumter venne costituita il 18 dicembre 1832."}
{"id": "849138", "revid": "123072436", "url": "https://it.wikipedia.org/wiki?curid=849138", "title": "Arvidsjaur (comune)", "text": "Arvidsjaur (\"\u00c1rviesj\u00e1vrrie gielda\" in Lingua sami) \u00e8 un comune svedese di 6.505 abitanti, situato nella contea di Norrbotten e nella provincia storica di Lapponia. Il suo capoluogo \u00e8 la cittadina omonima.\nSociet\u00e0.\nAree urbane e localit\u00e0.\nNel comune di Arvidsjaur si hanno le seguenti aree urbane e localit\u00e0:\nAmministrazione.\nArvidsjaur \u00e8 un comune governato da un \"Kommunfullm\u00e4ktige\", corrispondente in Italia al consiglio comunale.&lt;br&gt;\nIl \"Kommunfullm\u00e4ktige\" \u00e8 composto da 31 membri eletti in modo diretto ogni quattro anni.&lt;br&gt;\nIl \"Kommunstyrelsen\" \u00e8 il comitato esecutivo della citt\u00e0, corrispondente in Italia alla giunta comunale. Esso \u00e8 composto da 11 membri, nominati dal \"Kommunfullm\u00e4ktige\".&lt;br&gt;\nMembri del \"Kommunfullm\u00e4ktige\":\nPresidente (\"Ordf\u00f6rande\") del \"Kommunfullm\u00e4ktige\" \u00e8 Eivor Sandstr\u00f6m (SAP).&lt;br&gt;\nMembri del \"Kommunstyrelsen\":\nPresidente (\"Ordf\u00f6rande\") del \"Kommunstyrelsen\", quindi sindaco del comune, \u00e8 Jerry T. Johansson (SAP).\nElezioni.\nIl comune di Arvidsjaur \u00e8 suddiviso in 6 circoscrizioni elettorali:\nElezioni 2010.\nLe elezioni amministrative si sono tenute il 19 settembre 2010.\nEcco i risultati:\nDistribuzione storica dei seggi 1938-2010.\nAssegnazione dei seggi per la composizione del \"Kommunfullm\u00e4ktige\", nelle elezioni tenutesi tra il 1938 e il 2010."}
{"id": "849143", "revid": "125252962", "url": "https://it.wikipedia.org/wiki?curid=849143", "title": "Sebasti\u00e3o Jos\u00e9 de Carvalho e Melo", "text": "Fu \"Ministro del regno\" (l'equivalente di un odierno ministro dell'interno) e, \"de facto\", capo del governo sotto il regno di Giuseppe I dal 1750 al 1777. Dopo il terremoto di Lisbona del 1755 si distinse per la direzione rapida e competente dei soccorsi alle vittime e per l'opera di ricostruzione; promosse inoltre notevoli riforme in campo politico ed economico.\nBiografia.\nGiovinezza ed educazione.\nSebasti\u00e3o Jos\u00e9 de Carvalho e Melo nacque da Manuel de Carvalho e Ata\u00edde, \"hidalgo\" delle province, con possedimenti nella regione di Leiria, e da Teresa Lu\u00edsa de Mendon\u00e7a e Melo. In giovent\u00f9 studi\u00f2 diritto presso l'universit\u00e0 di Coimbra e per un breve periodo prest\u00f2 servizio nell'esercito. \nLa sua prima moglie fu Teresa de Mendon\u00e7a e Almada (1689-1737), nipote del Conte di Arcos, che spos\u00f2 in base ad accordi tra le famiglie, dopo un ratto concordato. I suoceri gli resero insopportabile la vita familiare, ragione per la quale si trasfer\u00ec con la moglie nelle sue propriet\u00e0 vicino a Pombal.\nCarriera diplomatica.\nNel 1738 a Sebasti\u00e3o de Melo fu dato il primo incarico pubblico, come ambasciatore a Londra. Successivamente, nel 1745, fu destinato a Vienna. Iniziato in massoneria, al suo rientro in patria si affili\u00f2 alla massoneria portoghese. Dopo la morte della sua prima moglie la regina del Portogallo, arciduchessa Maria Anna d'Austria, amica dell'ambasciatore, acconsent\u00ec al matrimonio di Sebasti\u00e3o de Melo con la contessa Maria Leonor Ernestina Daun, prima cugina del feldmaresciallo austriaco Leopold Joseph Daun. Il re Giovanni V, nel frattempo, poco soddisfatto per il servizio reso da Sebasti\u00e3o de Melo, nel 1749 gli ordin\u00f2 di tornare in patria. Il re mor\u00ec l'anno seguente e, seguendo una raccomandazione della regina-madre, il nuovo re Giuseppe I chiam\u00f2 Sebasti\u00e3o al ministero degli esteri. Al contrario del padre, Giuseppe aveva grande stima di lui e gli affid\u00f2 gradualmente il controllo dello stato.\nCapo del governo.\nNel 1755 Sebasti\u00e3o de Melo era gi\u00e0 Primo ministro del regno. Govern\u00f2 con pugno di ferro, imponendo il rispetto della legge a tutte le classi sociali, dai poveri all'alta nobilt\u00e0. Per perseguire i suoi obiettivi giunse in due occasioni a incendiare villaggi: nel 1775 ordin\u00f2 l'incendio del villaggio di pescatori di Monte Gordo, perch\u00e9 avevano rifiutato di trasferirsi a Vila Real de Santo Ant\u00f3nio.; il 23 gennaio 1777 ordin\u00f2 l'incendio di Trafaria, i cui superstiti furono inseguiti dalle truppe di Pina Manique.\nRicorse anche alle delazioni anonime (legge 2 agosto 1771, \u00a731) e ad efferate condanne a morte, come quella del marchese di T\u00e1vora, che dopo che gli furono spezzati tutti gli arti, fu strangolato; il cadavere fu quindi bruciato e le ceneri gettate nel Tago; l'esecuzione riguard\u00f2 anche molti altri membri della sua famiglia. Altro violento supplizio fu la sorte dell'italiano Giambattista Pelle, accusato di aver ordito un attentato contro il marchese di Pombal, che fu squartato da quattro cavalli e infine arso vivo.\nImpressionato dal successo economico inglese egli tent\u00f2, con successo, di riformare l'economia portoghese sul modello di quella anglosassone; tra le riforme vi fu la delimitazione della regione di produzione del Porto, prima regione ad assicurare la qualit\u00e0 dei propri vini. Durante la propria amministrazione, Pombal mise in atto un ampio programma di riforme il cui obiettivo era quello di razionalizzare la gestione, senza tuttavia indebolire il potere reale. Per raggiungere questo obiettivo, il ministro segui le nuove idee europee degli illuministi, conservando allo stesso tempo gli aspetti propri dell'assolutismo e della politica mercantilista. Il Marchese di Pombal fu una figura chiave del governo portoghese fra il 1750 e il 1777. La sua amministrazione fu un esempio perfetto di assolutismo illuminato, forma di governo che univa la monarchia assoluta con il razionalismo illuminista. Un'importante realizzazione di Pombal fu la fondazione, nel 1774, di Vila Real de Santo Ant\u00f3nio, vicino alla foce del Guadiana, nel sud del Portogallo.\nAbol\u00ec, inoltre, lo schiavismo nei riguardi dei nativi nelle colonie, riorganizz\u00f2 l'esercito e la marina, ricostitu\u00ec l'universit\u00e0 di Coimbra e fece parzialmente terminare la discriminazione dei cosiddetti \"nuovi cristiani\". Le riforme pi\u00f9 importanti furono quelle nel campo della finanza, della creazione corporativa di molte aziende e delle associazioni che regolavano l'attivit\u00e0 commerciale: tra questi provvedimenti \u00e8 da ricordare la riforma del sistema fiscale. Tutte queste riforme provocarono odio da parte delle classi pi\u00f9 ricche, in special modo dalla nobilt\u00e0, che lo disprezzava, trattandolo come un arricchito.\nTerremoto del 1755.\nIl disastro si scaten\u00f2 sul Portogallo la mattina del 1\u00ba novembre (giorno di Ognissanti) del 1755. In questa data Lisbona fu scossa da un sisma violento, di un'intensit\u00e0 stimata in 9 gradi della scala Richter. La citt\u00e0 fu devastata dal terremoto e dal maremoto e fu distrutta dagli incendi avvenuti in seguito. Sebasti\u00e3o de Melo sopravvisse in maniera fortunosa. Immediatamente inizi\u00f2 a ricostruire la citt\u00e0, in accordo con la famosa frase: \u00abEd ora? Seppelliamo i morti e diamo da mangiare ai vivi\u00bb. Nonostante questo evento sfortunato, Lisbona non fu colpita da epidemie e un anno pi\u00f9 tardi era gi\u00e0 stata ricostruita. Il disegno della citt\u00e0 fu progettato da un gruppo di architetti e fu espressamente richiesta per gli edifici una struttura esterna in grado di resistere ai terremoti.\nDifferenti modelli furono ideati e vennero persino simulati terremoti facendo marciare le truppe. Le costruzioni e le sedi ricostruite da Pombal oggi continuano ad esistere e sono una delle attrazioni turistiche di Lisbona. Sebasti\u00e3o de Melo, inoltre, diede un contributo importante alla sismologia: tramite un questionario fece fare un'inchiesta presso tutte le parrocchie del paese, registrando le risposte a domande quali ad esempio: \u00abi cani ed altri animali si sono comportati in modo anomalo prima del terremoto?\u00bb, \u00abil livello dei pozzi si \u00e8 alzato o abbassato?\u00bb ed il numero e il tipo di costruzioni che erano state distrutte. Queste domande consentirono agli scienziati portoghesi di ricostruire l'evento e hanno contrassegnato la nascita della sismologia come scienza.\nProcesso di T\u00e1vora.\nCome conseguenza del terremoto, Giuseppe I diede al suo primo ministro poteri ancora maggiori, che resero Sebasti\u00e3o de Melo una specie di dittatore. Contemporaneamente all'aumento del suo potere crebbe il numero dei suoi nemici e i reclami dell'alta nobilt\u00e0 divennero pi\u00f9 frequenti. Nel 1758 il re fu ferito a seguito di una congiura che non ebbe successo. La famiglia di T\u00e1vora ed il duca di Aveiro erano implicati nel tentato regicidio e furono giustiziati dopo un processo molto breve. Il re fece espellere la Compagnia di Ges\u00f9 e confisc\u00f2 i suoi beni, anche perch\u00e9 la sua influenza nella societ\u00e0 portoghese e i suoi legami internazionali erano un ostacolo all'accrescimento del potere reale. Sebasti\u00e3o de Melo non mostr\u00f2 misericordia e perseguit\u00f2 tutte le persone implicate, comprese le loro mogli e i figli. La nobilt\u00e0 avvert\u00ec, in questo modo, il peso definitivo e irreversibile del suo potere e ne fu schiacciata: questo episodio rappresent\u00f2 per il ministro una grande vittoria sopra i suoi nemici. Grazie a questa reazione veloce, nel 1759 Giuseppe assegn\u00f2 al suo leale ministro il titolo di conte di Oeiras.\nDopo il caso di T\u00e1vora, il nuovo conte di Oeiras non trov\u00f2 pi\u00f9 opposizione. Quando acquis\u00ec il titolo di Marchese di Pombal nel 1770, ottenne praticamente il potere assoluto nel governo del Portogallo fino alla morte di Giuseppe I, avvenuta nel 1777. Il suo successore, la regina Maria I e suo marito Pietro III detestavano il Marchese. Maria non perdon\u00f2 mai la mancanza di misericordia mostrata verso la famiglia di T\u00e1vora e lo licenzi\u00f2. Quando, nel corso di un viaggio, la regina attraversava le sue propriet\u00e0, il Marchese era costretto dal decreto ad allontanarsi dalla sua stessa casa. Maria I aveva attacchi di collera appena sentiva nominare il primo ministro di suo padre.\nIl Marchese di Pombal mor\u00ec pacificamente nella sua propriet\u00e0 il 15 maggio 1782. Trascorse gli ultimi giorni della sua vita a Pombal, in una propriet\u00e0 ereditata dallo zio, l'arciprete Paulo de Carvalho e Ata\u00edde, nel 1713, la \"villa d\u00e0 Gramela\". Oggi \u00e8 ricordato grazie ad una grande statua situata in una delle zone pi\u00f9 importanti di Lisbona, quella che prende il suo nome. Marchese di Pombal \u00e8 inoltre il nome di una stazione della metropolitana di Lisbona.\nRiforme.\nRiforme economiche.\nNonostante i problemi che trov\u00f2, Sebasti\u00e3o de Melo attu\u00f2 un ambizioso programma di riforme. Tra altre realizzazioni, il suo governo prov\u00f2 ad aumentare la produzione nazionale rispetto alla concorrenza straniera, a sviluppare il commercio coloniale e a stimolare lo sviluppo delle fabbriche. In sintonia con la sua politica, nel 1756 egli fond\u00f2 la \"Companhia para a Agricultura das Vinhas do Alto Douro\", a cui il ministro assegn\u00f2 l'esenzione delle tasse nelle esportazioni ed il commercio con le colonie, stabilendo la prima zona di produzione vinicola delimitata nel mondo, nella quale furono disposti i \"contrassegni pombalinos\" per segnare i confini della regione. Nel 1773, istitu\u00ec la \"Companhia Geral das Reais Pescas do Reino do Algarve\", destinata a controllare la pesca nel sud del Portogallo.\nSimultaneamente, il Marchese dispose misure fiscali per l'installazione di piccole imprese orientate verso il mercato interno portoghese di cui facevano parte anche le colonie. La politica protezionistica incluse misure che favorivano l'importazione delle materie prime e rincaravano i prezzi dei prodotti simili a quelli di fabbricazione portoghese. Come risultato, nacquero centinaia di piccole industrie nel paese, che producevano vari tipi di merci. Il ministro fond\u00f2 anche la banca reale nel 1751 e cre\u00f2 una nuova struttura per amministrare la raccolta delle imposte, centralizzata sotto la \"Real Fazenda de Lisboa\", che era sotto il suo controllo diretto.\nRiforme religiose.\nL'azione riformatrice di Pombal, inoltre, si estese al campo della politica e dello stato. In quel campo, il primo ministro prov\u00f2 a rafforzare l'assolutismo del re, lottando contro i settori e le istituzioni che potevano avversarlo. Diminu\u00ec il potere della Chiesa, subordinando il tribunale della Santa Inquisizione allo Stato e, nel 1759, espulse i Gesuiti dal Portogallo e dalle colonie, confiscando i loro beni e dichiarando che la Compagnia di Ges\u00f9 era un potere indipendente fuori dal controllo dal governo portoghese. Inoltre, nel 1770 chiese a papa Clemente XIV l'allontanamento dei francescani dal convento del Palazzo Nazionale di Mafra, ottenendolo. Nonostante l'inquisizione ufficialmente non fosse stata smantellata, si ebbe durante il governo di Pombal un calo vistoso della sua azione grazie alle misure che erano state imposte.\nRiforma scolastica.\nNel campo dell'istruzione introdusse riforme importanti nel sistema educativo tanto nel regno quanto nelle colonie, attivit\u00e0 che fino a quel momento era stata svolta sotto il controllo della Chiesa, portandola sotto il controllo dello stato. L'universit\u00e0 di \u00c9vora, per esempio, diretta dai Gesuiti, fu chiusa e l'Universit\u00e0 di Coimbra sub\u00ec una riforma profonda e fu completamente modernizzata. La riforma dell'universit\u00e0 da parte del Marchese di Pombal, inoltre, incluse l'annullamento della proibizione per gli allievi o i professori di avere avi ebrei per poter frequentare o insegnare.\nL'espulsione dei gesuiti rappresent\u00f2 un immane disastro per l'istruzione in Portogallo. Le scuole gestite dall'Ordine provvedevano gratuitamente all'istruzione di circa alunni, e per l'istruzione superiore in particolare avevano quasi un monopolio. Il Portogallo torner\u00e0 ad avere un numero simile di alunni solo all'inizio del XX secolo, con una popolazione raddoppiata.\nIl Marchese di Pombal e il Brasile.\nEsiste una notevole discrepanza tra la percezione popolare del Marchese di Pombal tra i portoghesi, che lo vedono generalmente come un eroe nazionale, e i brasiliani, dai quali \u00e8 frequentemente visto come un tiranno o un oppressore. Per il governo portoghese la gestione della colonia doveva sempre avere come obiettivo principale quello della creazione di ricchezza per la madrepatria e questo principio non fu modificato sotto il governo del Marchese. Il regime del monopolio commerciale non solo fu mantenuto, ma venne addirittura ulteriormente accentuato, al fine di ottenere una maggiore efficacia nella gestione coloniale. Nel 1755 e 1759, furono create, rispettivamente, la \"Companhia Geral de Com\u00e9rcio do Gr\u00e3o-Par\u00e1 e Maranh\u00e3o\" e la \"Companhia Geral de Com\u00e9rcio de Pernambuco e Para\u00edba\", aziende monopolistiche destinate a stimolare le attivit\u00e0 economiche nel nord e nel nordest della colonia. Nelle regioni estrattive fu istituita la tassa speciale (\"derrama\") nel 1765, con l'obiettivo di obbligare gl'industriali a pagare i tributi dovuti. La tassa speciale era determinata \"per capita\" ed era pagata dalla colonia in chili di oro, indipendentemente dalla reale produzione estrattiva.\nCon l'espulsione violenta dei Gesuiti dell'impero portoghese, il Marchese decret\u00f2 che l'istruzione nella colonia dovesse essere affidata a laici delle cosiddette \"Aulas R\u00e9gias\". Fino a quel momento infatti, l'educazione scolastica era incarico della Chiesa. Il ministro, inoltre, regol\u00f2 il funzionamento delle missioni, allontanando i religiosi dalla loro amministrazione e creando nel 1757, il \"Diret\u00f3rio\", organo composto da uomini di fiducia del governo portoghese, la cui funzione era quella di gestire le vecchie imprese. Per completare questo \"pacchetto\" di riforme, il Marchese prov\u00f2 a dare maggiore uniformit\u00e0 culturale alla colonia, proibendo l'uso del \"Nheengatu\", la cosiddetta lingua generale, una miscela tra le lingue madri ed il portoghese, parlata dai \"bandeirantes\", e rendendo obbligatorio l'uso della lingua portoghese. Ancora oggi si pu\u00f2 trovare una statua di marmo a grandezza naturale del Marchese di Pombal nella Santa Casa de Misericordia di Bahia, situata nel centro storico di Salvador.\nUltimi anni e morte.\nIl marchese non era ben visto dalla maggior parte della nobilt\u00e0 portoghese che non amava le sue riforme limitanti i loro privilegi. D'altro canto nessuno gli aveva perdonato il processo di T\u00e1vora. Maria I, passata alla storia come \"la pazza\", lo odiava. Quando il re Giuseppe I mor\u00ec, la regina Maria sal\u00ec al trono nel 1777. Il Marchese fu allontanato dal governo e condannato all'ostracismo con l'accusa di corruzione. Tent\u00f2 di difendersi, ma non gliene fu data la possibilit\u00e0. \nLa Regina alla fine fece pubblicare un atto di perdono del Marchese, la revoca dell'esilio, perch\u00e9 anziano e malato. Per un uomo di tale passato, una tale mancanza di rispetto fu considerata insopportabile. Pass\u00f2 gli ultimi anni chiuso in isolamento nel suo palazzo, dove mor\u00ec a 83 anni."}
{"id": "849144", "revid": "1543377", "url": "https://it.wikipedia.org/wiki?curid=849144", "title": "Phytophthora infestans", "text": " La peronospora della patata e del pomodoro (Phytophthora infestans) \u00e8 un microrganismo appartenente alla classe degli Oomycetes che colpisce in particolare le piante della famiglia delle Solanacee.\n\"Phytophthora infestans\" \u00e8 stata la causa principale della grande carestia che colp\u00ec l'Irlanda tra il 1845 e il 1849.\nDistribuzione geografica e centro di origine.\nL'origine geografica di \"P. infestans\" \u00e8 stata oggetto di lunghi dibattiti in campo scientifico, che hanno individuato come possibili centri di origine il Messico e le Ande.\nSecondo i primi studi, risalenti al XIX secolo, \"P. infestans\" ha come centro di origine alcune aree andine (in particolare Bolivia, Ecuador e Per\u00f9) che corrispondono al centro di origine della patata coltivata e di altre solanacee.\nQueste teorie sembrano confermate da studi pi\u00f9 recenti sull'analisi del DNA mitocondriale e nucleare.\nInoltre, le prime coltivazioni di patata colpite dalla malattia in Irlanda furono Lima, Peruviennes e Cordilieres, importate proprio dalle zone andine; questo indicherebbe la diffusione del patogeno dalle Ande all'Europa.\nUn'altra teoria individua come centro di origine del patogeno alcune aree del Messico (in particolare gli altipiani della Valle di Toluca), per la presenza di un'elevata diversit\u00e0 genetica del microrganismo e per l'osservazione della riproduzione sessuale\nche \u00e8 invece meno comune nelle aree andine.\nDal Messico si sarebbe poi diffusa negli Stati Uniti agli inizi del XIX secolo e da l\u00ec in Europa causando la carestia irlandese del 1845 e diffondendosi nel resto del mondo.\nUna terza teoria indica il Messico come centro di origine del patogeno ma le Ande come origine dell'inoculo che caus\u00f2 la carestia irlandese.\nSecondo questa teoria il patogeno migr\u00f2 prima dal Messico alle Ande e poi dalle Ande agli Stati Uniti e quindi all'Europa.\nAttualmente \u00e8 presente in tutte le aree nelle quali si coltivano pomodoro e patata; diventa preoccupante nelle regioni fresche e umide mentre nelle regioni caldo \u2013 secche gli attacchi sono in genere meno gravi.\nOspiti.\n\u00c8 grave in particolare su pomodoro, patata e occasionalmente anche su melanzana; \u00e8 per\u00f2 in grado di attaccare altre solanacee in natura, in particolare specie appartenenti ai generi \"Solanum\" e \"Physalis\". Oltre che sulle solanacee \u00e8 stata segnalata su una decina di altre famiglie botaniche.\nSintomatologia.\nVengono di seguito descritti i sintomi su pomodoro e su patata, le colture pi\u00f9 comunemente colpite da questa malattia e sulle quali si hanno i maggiori danni economici.\nPomodoro.\nI sintomi si manifestano su tutti gli organi della pianta e possono portare alla perdita completa della produzione.\nSulle bacche di pomodoro si osservano macchie di colore dapprima grigio \u2013 verdastre, in seguito brune soprattutto all'apice stilare dei frutti ancora verdi. Le macchie tendono a disidratarsi e divenire depresse ed asciutte, a contorni ben definiti e con superficie leggermente scabra. La parte centrale della macchia raggrinzisce e assume una consistenza stopposa. I frutti colpiti vanno incontro ad un marciume molle con decomposizione dei tessuti. Anche in caso di attacco poco intenso, con il sintomo localizzato ad alcune aree, il prodotto risulta comunque incommerciabile.\nSulle foglie, inizialmente compaiono delle aree decolorate che tendono ad inscurire assumendo una colorazione prima verde \u2013 scuro e poi brunastra. In corrispondenza di queste macchie, in condizioni termoigrometriche ideali, nella pagina inferiore pu\u00f2 comparire una muffetta biancastra costituita dagli sporangiofori del patogeno. Le macchie possono ingrandirsi, confluire e portare al disseccamento dell'intero lembo fogliare.\nSui fusti compaiono macchie irregolari, con perdita di turgore e successiva rottura del fusto.\nSui piccioli fogliari, sui fusticini e sui peduncoli dei fiori il sintomo, analogo a quello sulle foglie, si evidenzia in caso di forti attacchi con zone allessate, di colore verde scuro \u2013 brunastro, che possono interessare l'intera circonferenza dell'organo. La necrosi pu\u00f2 approfondirsi fino ai tessuti conduttori, con rottura della parte sovrastante o blocco dell'attivit\u00e0 metabolica con conseguente disseccamento.\nPatata.\nSui tuberi si ha la formazione di aree scure con necrosi dei tessuti sottostanti; i tessuti colpiti assumono un aspetto spugnoso. Le zone colpite assumono colorazione rossastra o bluastra e appaiono come lesioni leggermente depresse di forma irregolare. Su queste lesioni si sviluppano facilmente, specialmente in magazzino, marciumi molli maleodoranti causati da batteri (gangrena umida) o marciumi secchi causati da Fungi (gangrena secca).\nAnche se non vi \u00e8 un attacco diretto, i tuberi vengono comunque danneggiati dalla perdita dell'apparato fogliare con conseguente riduzione della fotosintesi e quindi di accumulo di sostanze di riserva nel tubero.\nSulle foglie compaiono aree dapprima pi\u00f9 chiare, che successivamente tendono ad assumere una colorazione verde - brunastra. I tessuti perdono turgore, andando incontro a necrosi secca che pu\u00f2 estendersi e interessare tutta la superficie dell'organo colpito.\nNel momento in cui le macchie cambiano colore, passando dal giallo al verde \u2013 brunastro, si pu\u00f2 osservare l'evasione del patogeno nella pagina inferiore, sotto forma di una muffetta biancastra, portante gli zoosporangiofori e gli zoosporangi. L'evasione \u00e8 ben visibile se le condizioni ambientali sono idonee. La sintomatologia sulle foglie \u00e8 soggetta ad una certa variabilit\u00e0, in base a temperatura, umidit\u00e0, intensit\u00e0 luminosa e cultivar ospite.\nSui fusticini e sui piccioli fogliari e fiorali si osservano aree imbrunite che possono estendersi a tutta la circonferenza dell'organo causando una strozzatura con perdita di funzionalit\u00e0 e di stabilit\u00e0. I tessuti colpiti vanno incontro a marcescenza e perdit\u00e0 di turgore. In condizioni di elevata umidit\u00e0 anche su questi tessuti si pu\u00f2 osservare la sporulazione, anche se meno consistente rispetto a quella sulle foglie.\nDescrizione e morfologia.\nMicelio.\nIn \"Phytophthora infestans\" il micelio \u00e8 cenocitico (non settato), costituito da una massa citoplasmatica multinucleata racchiusa da una singola parete cellulare.\nZoosporangiofori.\nChiamati anche pi\u00f9 semplicemente sporangiofori, sono caratterizzati da crescita continua, assenza di setti, presentano dei rigonfiamenti al di sotto dello zoosporangio che portano all'apice.\nZoosporangi.\nGli zoosporangi (o sporangi) sono strutture a forma di sacco che contengono le zoospore (spore asessuali). Sono ialini, limoniformi, con parete cellulare sottile, con diametro di 20 \u2013 40\u00a0\u00b5m x 16 \u2013 24\u00a0\u00b5m, dotati di papilla apicale e di pedicello basale. Sono visibili come un alone biancastro sulla pagina inferiore delle foglie infette. Se le condizioni di umidit\u00e0 e temperatura sono adeguate gli zoosporangi liberano le 8 - 12 zoospore in essi contenute per rottura della parete cellulare a livello della papilla apicale.\nZoospore.\nLe zoospore sono uninucleate e biflagellate e si muovono in un velo d'acqua. I due flagelli sono diversi: uno \u00e8 pi\u00f9 lungo, a forma di frusta; l'altro \u00e8 pi\u00f9 corto con due file laterali di ciglia all'estremit\u00e0. In condizioni ideali di umidit\u00e0 e temperatura, le zoospore emergono dagli zoosporangi.\nCisti.\nSono una forma di svernamento delle zoospore che ritraggono i flagelli e formano un ispessimento alla parete cellulare che le protegge dalle condizioni ambientali avverse.\nOospore.\nLa loro prima osservazione in coltura pura risale al 1922, ma furono rinvenute in natura per la prima volta in Messico solo nel 1958. Misurano 24 \u2013 46\u00a0\u00b5m di diametro e germinano producendo uno sporangio. Si originano per riproduzione sessuale dall'unione dell'oogonio e dell'anteridio.\nBiologia ed epidemiologia.\nCiclo biologico.\n\"Phytophthora infestans\" \u00e8 un patogeno facoltativo, che pu\u00f2 essere considerato emibiotrofico in quanto spesso le cellule vegetali colpite muoiono.\nIl ciclo biologico di \"P. infestans\" \u00e8 stato descritto per la prima volta nel 1876 da Anton de Bary. \u00c8 un ciclo complesso, con la formazione di due tipi di spore: le zoospore, prodotte per via agamica e le oospore, prodotte (seppur raramente) per via sessuale.\nL'inoculo primario, che consente l'avvio delle infezioni, pu\u00f2 essere composto sia da oospore che da sporangi, ma siccome le prime sono prodotte raramente, il ciclo di \"P. infestans\" comincia dai tuberi infetti, dai residui di vegetazione sul terreno, o da piante spontanee infette, dove il patogeno sverna come micelio. Nelle zone tropicali, dove gli ospiti sono coltivati a ciclo continuo lo svernamento del patogeno assume poca importanza per l'avvio delle infezioni; al contrario \u00e8 molto importante nelle zone temperate dove costituisce l'inoculo per le infezioni primaverili.\nIl ciclo vitale del patogeno \u00e8 caratterizzato da tre fasi:\nLe prime infezioni si hanno sulle foglie vicine al terreno, tramite le zoospore liberate dagli zoosporangi, a loro volta prodotti dal micelio svernante.\nLa formazione di zoosporangi \u00e8 ottimale al 100% di umidit\u00e0 relativa e 21\u00a0\u00b0C. Essi sono molto sensibili al disseccamento e dopo essere stati dispersi dal vento o dagli schizzi d'acqua richiedono un velo di acqua per poter germinare.\nSi pu\u00f2 avere germinazione per liberazione di zoospore oppure germinazione diretta dello sporangio.\nLa temperatura ottimale per la germinazione tramite liberazione di zoospore \u00e8 12\u00a0\u00b0C; mentre per germinazione diretta dello zoosporangio \u00e8 di 24\u00a0\u00b0C.\nLe zoospore liberate, muovendosi in un velo d'acqua, raggiungono la vegetazione e penetrano tramite gli stomi. Questa fase \u00e8 favorita da temperature superiori a 10\u00a0\u00b0C e bagnatura fogliare per almeno 10 \u2013 12 ore. Le zoospore si incistano sulla superficie del vegetale e possono germinare attraverso un tubulo germinativo che penetra l'ospite attraverso gli stomi o per perforazione della cuticola, avvalendosi anche di particolari enzimi cellulosolitici e chitinolitici. Una volta all'interno della pianta il micelio cresce sia intercellularmente che intracellularmente tramite austori che si estendono nelle cellule.\nIn condizioni di umidit\u00e0 atmosferica molto elevata e a temperature prossime ai 25\u00a0\u00b0C, gli zoosporangi possono germinare direttamente con emissione di un tubulo germinativo e dare origine all'infezione.\nLa penetrazione nell'ospite avviene a temperature comprese tra 10 e 30\u00a0\u00b0C; in seguito la temperatura ottimale per lo sviluppo all'interno dell'ospite \u00e8 21\u00a0\u00b0C. In genere questi primi attacchi non sono preoccupanti, ma se si susseguono condizioni di elevata umidit\u00e0 relativa e temperatura tra 10 e 24\u00a0\u00b0C le infezioni possono propagarsi molto rapidamente.\nIl periodo di incubazione varia da 2 a 6 giorni, a seconda delle condizioni ambientali e della sensibilit\u00e0 della cultivar.\nNella patata, l'attacco ai tuberi avviene tramite le zoospore prodottesi sulla vegetazione, che cadute al suolo raggiungono i tuberi e vi penetrano tramite lenticelle o microferite. Le piogge o le irrigazioni infatti, possono dilavare gli sporangi dalle foglie e trasportarli sul terreno e quindi sui tuberi. La situazione \u00e8 particolarmente grave se i tuberi presentano spaccature, causate ad esempio da aridit\u00e0 del terreno in seguito di scarsa pioggia. In genere gli sporangi giungono nei primi 5\u20137\u00a0cm di profondit\u00e0.\nAttraverso gli stomi, le lenticelle dei tuberi o le fratture epidermiche del pomodoro il patogeno emette gli zoosporangiofori portanti gli zoosporangi e dando cos\u00ec avvio alle infezioni secondarie.\nCiclo biologico nel terreno.\nLa sopravvivenza nel suolo dei propaguli di \"P. infestans\" (zoospore, sporangi, micelio, oospore) determina la densit\u00e0 di inoculo per le infezioni primarie e quindi la severit\u00e0 degli attacchi. Lo studio del loro comportamento nel terreno \u00e8 quindi fondamentale per una corretta comprensione dell'epidemiologia del patogeno.\nSopravvivenza dei propaguli asessuali\nNel suolo \u00e8 possibile rinvenire tre forme inoculo di origine agamica:\nLa forma principale di conservazione dell'inoculo nel suolo sono gli sporangi, in quanto il micelio e le zoospore non sopravvivono a lungo (possono comunque sopravvivere pi\u00f9 a lungo se incistate).\nI terreni argillosi o limosi permettono una conservazione dell'inoculo pi\u00f9 duratura rispetto ai terreni sabbiosi, in quanto in questi ultimi i propaguli vengono facilmente dilavati e portati in profondit\u00e0 dall'acqua. In genere il pH \u00e8 un fattore importante per la repressivit\u00e0 verso \"P. infestans\" poich\u00e9 terreni acidi inibiscono lo sviluppo del patogeno.\nUn altro elemento importante che sfavorisce l'attivit\u00e0 di \"P. infestans\" nel suolo \u00e8 la presenza di ioni alluminio Al+++, tossici per il microrganismo.,\nSopravvivenza delle oospore &lt;br&gt;\nLe oospore di \"P. infestans\" possono sopravvivere nel suolo fino a 10 anni, anche se in genere si mantengono vitali per 1 \u2013 2 anni. L'importanza delle oospore come mezzo di conservazione dell'inoculo \u00e8 per\u00f2 limitata, in quanto vengono formate raramente in natura.\nCiclo riproduttivo.\n\"P. infestans\" si riproduce prevalentemente per via asessuale tramite sporangi sviluppati sui tessuti infetti dell'ospite che possono germinare direttamente o liberare zoospore mobili. Generalmente il patogeno sverna come micelio sui residui colturali infetti.\nIl patogeno \u00e8 diploide durante tutto il suo stadio vitale, con l'eccezione della formazione dei nuclei aploidi nei gametangi durante la riproduzione sessuale.\nCiclo asessuale &lt;br&gt;\nNella riproduzione agamica, si osservano le seguenti fasi:\nCiclo sessuale&lt;br&gt;\n\"P. infestans\" \u00e8 eterotallico e pu\u00f2 riprodursi sessualmente con l'incontro di due tipi sessuali denominati A1 e A2, anche se ci\u00f2 sembra che avvenga raramente in natura.\nI due tipi sessuali si distinguono per alcune caratteristiche morfologiche e per la produzione di ormoni che inducono la formazione del gametangio nel tipo sessuale opposto.\nCon l'incontro dei due tipi sessuali (A1 e A2) si ha la formazione di un micelio diploide che consente la differenziazione dell'oogonio (gametangio femminile) e dell'anteridio (gametangio maschile) su due ife separate. I due gametangi contengono i nuclei aploidi. A questo punto i due nuclei aploidi si fondono, con l'anteridio che entra nell'oogonio. La fusione dei gametangi porta alla formazione di una oospora diploide, che in condizioni ambientali idonee produce un tubulo germinativo portante uno sporangio apicale che potr\u00e0 liberare le zoospore o formare lui stesso un tubulo germinativo e fungere da inoculo primario.\nPrima del 1980 la presenza di entrambi i tipi sessuali era nota solo in Messico, dove alla fine degli anni cinquanta fu osservata per la prima volta la formazione di oospore in natura mentre il tipo A1 era gi\u00e0 diffuso in tutto il mondo.\nIl tipo A2 si \u00e8 diffuso a partire dagli anni 40 \u2013 50 dal Messico, per giungere nel 1984 in Svizzera, e per diffondersi in seguito in Stati uniti, Europa, Asia, Nord Africa.\nQuesto ha causato un aumento della variabilit\u00e0 genetica del patogeno data dalla riproduzione sessuale, con conseguente aumento del pericolo per le colture per l'abilit\u00e0 del patogeno di aggirare le resistenze.\nLotta.\nPatata.\nStrategie preventive &lt;br&gt;\nUna corretta gestione agronomica della coltura e l'attuazione di alcune tecniche preventive permettono di limitare l'incidenza di \"P. infestans\", anche se non sempre consentono di eliminare completamente la necessit\u00e0 di intervenire chimicamente.\nTra le strategie pi\u00f9 importanti troviamo:\nSviluppo di cultivar resistenti &lt;br&gt;\nLo sviluppo di cultivar resistenti verso \"P. infestans\" \u00e8 uno degli obiettivi primari nel miglioramento varietale della patata.\n\u00c8 probabile che eventuali fonti naturali di resistenza al patogeno siano da ricercare nel centro di origine della patata, che corrisponde a quello di \"P. infestans\".\nResistenze verso \"P. infestans\" sono state descritte in moltie specie selvatiche di patata, in particolare su \"Solanum acaule\", \"Solanum chacoense\", \"Solanum bulbocastanum\", \"Solanum demissum\", \"Solanum sucrense\", \"Solanum toralapanum\", \"Solanum verrucosum\" e molte altre.\nIn particolare \"Solanum demissum\" \u00e8 stata molto usata per ottenere cultivar resistenti alla peronospora della patata per la presenza di geni di resistenza (denominati geni R). Il miglioramento genetico classico \u00e8 per\u00f2 lungo e laborioso, in quanto richiede ripetuti incroci per ottenere una cultivar con le volute caratteristiche di resistenza al patogeno e che sia al tempo stesso agronomicamente valida e gradita al consumatore.\nL'impiego della biologia molecolare per ottenere patate geneticamente modificate potr\u00e0 consentire una forte riduzione dei tempi e l'ampliamento delle fonti naturali di resistenza impiegabili rispetto al miglioramento genetico classico. Tali tecniche innovative devono per\u00f2 sottostare a severe norme legislative e non ultimo, al giudizio dell'opinione pubblica.\nLotta chimica&lt;br&gt;\nNelle strategie di difesa di tipo chimico \u00e8 bene impiegare alternativamente diversi principi attivi, appartenenti a differenti famiglie chimiche e aventi diverso meccanismo d'azione. In questo modo si limita l'insorgenza di fenomeni di resistenza da parte del patogeno. In genere i primi trattamenti chimici si effettuano quando si verificano le condizioni ambientali predisponenti all'infezione (temperature comprese tra 10 e 25\u00a0\u00b0C, pioggia, nebbia, elevata umidit\u00e0 relativa). In seguito si continua adottando un turno di 7 \u2013 10 giorni in base alla persistenza dei prodotti impiegati oppure si segue l'evoluzione della malattia secondo l'andamento climatico e affidandosi ai modelli previsionali.\nTra i principi attivi impiegabili, troviamo:\nPomodoro.\nLotta agronomica&lt;br&gt;\nTra le metodologie preventive, utili a limitare l'insorgenza del patogeno, ma non sempre risolutive, ricordiamo:\nLotta chimica&lt;br&gt;\nNelle prime fasi dopo il trapianto se si presenta il rischio di infezioni di peronospora \u00e8 buona norma impiegare fungicidi specifici, come cimoxanyl e dimetomorf in miscela con rame e mancozeb. Nelle fasi successive, nelle quali la crescita vegetativa \u00e8 intensa \u00e8 consigliabile avvalersi di prodotti sistemici (iprovalicarb, metalaxyl, metalaxyl\u2013m, benalaxyl, benalaxyl;\u2013 m) o translaminari (cymoxanil, dimetomorf, miscele di zoxamide + mancozeb, cyazofamid, pyraclostrobin + metiram).\nDalla fase di allegagione alla maturazione si osserva l'arresto della crescita vegetativa; \u00e8 opportuno impiegare fungicidi translaminari in grado di legarsi con le cere epicuticolari, in modo da garantire una buona persistenza e resistenza al dilavamento. Fungicidi come azoxystrobin, pyraclostrobin+metiram, oppure fenamidone o famoxadone in miscela con mancozeb o rame presentano anche una buona azione contro alternaria.\nConsiderata la pericolosit\u00e0 della malattia \u00e8 opportuno iniziare i trattamenti appena si presentano le condizioni ambientali adatte per il patogeno e proseguire con turni di 6-12 giorni a seconda della persistenza del principio attivo impiegato."}
{"id": "849147", "revid": "547726", "url": "https://it.wikipedia.org/wiki?curid=849147", "title": "Claude Vivier", "text": "Biografia.\nFiglio di ignoti, fu adottato all'et\u00e0 di due anni e mezzo. Entrato a 13 anni in seminario, decise presto di dedicarsi alla musica e alla poesia, e a diciotto anni lasci\u00f2 il noviziato.\nAllievo nei suoi studi di composizione di Gilles Tremblay e, in Europa, di Karlheinz Stockhausen, Vivier individu\u00f2 un proprio stile assai originale, che univa un linguaggio raffinato (influenzato anche dalla musica \"spettrale\" di Tristan Murail e G\u00e9rard Grisey) e un innato senso lirico.\nLe sue opere rivelano una notevole attenzione a taluni elementi della cultura musicale asiatica (balinese, in particolare), ma senza mai che vi siano cedimenti verso l'esotismo. Piuttosto, taluni tratti espressivi di quella tradizione vengono liberamente ripresi all'interno di un linguaggio di notevole originalit\u00e0 che ha assai impressionato, tra gli altri, un grandissimo compositore quale Gy\u00f6rgy Ligeti.\nNel 1980 egli compone \"Lonely Child\", per soprano e orchestra, che resta ancora oggi la sua opera pi\u00f9 nota.\nNel giugno 1982, grazie ad una borsa assegnatagli dal governo canadese, si trasfer\u00ec a Parigi, dove inizi\u00f2 a comporre un'opera basata sulla morte di \u010cajkovskij. Nel marzo dell'anno seguente Vivier venne assassinato da un giovane escort-boy parigino. Il suo ultimo lavoro fu l'incompiuto \"Glaubst du an die Unsterblichkeit der Seele\" (\"Credi nell'immortalit\u00e0 dell'anima?\"), che contiene delle strane premonizioni riguardo alla sua morte prematura.\nBibliografia.\nGiovanni Battista Boccardo, \"Chante-moi une chanson d\u2019amour. La musica di Claude Vivier\", pp. XII+172, ill., Varese, 2022, Zecchini Editore, ISBN 978-88-6540-378-5"}
{"id": "849151", "revid": "36426", "url": "https://it.wikipedia.org/wiki?curid=849151", "title": "Roccasinibalda", "text": ""}
{"id": "849152", "revid": "322321", "url": "https://it.wikipedia.org/wiki?curid=849152", "title": "Don Abbondio", "text": "Don Abbondio \u00e8 uno dei personaggi principali de \"I promessi sposi\", il pi\u00f9 noto romanzo di Alessandro Manzoni. Di fatto, la figura del religioso, dopo il preambolo, apre la narrazione del celebre romanzo. \u00c8 una persona titubante, meschina, codarda, che si sotterra davanti alle difficolt\u00e0 e agli ostacoli che incontra e come scrive Manzoni \u00e8 \"Un vaso di terra cotta in mezzo a tanti vasi in ferro\".\nIl personaggio.\nDon Abbondio \u00e8 il parroco del paesino in provincia di Lecco, ed \u00e8 il primo personaggio che Manzoni fa incontrare al lettore, dopo l'introduzione geografica-storica con cui inizia il romanzo.\nFamoso \u00e8 il modo in cui rivolge a Renzo Tramaglino, per confonderlo con un uso mistificatorio e prevaricatore di frasi latine oscure per il suo interlocutore: \nUn'altra battuta famosa di don Abbondio, poi diventata proverbiale, \u00e8 all'inizio dell'VIII capitolo, in cui, mentre distrattamente legge sulla poltrona, rumina tra s\u00e9 e s\u00e9: \nIl personaggio \u00e8 descritto dal punto di vista fisico: ha due occhi grigi, una bassa statura e una costituzione corpulenta, \u201dDue folte ciocche di capelli, (\u2026), due folti sopraccigli, due folti baffi, un folto pizzo, tutti canuti, e sparsi su quella faccia bruna e rugosa, potevano assomigliarsi a cespugli coperti di neve\u201d (cap. VIII). La sua et\u00e0 non viene precisata, ma nel cap. I si dice che \"il pover'uomo era riuscito a passare i sessant'anni, senza gran burrasche\". Il curato \u00e8 dunque nato prima del novembre 1568. Il casato del personaggio, come dice il Manzoni stesso, non \u00e8 citato nel manoscritto da cui l'autore dichiara di aver tratto la vicenda romanzesca.\nL'autore, indulgente e pietoso verso don Abbondio, unisce l'impegno di una denuncia dell'egoismo, che \u00e8 alla radice della vilt\u00e0 del prete, all'esaltazione di quell'ideale etico-religioso che il pavido curato mai ha seguito con fermezza di coscienza. Ideale che si ritrover\u00e0 nella figura del Cardinale Federigo. Scrive Francesco De Sanctis: \"Come in don Rodrigo, cos\u00ec in don Abbondio il senso del bene e del male \u00e8 oscurato, e il mondo \u00e8 guardato giudicato attraverso di un'atmosfera viziata. Il demonio del potente don Rodrigo \u00e8 l'orgoglio; il demonio del debole don Abbondio \u00e8 la paura. La contraddizione fra il suo dovere e la sua paura genera una situazione di un comico tanto pi\u00f9 vivace, quanto pi\u00f9 egli cerca di dissimularla. E la dissimulazione non \u00e8 gi\u00e0 ipocrisia e doppiezza, che lo renderebbe odioso e spregevole, ma \u00e8 un fenomeno ella medesima della paura\".\nAnalisi.\nDon Abbondio \u00e8 un personaggio del romanzo \"I Promessi Sposi\" di Alessandro Manzoni: \u00e8 il curato dovuto incaricato di sposare Renzo e Lucia, ma durante la sua consueta passeggiata incontra due bravi, sgherri di Don Rodrigo, che gli intimano di non celebrare il matrimonio. \u00c8 un uomo codardo, pigro e schivo, che si sottrae davanti alle difficolt\u00e0 e agli ostacoli che incontra. Il prete in un primo momento cerca di giustificarsi, allontanando da s\u00e9 la responsabilit\u00e0 di tale scelta, tanto pi\u00f9 che non ne ricaver\u00e0 nessun guadagno, ma alla fine accondiscende alla volont\u00e0 dei bravi.\nDa quanto detto finora \u00e8 evidente che Don Abbondio \u00e8 una figura remissiva e vittima del tempo in cui vive: infatti \u00e8 costretto a sottostare alle prepotenze dei signorotti locali. Il narratore ci informa che era di condizione non nobile e totalmente mancante di coraggio: esemplare \u00e8 l'immagine del vaso di terracotta costretto a viaggiare tra vasi di ferro. Inoltre non aveva una reale vocazione, ma fu spinto dai propri genitori alla scelta sacerdotale per appartenere ad una classe sociale rispettabile e protetta, in grado di offrire anche una parziale sicurezza economica.\nManzoni sembra avere un giudizio molto netto nei confronti di quella parte del clero cattolico comprensiva verso i potenti, anche a danno degli umili; nei confronti del singolo Don Abbondio per\u00f2 sembra essere molto pi\u00f9 indulgente cogliendo nelle sue debolezze una caratteristica comune al genere umano. Quando Don Rodrigo decide di impossessarsi di Lucia Mondella, fa minacciare dai bravi il curato (Don Abbondio) del paese, durante la sua solita passeggiata serale:\nDebole ed impaurito, don Abbondio diventa irragionevole e non segue il dovere di sposare Renzo e Lucia, cedendo alle minacce. Renzo e Lucia escogitano dunque il matrimonio a sorpresa, ma quando si trovano di fronte al curato, non fanno in tempo a pronunciare la formula che li renderebbe a tutti gli effetti sposi che Don Abbondio, compreso l'inganno, fugge. Il curato viene richiamato al suo dovere dal cardinale Federigo Borromeo, che gli affida il compito di ricondurre Lucia, rapita dall'Innominato, presso la casa della madre. Don Abbondio svolge il compito affidatogli, spaventato a morte, perch\u00e9 dubita della sincera conversione dell'Innominato, che interpreta come un inganno.\nDopo la discesa dei Lanzichenecchi, sia pur controvoglia, si rifugia, costretto da Perpetua, nel castello dell'Innominato, sulla cui conversione nutre ancora seri dubbi. Nemmeno la tragedia della peste, che incide in modo vario ma ben riconoscibile nella vita e nella psicologia degli altri personaggi, fa giungere don Abbondio a un atteggiamento pi\u00f9 generoso e comprensivo. Solo dopo che il dramma della malattia si \u00e8 concluso, che la vita \u00e8 tornata a scorrere come prima e che vi \u00e8 l'assicurazione ufficiale che non vi \u00e8 pi\u00f9 alcun pericolo, data dalla morte di Don Rodrigo, Don Abbondio si convince a celebrare il matrimonio dei due promessi sposi.\nL'esperienza della peste, che Don Abbondio ha vissuto sulla sua pelle, lo ha provato molto fisicamente (il curato \u00e8 molto pi\u00f9 magro e scarno di prima e ora cammina con un bastone), ma non psicologicamente. Il personaggio infatti non \u00e8 stato soggetto ad una evoluzione; fino all'ultimo il curato dubita persino della reale morte di Don Rodrigo, ma se ne convince quando la notizia giunge ufficialmente. Egli rappresenta la Chiesa corrotta del Seicento: infatti costui \u00e8 prete non per vocazione, bens\u00ec per le opportunit\u00e0 offerte dalla carica. Fra Cristoforo \u00e8 in contrapposizione a Don Abbondio in quanto rappresenta la Chiesa giusta ed \u00e8 mentore dei meno colti e dei pi\u00f9 svantaggiati. Al contrario, il curato schiaccia con la sua cultura la povera gente.\nDon Abbondio secondo Sciascia.\nUn interessante contributo (ancorch\u00e9 controcorrente rispetto alla critica \"ufficiale\" ed eterodosso rispetto al dogmatismo provvidenzialista) all'interpretazione di questa figura venne data da Leonardo Sciascia, corroborato in questo dalle tesi di Angelandrea Zottoli espresse nel suo \"Il sistema di don Abbondio\". Scrive Sciascia:\n\"Umorismo\" - Pirandello.\nNel saggio del 1908 scritto da Luigi Pirandello distingue tra comico e umoristico. Da principio don Abbondio suscita il riso anche perch\u00e9 come not\u00f2 De Sanctis suscita il riso colui che teme qualsiasi cosa, anche la pi\u00f9 insignificante. In realt\u00e0 per il proprio comportamento il lettore dovrebbe provare odio e disprezzo nei confronti di questo personaggio.\nEgli non aveva altra scelta, perch\u00e9 sicuramente una \"schioppettata\" da don Rodrigo gli sarebbe inevitabilmente arrivata e nemmeno una bella sorte sarebbe toccata a Renzo e Lucia. In quella situazione era necessario un prete-eroe e non un uomo pauroso quale il curato don Abbondio, un vaso di terracotta con vasi di ferro. \u00c8 dunque don Abbondio un personaggio non comico ma umoristico.\nInterpreti in televisione e in teatro.\nIl personaggio \u00e8 stato interpretato molte volte negli adattamenti teatrali, tra i quali quello comico di Davide Calabrese (I promessi sposi in dieci minuti).\nIn sceneggiati televisivi \u00e8 stato impersonato da:"}
{"id": "849158", "revid": "547034", "url": "https://it.wikipedia.org/wiki?curid=849158", "title": "Jonathan Dayton e Valerie Faris", "text": "Biografia.\nMarito e moglie, Jonathan Dayton e Valerie Faris hanno vinto vari premi per la regia di video musicali e recentemente si sono dedicati alla regia cinematografica. Il loro primo lungometraggio, \"Little Miss Sunshine\", ha vinto il primo premio al concorso internazionale di cinema al festival di Sydney nel 2006, ed \u00e8 stato accolto con ovazioni al Sundance Film Festival. Jonathan, dopo essersi diplomato all'Ygnacio Valley High School a Concord, California, si \u00e8 laureato all'UCLA Film School, studiando film e televisione alla fine degli anni settanta. L\u00ec ha conosciuto Valerie Faris, una studentessa di danza, che \u00e8 diventata successivamente sua moglie e sua collaboratrice artistica. Insieme hanno portato a termine un impressionante numero di lavori, tra video musicali, documentari, pubblicit\u00e0 e cortometraggi. Alcuni dei loro lavori sono stati prodotti direttamente dalla casa di produzione da loro fondata nel 1998, la Bob Industries.\nSono conosciuti a livello internazionale per il superbo lavoro nella produzione di video musicali. Produzioni per band quali Oasis, Red Hot Chili Peppers, Beastie Boys, R.E.M., Smashing Pumpkins hanno permesso loro di conquistare 6 MTV Video Music Awards per video come \"Tonight Tonight\" (Smashing Pumpkins) e altri nell'innumerevole lista di band che hanno voluto collaborare con loro. Attraverso la Bob Industries Production, Jonathan e Valerie hanno diretto pubblicit\u00e0 per compagnie quali VW, Sony PlayStation 2, GAP, Target, Ikea, Apple, and ESPN. Nonostante il loro intensivo lavoro profuso nella produzione di video musicali e film, hanno prodotto uno show televisivo per la HBO chiamato \"Mr. Show with Bob &amp; David\". Nel 2012 dirigono la commedia sentimentale \"Ruby Sparks\", basata su una sceneggiatura di Zoe Kazan, anche interprete del film al fianco di Paul Dano."}
{"id": "849159", "revid": "124258139", "url": "https://it.wikipedia.org/wiki?curid=849159", "title": "Thomas Strunz", "text": "Carriera.\nCalciatore.\nCentrocampista difensivo, discreto incontrista centrale attivo all'occorrenza anche sulle fasce, Strunz cominci\u00f2 la sua carriera nelle giovanili del , la squadra della sua citt\u00e0. Nel 1989 venne acquistato dal , dove gioc\u00f2 senza regolarit\u00e0 fino alla stagione 1991-1992; al termine di tale annata venne ceduto in prestito allo e rimase nel club fino al 1995, giocando sempre da titolare. Durante questo periodo fu anche convocato per i Mondiali del 1994 dal ct tedesco Berti Vogts ed ebbe la maglia numero 2.\nDalla stagione 1995-1996 sino a quella 2000-2001 torn\u00f2 a vestire la casacca del Bayern; nell'estate del 2001 si ritir\u00f2 come calciatore, continuando tuttavia a lavorare come dirigente calcistico. La sua seconda esperienza nei bavaresi fu tormentata da vari infortuni. Attivo anche con la Nazionale tedesca, Strunz fu convocato per 41 partite tra il 1990 ed il 1999 dai commissari tecnici Berti Vogts ed Erich Ribbeck, trionfando agli Europei del 1996.\nDirigente.\nDal 25 agosto al 31 dicembre 2004 fu il vice-allenatore del Borussia M\u00f6nchengladbach. Il 1\u00ba gennaio 2005 venne assunto come general manager dal , da cui fu esonerato il 19 dicembre dello stesso anno a seguito della sconfitta casalinga 3-2 contro il .\nVita privata.\nIl 10 marzo 1998 venne duramente attaccato dal suo allenatore Giovanni Trapattoni, il quale, durante una conferenza stampa, gli rimprover\u00f2 lo scarso rendimento nella squadra del Bayern. In tale occasione Trapattoni, all'interno di un discorso in un tedesco piuttosto maccheronico, pronunci\u00f2 vigorosamente, ripetutamente e con forte accento italiano il cognome Strunz; ci\u00f2 rese l'episodio popolare, principalmente a causa dell'assonanza con una parolaccia italiana di uso comune che indica, figurativamente, una persona spregevole e inaffidabile.\nNel 2004 la moglie Claudia ha chiesto il divorzio per poi sposarsi con un altro calciatore, Stefan Effenberg."}
{"id": "849160", "revid": "1305772", "url": "https://it.wikipedia.org/wiki?curid=849160", "title": "Ballance", "text": "Ballance \u00e8 un videogioco rompicapo con grafica tridimensionale, sviluppato da Cyparade e pubblicato da Atari il 2 aprile 2004.\nLo scopo del gioco, simile a quello di Marble Madness, consiste nel portare a destinazione una pallina, controllata dal giocatore, attraverso un percorso sospeso nell'aria, evitando di farla cadere nel vuoto.\nModalit\u00e0 di gioco.\nLa pallina \u00e8 controllata dal giocatore mediante l'uso della tastiera. Attraverso alcuni trasformatori posti lungo i livelli, il materiale della pallina pu\u00f2 essere variato tra legno (stabile ed equilibrata), carta (leggera ma poco controllabile) e roccia (forte, ma pesante e lenta).\nOgni livello inizia con la pallina di legno, la quale \u00e8 utilizzata per la maggior parte del gioco. La pallina di roccia risente molto dell'effetto dell'inerzia, permette lo spostamento di casse ed altri oggetti ma a causa del suo peso non permette il valico dei ponti. La pallina di carta, invece, \u00e8 molto leggera, permette di scalare i tratti pi\u00f9 ripidi e, spostandola sopra a delle apposite ventole, pu\u00f2 rimanere sospesa in aria.\nIl gioco \u00e8 composto da dodici livelli differenti. \u00c8 stato pubblicato in seguito un tredicesimo livello, scaricabile a parte da internet."}
{"id": "849161", "revid": "287204", "url": "https://it.wikipedia.org/wiki?curid=849161", "title": "Cratere Walther", "text": "Walther \u00e8 un cratere lunare intitolato all'astronomo, mercante e umanista tedesco Bernard Walther; \u00e8 situato nella regione meridionale della Luna, ed \u00e8 unito al cratere Deslandres lungo la parte ovest del proprio bordo, e all'irregolare cratere Nonius. A nord-est di Walther vi \u00e8 il cratere Aliacensis.\nIl bordo di Walther risulta molto complesso a causa della forte erosione e del danneggiamento dovuto a numerosi impatti minori. Il cratere mantiene una forma circolare, anche se lungo il lato occidentale vi \u00e8 una accentuata protuberanza. Il fondo del cratere \u00e8 stato totalmente ricoperto dopo l'impatto originario, anche se la parte sud-ovest \u00e8 rimasta relativamente liscia. Infine, nella zona di nord-ovest, vi \u00e8 un picco centrale caratterizzato da numerosi piccoli crateri.\nCrateri correlati.\nAlcuni crateri minori situati in prossimit\u00e0 di Whalter sono convenzionalmente identificati, sulle mappe lunari, attraverso una lettera associata al nome."}
{"id": "849167", "revid": "1371684", "url": "https://it.wikipedia.org/wiki?curid=849167", "title": "Dopo il bagno", "text": "Dopo il bagno \u00e8 un pastello del pittore francese Edgar Degas, realizzato nel 1884 e conservato al Museo dell'Ermitage di San Pietroburgo.\nDescrizione.\nIl soggetto del dipinto \u00e8 una donna nuda: ne scorgiamo, infatti, il profilo dei seni e l'attacco dei glutei. I nudi femminili, in effetti, sono una costante iconografica dell'intera vicenda artistica di Degas: egli, tuttavia, ne fornisce un'interpretazione estremamente innovativa, dove la donna non \u00e8 colta in pose nobili o estetizzanti, bens\u00ec mentre compiono azioni quotidiane connesse all'igiene del loro corpo.\nLa donna effigiata in \"Dopo il bagno\", ad esempio, \u00e8 colta mentre si sta pettinando i capelli color mogano. L'intero pastello \u00e8 caratterizzato da un sapiente utilizzo delle linee di contorno, le quali definiscono la \"silhouette\" della donna in maniera pi\u00f9 o meno marcata, cos\u00ec da sottolinearne le zone esposte alla luce artificiale del bagno. Speciale menzione merita inoltre la nota allegra e delicata della carta di parati, che oltre a intonarsi con la chioma fluente della donna conferisce alla composizione grande agilit\u00e0 ed eleganza."}
{"id": "849168", "revid": "363629", "url": "https://it.wikipedia.org/wiki?curid=849168", "title": "Distorsione ottica", "text": "La distorsione ottica si verifica nel momento in cui ai punti del piano oggetto costituenti una certa figura \ncorrispondono immagini che non costituiscono una figura simile.\nQuesto fenomeno \u00e8 dovuto in buona parte al fatto che le superfici esterne delle lenti sono curve o sferiche.\nLa distorsione \u00e8 un difetto che mostra gli oggetti in direzione diversa da quella in cui realmente si trovano, ne esistono di due tipi: a cuscino e a barile, a seconda della curva concava o convessa che pu\u00f2 assumere l'immagine distorta.\nRisulta quindi assai dannoso nelle applicazione fotogrammetriche: esso per\u00f2, essendo legato a fatti geometrici noti, pu\u00f2 essere preventivamente studiato e se ne pu\u00f2 spesso tenere conto in sede di restituzione correggendo cos\u00ec i risultati ottenuti.\nCorrezione.\nPer correggere la distorsione si adottano sistemi ottici simmetrici in modo che in essi si introducano distorsioni di segno contrario, che annullino la distorsione presente nell'immagine."}
{"id": "849172", "revid": "599013", "url": "https://it.wikipedia.org/wiki?curid=849172", "title": "Stefan W\u00e4chter", "text": "Carriera.\nDopo gli esordi all'SC Westfalia Herne si trasferisce al nella stagione 1999-2000. Al Bochum \u00e8 chiuso dal titolare Rein van Duijnhoven e non riesce a ottenere nemmeno una presenza. L'anno successivo si trasferisce in terza divisione al KFC Uerdingen 05 dove disputa una stagione, per poi passare all' l'anno seguente.\nAll'Amburgo W\u00e4chter si trova nuovamente in panchina, ma la sua chance per giocare arriva nel 2003-2004 Mantiene la maglia da titolare anche quando Pieckenhagen torna in forma. \nNella stagione 2007-2008 si trasferisce a Rostock, dove gioca nell'Hansa, squadra neopromossa in Bundesliga."}
{"id": "849174", "revid": "228587", "url": "https://it.wikipedia.org/wiki?curid=849174", "title": "Tom Wright", "text": ""}
{"id": "849175", "revid": "287204", "url": "https://it.wikipedia.org/wiki?curid=849175", "title": "Dick Rude", "text": "Biografia.\nPer il gruppo di Los Angeles ha diretto i video di \"Catholic School Girls Rule\" ed \"Universally Speaking\", e il DVD dal vivo \"Off the Map\" (2001). Ha anche girato il film \"Let's Rock Again!\", documentario su Joe Strummer."}
{"id": "849181", "revid": "110157", "url": "https://it.wikipedia.org/wiki?curid=849181", "title": "Aerei (rivista)", "text": "Aerei \u00e8 stata una rivista mensile di aeronautica specializzata, in particolar modo, nella trattazione di aerei militari.\nStoria.\nLa rivista nasce nell'ottobre del 1973 come edizione italiana della rivista \"AIR Enthusiast\". Il numero 1/73 fu, tuttavia, una mera brochure pubblicitaria e la rivista effettivamente inizio dal numero 2/73. La rivista fu edita da Ermanno Albertelli Editore, mentre a partire dal numero 2 del febbraio del 1975 fu pubblicata da Delta Editrice.\nA differenza della versione inglese, tratt\u00f2 quasi esclusivamente argomenti aeronautici di natura militare. Infatti, le sue copertine ebbero come oggetto sempre una vivida rappresentazione artistica di un soggetto aeronautico militare.\nLa redazione originaria fu composta da Nico Sgarlato (direttore responsabile), Corrado Barbieri (caporedattore), Pierangelo Caiti (vicecaporedattore), Pietro Mazzardi (art director), William Green (direttore editoriale di \"AIR Enthusiast\" e della redazione inglese di \"Aerei\"), Gordon Swanborough (redattore di \"AIR Enthusiast\" e della redazione inglese di \"Aerei\").\nI primi numeri della rivista oltre ad articoli su aerei militari, forze aeree e teatri operativi furono caratterizzati dalle seguenti rubriche:\nLa prima uscita interamente preparata dalla redazione italiana fu il numero 7 del luglio del 1974. Il prezzo della rivista raddoppi\u00f2 nei primi due anni di vita: da 800 lire dell'ottobre 1973, crebbe a 1800 lire nel gennaio del 1979 e giunse a 2000 lire nel mese di giugno dello stesso anno.\nDal primo numero del 1978 la copertina assunse un aspetto grafico differente: fondo blu e foto centrale; tale impostazione fu utilizzata sino al nono numero del 1986. Nel gennaio 1980 nacque da una costola di Aerei il mensile Aerei Modellismo, che termin\u00f2 le pubblicazioni nel dicembre 2010.\nPrezzi della rivista dal 1980 al 1990: marzo 1980 lire 2300. Gennaio 1981 lire 2500, giugno 1981 lire 2700. Aprile 1982 lire 3000. Gennaio 1983 lire 3500, luglio 1983 lire 3800. Gennaio 1984 lire 4000. Gennaio 1985 lire 4500. Luglio 1985 lire 4800. Gennaio 1987 lire 5500. Gennaio 1988 lire 5800. Gennaio 1989 lire 6000. Gennaio 1990 lire 6500.\nNel maggio del 1985 \"Aerei\" introdusse una novit\u00e0: comparvero le tavole a colori del disegnatore Michele Marsan; inizialmente su due pagine, ma dal primo numero del 1987 si svilupparono su quattro pagine centrali unitamente ad una scheda monografica centrale, corredata da spaccato \"Pilot Press\", dell'aeroplano in oggetto.\nNell'ottobre 1986 la veste grafica della copertina torn\u00f2 alle origini raffigurando un soggetto aeronautico. gli editoriali e le lettere dei lettori, la pagina sull'attualit\u00e0, con le notizie dal mondo, apre il mensile. gli articoli di attualit\u00e0, tecnica, approfondimento, storia e la scheda monografica. la rubrica dedicata al \"plastimodellismo\", in seguito denominato modellismo statico.\nNel numero di marzo del 1988 la copertina mut\u00f2 nuovamente: lo sfondo divenne nero, tranne in due esemplari: il numero 7/8 del 1988 con fondo blu; il numero 10 del 1988 con fondo rosso e al centro una fotografia in luogo della tavola illustrata, come accadde dieci anni prima.\nOrganizzazione.\nGli articoli furono redatti in gran parte da Nico Sgarlato, giornalista aeronautico attivo in numerose altre testate (come \"Aeronautica &amp; Difesa\" e \"Aerei nella Storia, Aerospazio Mese\"), Pietro Mazzardi Giuseppe Fassari, Joe Cupido, John Miller, Luciana Aitollo, Pietro Tonizzo, Carlo D'agostino, Enzo Maio. Essi trattarono di argomenti tecnici, di valutazioni strategiche e di cronaca: visite ai reparti aerei, guerre, impieghi operativi. Fu prevista una sezione relativa alle notizie da tutto il mondo, articoli vari e una monografia centrale, in genere con un disegno ripiegabile di grandi dimensioni."}
{"id": "849184", "revid": "86599", "url": "https://it.wikipedia.org/wiki?curid=849184", "title": "Cratere Wan-Hoo", "text": "Wan-Hoo \u00e8 un cratere lunare intitolato a Wan Hu, storico funzionario cinese del 1500 (secondo la leggenda, il primo astronauta della storia); \u00e8 situato sulla faccia nascosta del satellite, poco pi\u00f9 a sud-ovest dell'enorme cratere Hertzsprung e a nord-est del cratere Paschen. A nord-ovest, vi \u00e8 il cratere Sechenov, e a sud-est vi \u00e8 il cratere \"Evans Q\", appartenente al cratere Evans.\nDa notare che, come la maggior parte del terreno circostante, anche il cratere \u00e8 stato modificato dal materiale derivato dalla formazione del vicino cratere Hertzsprung.\nCrateri correlati.\nAlcuni crateri minori situati in prossimit\u00e0 di Wan-Hoo sono convenzionalmente identificati, sulle mappe lunari, attraverso una lettera associata al nome."}
{"id": "849186", "revid": "767487", "url": "https://it.wikipedia.org/wiki?curid=849186", "title": "Hlavatce (\u010cesk\u00e9 Bud\u011bjovice)", "text": "Hlavatce \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "849187", "revid": "63945", "url": "https://it.wikipedia.org/wiki?curid=849187", "title": "Gionata Swift", "text": ""}
{"id": "849190", "revid": "110157", "url": "https://it.wikipedia.org/wiki?curid=849190", "title": "Hlincov\u00e1 Hora", "text": "Hlincov\u00e1 Hora \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "849191", "revid": "121596182", "url": "https://it.wikipedia.org/wiki?curid=849191", "title": "Michel de Certeau", "text": "Biografia.\nDe Certeau ebbe una formazione di tipo eclettico, che fece di lui una personalit\u00e0 complessa la cui opera attraversa tutto il campo delle scienze sociali.\nMichel de Certeau nacque nel 1925 a Chamb\u00e9ry in Savoia (Francia). Dopo aver ottenuto la laurea in filosofia con un percorso di studi itinerante tra l'universit\u00e0 di Grenoble, quella di Lione e a Parigi, segu\u00ec una prima formazione religiosa presso il seminario di Lione. Qui entr\u00f2 nel 1950, nell'ordine dei Gesuiti presso cui prese i voti nel 1956; avrebbe voluto essere inviato missionario in Cina. Rimase sempre fedele a questa istituzione, sebbene il suo pensiero la abbia in qualche modo \"superata\".\nLo stesso anno della sua ordinazione, De Certeau divenne uno dei fondatori della rivista \u201cChristus\u201d a cui rest\u00f2 legato per gran parte della vita. Nel 1960 ottenne il dottorato presso la Sorbona dopo aver discusso una tesi su un gesuita contemporaneo di Ignazio di Loyola, Pierre Favre.\nMichel de Certeau fu influenzato da Sigmund Freud e fu uno dei membri fondatori della \u00c9cole Freudienne di Jacques Lacan, un gruppo che serv\u00ec da punto focale per la scuola psicanalitica francese. Nel maggio 1968, con un articolo che conteneva la frase \u201cEn mai dernier, on a pris la parole comme on a pris la Bastille en 1789\u201d (\u201cNello scorso maggio, si \u00e8 presa la parola come nel 1789 si prese la Bastiglia\u201d, poi pubblicato nel libro \"La Prise de parole\", tradotto in italiano nel 2007) lo port\u00f2 all'attenzione della sfera pubblica e divenne un intellettuale noto anche al di fuori dello stretto ambito accademico.\nDe Certeau insegn\u00f2 in varie universit\u00e0 di diversi paesi, quali Ginevra, San Diego e Parigi. Durante il periodo 1970-80 pubblic\u00f2 svariate opere (libri, saggi, articoli su diverse riviste specializzate) che denotano i suoi molteplici interessi sostenuti da una singolare padronanza delle metodologie proprie delle singole discipline, quali la storiografia, la mistica, la fenomenologia, e la psicanalisi.\nNel 1984 fu eletto direttore di studi presso l'\u00c9cole des Hautes \u00c9tudes en Sciences Sociales di Parigi, intitolando i suoi seminari \"Anthropologie historique des croyances, XIVe-XVIIIe si\u00e8cles\" (\"Antropologia storica delle credenze, sec. XIV-XVIII\"). L'influenza psicanalitica si ritrova fortemente nella sua opera storiografica, in cui analizza il \"ritorno del rimosso\" attraverso i limiti arbitrari della storia ufficiale e la sopravvivenza del \"non detto\" entro i margini dello scritto. \u00c8 un punto di riferimento, molto spesso citato nelle ricerche legate ai Cultural Studies.\nIl pensiero.\nLa ricerca di De Certeau pu\u00f2 essere paragonata all'analisi della cultura di massa, pressappoco dello stesso periodo, operata da personalit\u00e0 come quella di Edgar Morin (nello \"Spirito del tempo\", 1962) in Francia, o Richard Hoggart (\"The Uses of Literacy\", 1957) e Stuart Hall nel Regno Unito (\"Encoding-Decoding\", 1977). De Certeau ha contribuito a sviluppare lo studio delle culture mediali in Francia, allora tralasciato, e il suo contributo \u00e8 stato pi\u00f9 tardi ripreso da \u00c9ric Maigret e \u00c9ric Mac\u00e9 (in \"Penser les m\u00e9diacultures\", 2005). Tali approcci sono stati ugualmente fatti propri dalla storia culturale, e particolarmente dagli storici modernisti Daniel Roche e Roger Chartier. Ma \u00e8 soprattutto negli Stati Uniti, dove insegn\u00f2 e dove la microstoria ha potuto espandersi nei movimenti contro-culturali, che la sua opera ha conosciuto presto una diffusione e un apprezzamento molto forti.\nL'invenzione del quotidiano.\nIn \"L'invenzione del quotidiano\", l'autore combina i suoi poliedrici interessi intellettuali per sviluppare una teoria dell'attivit\u00e0 di produzione-consumo inerente alla vita di tutti i giorni. Secondo de Certeau, la vita di tutti i giorni (everyday life) \u00e8 distinta da altre pratiche giornaliere, perch\u00e9 ripetitiva ed inconscia. In questo contesto lo studio di de Certeau non \u00e8 legato n\u00e9 allo studio della \"cultura popolare\", n\u00e9 alle pratiche quotidiane di resistenza al potere. Egli indaga e descrive in che modo gli individui navighino inconsciamente attraverso le cose della vita quotidiana, dal camminare nella citt\u00e0 alla pratica della lettura.\nL'aspetto forse pi\u00f9 influente di \"L'invenzione del quotidiano\" \u00e8 legato alla distinzione operata da de Certeau tra i concetti di strategia e tattica. Egli collega le \"strategie\" alle istituzioni, mentre le \"tattiche\" sono invece utilizzate dagli individui per creare degli spazi propri negli ambienti definiti dalle \"strategie\". Nel capitolo \" Camminando nella citt\u00e0\", egli descrive la citt\u00e0 come un concetto, generato dall'interazione strategica di governi, corporazioni e altri enti istituzionali, che producono mappe per pianificare le citt\u00e0 come un tutt'uno, con una percezione a volo d'uccello della citt\u00e0. Per contrasto invece, un pedone che procede a livello stradale, si sposta in modi tattici, mai pienamente determinati dalla pianificazione definita dalle istituzioni, operando scorciatoie o vagando senza meta in opposizione all'impostazione utilitaria delle griglie stradali. Questo esempio illustra l'asserzione di de Certeau che la vita di ogni giorno agisce come un processo di bracconaggio su un territorio \u201caltro\u201d, che ricombina regole e prodotti che gi\u00e0 esistono nella cultura in un modo influenzato, ma mai completamente determinato, da quelle regole e quei prodotti.\nIn Italia, venne tradotta la sua opera \u201cFabula mistica. La spiritualit\u00e0 religiosa tra il XVI e il XVII secolo\u201d nel 1987, testo erudito e molto denso sulla formazione del linguaggio mistico nel 1500-1600, che ebbe influenza significativa ma limitata agli ambienti accademici. Solo dopo la diffusione del pensiero sull'alterit\u00e0 a valle della pubblicazione di \"Mai senza l'altro\" da parte della comunit\u00e0 di Bose nel 1993, recentemente diverse opere sono state tradotte. Manca ad oggi una biografia che presenti la figura dell'autore, il suo itinerario, il suo pensiero in lingua italiana, viceversa ne sono apparse in lingua francese (cfr. F. Dosse, \"Michel de Certeau: Le marcheur bless\u00e9\") e in lingua inglese (cfr. Jeremy Ahearne, Ian Buchanan ed altri).\nTra gli studiosi italiani che hanno studiato l'opera di Michel de Certeau possiamo citare Carlo Ossola (Coll\u00e8ge de France e membro dell'Accademia dei Lincei), Stella Morra (Pontificia Univ. Gregoriana), Paola Di Cori (Univ. Urbino) e Silvano Facioni (Univ. Calabria).\nMichel de Certeau in Italia.\nDal 2007 a Roma un gruppo di appassionati, studiosi di de Certeau, si riunisce periodicamente per leggere e commentare i suoi scritti. "}
{"id": "849195", "revid": "122652629", "url": "https://it.wikipedia.org/wiki?curid=849195", "title": "Guarnigione", "text": "La guarnigione (dal francese \"garnison\", a sua volta derivato dal verbo \"garnir\", \"equipaggiare\", \"armare\") \u00e8 un raggruppamento di unit\u00e0 militari terrestri (regolare o meno) poste a difesa di un palazzo, un castello, una nave da guerra ed in generale di fortificazioni. \nStoria.\nQuando nel XVI secolo, l'uso degli archibugi e dei moschetti nei combattimenti consigliarono la convenienza di non lasciare sole le masse di combattenti all'arma bianca che costituivano la forma maggiore della fanteria, si design\u00f2 col titolo di guarnigione le file di archibugieri e moschettieri che proteggevano e sostenevano ai fianchi lo squadrone di fanti con baionetta in canna.\nCon la crescente importanza che ebbe la polvere da sparo e le armi da fuoco, il numero di soldati che utilizzava tali armi arriv\u00f2 ad essere maggiore di quello dei fanti combattenti all'arma bianca, si pens\u00f2 alla collocazione che doveva darsi alle file di archibugieri che eccedevano dopo la sistemazione classica ai fianchi dello schieramento. Si pens\u00f2 cos\u00ec di collocare queste forze al centro dello schieramento bench\u00e9 non facessero fuoco per difendersi dagli attacchi della cavalleria. \nUtilizzo alternativo del termine.\nIn realt\u00e0, solo nella storia moderna si riscontra la presenza del termine guarnigione nell'accezione che gli \u00e8 data attualmente, perch\u00e9 un tempo con questo termine si intendeva l'insieme di viveri, macchine ed attrezzi che costituivano le scorte degli eserciti. \nNel \"Codigo des Siete Partidas\" di Alfonso X si dice sempre \" guardia \" e non \" guarnigione \" di castelli e piazzeforti. E pi\u00f9 avanti, nei secoli XVI e XVII si usava la parola \" presidio \" per designare la truppa permanente incaricata di custodire i castelli e fortezze ed il termine \" presidiare \" per esprimere il concetto di guardiania. I classici e gli scrittori militari di quell'epoca usavano, in tutti i casi, il sostantivo ed il verbo citati."}
{"id": "849200", "revid": "287204", "url": "https://it.wikipedia.org/wiki?curid=849200", "title": "Contea di Walker (Alabama)", "text": "La contea di Walker (in inglese Walker County) \u00e8 una suddivisione amministrativa dello Stato dell'Alabama, negli Stati Uniti. La popolazione al censimento del 2000 era di 70.713 abitanti. Il capoluogo di contea \u00e8 Jasper. Il nome le \u00e8 stato dato in onore a John Williams Walker, membro del Senato degli Stati Uniti d'America.\nGeografia fisica.\nLa contea si trova nella parte nord-occidentale dell'Alabama. Lo United States Census Bureau certifica che l'estensione della contea \u00e8 di 2.086 km\u00b2, di cui 2.057 km\u00b2 composti da terra e i rimanenti 29 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Walker venne costituita il 26 dicembre 1823."}
{"id": "849209", "revid": "110157", "url": "https://it.wikipedia.org/wiki?curid=849209", "title": "Hlubok\u00e1 nad Vltavou", "text": "Hlubok\u00e1 nad Vltavou (in tedesco \"Frauenberg\") \u00e8 una citt\u00e0 della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale.\nIl castello di Hlubok\u00e1.\nUna fortezza gotica era stata fondata nello stesso luogo alla met\u00e0 del XIII secolo, quando la dinastia dei P\u0159emislidi prese il potere su tutta la Boemia.\nNel 1661 il castello e la citt\u00e0 di Hlubok\u00e1 furono acquistati dalla famiglia Schwarzenberg.\nIl castello fu rimaneggiato diverse volte, l'ultima delle quali \u00e8 stata negli anni 1839-1871, quando l'edificio fu completamente ricostruito in uno stile neogotico ispirato al castello di Windsor, come sede di rappresentanza degli Schwarzenberg. Autori della ricostruzione furono gli architetto austriaci Franz Beer e Ferdinand Deworetzky.\nGli interni di rappresentanza conservano preziose collezioni di arazzi e tappezzerie fiamminghe, armi, mobili e quadri.\nL'ampio parco all'inglese presenta interesse naturalistico e paesaggistico; all'interno del parco \u00e8 presente anche un maneggio, che oggi \u00e8 sede di esposizioni d'arte.\nNel 1947 il complesso del castello \u00e8 stato nazionalizzato.\nIl castello di Ohrada.\nNel territorio comunale di Hlubok\u00e1 rientra anche il castello di Ohrada, una residenza di caccia barocca edificata per il feldmaresciallo austriaco Adamo Francesco Carlo di Schwarzenberg, la cui costruzione fu ultimata nel 1713.\nFin dal 1842 nel castello \u00e8 stato allestito un museo sulle foreste, la caccia e la pesca, e dal 1938 vicino al castello \u00e8 stato creato un giardino zoologico, aperto tutto l'anno."}
{"id": "849213", "revid": "33888", "url": "https://it.wikipedia.org/wiki?curid=849213", "title": "Giovanni Miegge", "text": "Esponente della teologia dialettica, contribu\u00ec in maniera decisiva a far conoscere il pensiero di Karl Barth in Italia. Autore di molti libri, fra cui la biografia teologica di Lutero, pubblicata originariamente da Claudiana nel 1946 e poi ripresa da Feltrinelli con il titolo di \"Lutero giovane\". Importante anche la sua opera di traduttore: si segnala in particolare \"L'Epistola ai Romani\" di Karl Barth.\nBiografia.\nL'infanzia e studi.\nMiegge nacque il 30 maggio 1900; il padre Mario proveniva dal cattolicesimo mentre la madre, Rachel Coisson, apparteneva a un'antica famiglia valdese. Trascorse l'infanzia in Piemonte e frequent\u00f2 il Liceo Valdese di Torre Pellice. Fin dalla giovinezza soffr\u00ec di una malattia alle vie respiratorie.\nDal 1919 studi\u00f2 teologia alla Facolt\u00e0 valdese di teologia di Firenze, i cui professori impartivano un insegnamento teologico di tipo liberal-risvegliato, di cui Giovanni Miegge diventer\u00e0 presto un'acuta voce critica. Nel 1926 si laure\u00f2 in teologia con una tesi intitolata \"La dottrina della salvazione nella teologia di Gaston Frommel\". Nel 1927 venne consacrato pastore valdese. Dal matrimonio con Ellen Pons nacque Mario Miegge.\nGli anni del regime.\nNel 1931 assunse la direzione della rivista \"Giovent\u00f9 cristiana\", che da questo momento divenne estremamente vivace e fu negli anni bui del fascismo una delle poche voci rimaste libere, tanto che il regime ne ordin\u00f2 la cessazione del 1940. La rivista fu anche uno strumento di dialogo culturale con molte personalit\u00e0 dell'epoca, quali Ugo Janni, Ernesto Buonaiuti, Adriano Tilgher, Lelio Basso ecc.\nNel 1937 gli fu affidata la cattedra di Teologia storica e pastorale della Facolt\u00e0 valdese di teologia, trasferitasi nel 1922 a Roma, ma solo un anno dopo, per motivi di salute, dovette rinunciare all'incarico. Nel 1938 i problemi di salute lo costrinsero a ritirarsi a Torre Pellice. Qui diede luogo alla \"Giornate teologiche del Ciab\u00e0s\", nell'antico tempio valdese della bassa Valle d'Angrogna. In questi incontri la nuova generazione di teologi protestanti venne a conoscenza della teologia dialettica di Karl Barth.\nQui divenne punto di riferimento di un gruppo di intellettuali che a Torre Pellice nel 1946 fonderanno la rivista \"Protestantesimo\" di cui nel 1948 assumer\u00e0 la direzione Vittorio Subilia.\nL'incontro con la teologia di Karl Barth.\nGi\u00e0 nella sua tesi, \"La dottrina della salvazione nella teologia di Gaston Frommel\", Miegge prende le distanze dall'allora principale impostazione teologica, la teologia liberale, allora dominante negli ambienti protestanti e fra gli stessi valdesi. \nNel 1928, per la casa editrice Doxa tradusse un libro di Max Strauch, \"La teologia della crisi\", che presenta il pensiero di Karl Barth e la sua teologia dialettica. La vicinanza fra i due pensatori \u00e8 tale da fare di Miegge il partvoce di Barth in Italia nonch\u00e9 il capofila dei giovani barthiani. Nel Dopoguerra Miegge cur\u00f2 l'edizione italiana di uno degli scritti pi\u00f9 noti di Barth, \"L'Epistola ai Romani\", pubblicata nel 1962 da Feltrinelli.\nDa Barth, Miegge ricavava il tema della grazia e della vocazione, cio\u00e8 della chiamata divina nei confronti del singolo e della risposta che essa esige nella storia. Giovanni Miegge,in quanto studioso di Barth \u2013 teologo svizzero socialista, pacifista e antimilitarista fin dallo scoppio della Prima guerra mondiale, aspramente polemico con l'imperialismo guerrafondaio di Adolf von\nHarnack e dei teologi schierati a sostegno degli imperi centrali \u2013, affianc\u00f2 ai prevalenti interessi biblici e teologici una nitida sensibilit\u00e0 sociale, attestata gi\u00e0 nel 1922 da un breve articolo su \"La valeur morale de la loi des huit heure\" pubblicato in \"L'Echo des Vall\u00e9es\".\nDopo la seconda guerra mondiale, Miegge avrebbe compiuto un percorso di rivalutazione della realt\u00e0 terrena sul piano teologico e poi, negli anni della guerra fredda, di \"scelta di classe\" e di apertura al socialismo, come testimonia anche il titolo della raccolta di saggi pubblicata postuma da Claudiana nel 1977: \"Dalla riscoperta di Dio all'impegno nella societ\u00e0\".\nIl Dopoguerra.\nIl decennio 1946-1956 vede la pubblicazione di tutte le opere principali di Miegge. Fra queste spicca sicuramente \"Lutero. Vol. I. L'uomo e il pensiero fino alla Dieta di Worms\", pubblicato nel 1946 da Claudiana. Il progetto iniziale prevedeva un secondo volume, che per\u00f2 non vide mai la luce a causa dei problemi di salute di Miegge. Il libro \u00e8 edito nel 1964 dalla Feltrinelli con il titolo \"Lutero giovane\". Altre opere importanti sono: \"La Vergine Maria\" (1950), che fu tradotto in molte lingue; \"Per una fede\" (1952); \"L'Evangelo e il mito nel pensiero di Rudolf Bultmann\" (1956) e il \"Dizionario biblico\" (1957), di cui redasse il piano dell'opera e coordin\u00f2 il lavoro.\nInfaticabile anche la sua opera di traduttore e curatore. Di Lutero tradusse gi\u00e0 in giovent\u00f9 il \"Servo arbitrio\" (1930), e \"La libert\u00e0 del cristiano\" (1931), per la casa editrice \"Doxa\". In seguito cur\u00f2 con Valdo Vinay gli \"Scritti religiosi\" del riformatore, che sarebbero apparsi nel 1958 per i tipi della UTET. Cur\u00f2 anche due antologie di patristica, \"La Chiesa dei martiri\" (1954), e \"La sapienza di Dio\" (1957).\nMiegge si occup\u00f2 con grande profitto anche del rapporto fra Stato e Chiesa, sebbene tali opere abbiano ricevuto pi\u00f9 considerazione all'estero che in Italia. In particolare si segnalano: \"L'\u00e9glise sous le joug fasciste\", pubblicato a Ginevra nel 1946, e \"Religious Liberty\", pubblicato a New York nel 1957 e tradotto in francese nel 1962.\nGli ultimi anni.\nParzialmente ristabilitosi, dal 1952 insegn\u00f2 Esegesi biblica alla Facolt\u00e0 valdese di teologia. In questo periodo coordin\u00f2 il lavoro per l'edizione di un \"Nuovo Testamento annotato\" in quattro volumi che, dopo la morte di Miegge, fu pubblicato tra il 1965 e il 1974 sotto la direzione di Giorgio Tourn.\nUn nuovo attacco del male non gli lasci\u00f2 scampo: mor\u00ec il 30 luglio 1961 a Massello (TO), paesino delle Valli valdesi in cui era solito ritirarsi nel periodo estivo.\nRiconoscimenti.\nLa conoscenza del suo lavoro teologico attraverso la traduzione di alcuni suoi libri gli valse parecchi inviti di Facolt\u00e0 teologiche estere, spesso declinati per motivi di salute, e le lauree \"ad honorem\" delle Facolt\u00e0 di Lipsia, St. Andrews, Ginevra e Montpellier."}
{"id": "849214", "revid": "287204", "url": "https://it.wikipedia.org/wiki?curid=849214", "title": "Cratere Wargentin", "text": "Wargentin \u00e8 un cratere lunare intitolato all'astronomo svedese Pehr Wilhelm Wargentin. Si tratta di un cratere dalla forma alquanto inusuale: il suo interno \u00e8 stato infatti totalmente riempito dalla lava basaltica, tanto da non avere profondit\u00e0. Anzi, nel centro del cratere, vi \u00e8 addirittura un altopiano. Il bordo di Wargentin \u00e8, in alcuni punti, frammentato da crateri minori. Le pareti esterne si elevano dal terreno circostante di circa 0,3\u00a0km.\nIl cratere, visto dalla Terra, appare \"allungato\", in quanto situato nella zona di sud-ovest della faccia visibile della Luna. \u00c8 a contatto a sud-est con il pi\u00f9 piccolo cratere Nasmyth, sovrapposto al grande cratere Phocylides. A nord-est, vi \u00e8 l'ancora pi\u00f9 grande cratere Schickard.\nCrateri correlati.\nAlcuni crateri minori situati in prossimit\u00e0 di Wargentin sono convenzionalmente identificati, sulle mappe lunari, attraverso una lettera associata al nome."}
{"id": "849218", "revid": "110157", "url": "https://it.wikipedia.org/wiki?curid=849218", "title": "Horn\u00ed Stropnice", "text": "Horn\u00ed Stropnice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "849219", "revid": "12760", "url": "https://it.wikipedia.org/wiki?curid=849219", "title": "Isola di Langerhans", "text": ""}
{"id": "849228", "revid": "726373", "url": "https://it.wikipedia.org/wiki?curid=849228", "title": "Soldat", "text": "Soldat (che significa \"soldato\" in molte lingue) \u00e8 un gioco multiplayer 2D per Windows.\n\u00c8 uno sparatutto a scorrimento con visuale laterale, ispirato da \"Liero\", \"Worms\", \"Counter-Strike\" e \"Quake\".\nIl gioco \u00e8 freeware, ma $15 (erano $9 prima dell'uscita di questa versione) sono richiesti per colorare le fiamme del jetpack, sbloccare interfacce personalizzate, possibilit\u00e0 di giocare con qualsiasi risoluzione dello schermo, minimappa per vedere gli alleati e altre opzioni aggiuntive.\nModalit\u00e0 di gioco.\nIl giocatore controlla un soldato con capelli, colori della pelle e vestiti personalizzabili.\nI giocatori hanno un jet pack che permette al soldato di volare per un breve periodo di tempo. Il carburante viene ricaricato automaticamente quando il giocatore non vola.\nSolitamente si gioca on-line via Internet o via LAN, ma \u00e8 possibile giocare offline contro bot controllati dal computer.\nCi sono 7 modalit\u00e0 di gioco:\nEsistono varie mini-modalit\u00e0 create dai fan di Soldat come ad esempio\nArmi.\nCi sono dieci \"Armi primarie\", quattro \"Armi secondarie\" e diverse armi bonus.\nLa potenza di ogni arma \u00e8 basata sulla potenza dell'arma nella realt\u00e0 per ottenere un realismo maggiore.\n\u00c8 possibile modificare questi valori agendo su un file, per giocare in modo molto personalizzato.\nMappe.\nIn \"Soldat\" le mappe sono 2D e basate su poligoni triangolari.\nEsistono diversi tipi di mappa, per la modalit\u00e0 cui gioco di cui verr\u00e0 usata.\nI tipi di mappa sono riconoscibili dal prefisso della mappa:\nDeathMatch (DM), Capture the Flag (CTF), Infiltration (INF), Hold the Flag (HTF), TeamMatch (TM o TDM), PointMatch (PM) e RamboMatch (RM)\nIn ogni mappa i poligoni hanno \"texture\" e sono presenti oggetti di scenario.\nEsistono centinaia di mappe perch\u00e9 \u00e8 possibile creare nuove mappe con software come \"MapMaker\" (open-source ufficiale) e \"Soldat Polyworks\".\nBonus.\nIn \"Soldat\" sono presenti sette bonus, o powerups che danno al soldato aiuti e lo potenziano.\nVersioni.\nLa versione 1.4.1 include una serie di patch per \"Soldat\" e un sistema di aggiornamento automatico del gioco.\nLa versione 1.4 era inizialmente un bugfix della 1.3.1, e il suo numero di versione avrebbe dovuto essere \"1.3.2\", ma \u00e8 stato deciso di saltare direttamente alla 1.4 dato che, oltre a correggere i bug, erano state aggiunte diverse nuove funzionalit\u00e0 (la minimappa, la risoluzione del gioco modificabile, un nuovo sistema di lobby, sistema anti-cheat \"BattlEye\" e decine di altre funzioni).\nLa versione 1.5 aggiunge nuove e interessanti funzionalit\u00e0 quali un maggiore supporto per le chat IRC, le chat vocali e altri comodi servizi per la comunit\u00e0 internazionale. Sono stati corretti innumerevoli bug e anche migliorato notevolmente il codice per il gioco in rete al fine di rendere le partite ancora pi\u00f9 fluide. Sono stati apportati miglioramenti anche dal punto di vista grafico, \u00e8 stato corretto il bilanciamento delle armi e sono state aggiunte nuove mappe."}
{"id": "849231", "revid": "123236230", "url": "https://it.wikipedia.org/wiki?curid=849231", "title": "Peter Behrens", "text": "Biografia.\nNato ad Amburgo in una famiglia protestante nativa dello Schleswig-Holstein, Behrens studi\u00f2 pittura nella sua citt\u00e0 natale per poi spostarsi a D\u00fcsseldorf e Karlsruhe tra il 1886 e il 1889. Nel 1899, dopo aver sposato Lilly Kramer, si trasfer\u00ec con lei a Monaco e l\u00ec lavor\u00f2 dapprima come pittore, illustratore e rilegatore artigiano, avvicinandosi progressivamente ai circoli \"bohemienne\" e sviluppando un profondo interesse per le tematiche legate al vivere moderno, e successivamente, nel 1899, accett\u00f2 l'invito del granduca Ernesto Luigi d'Assia ad essere uno dei partecipanti al suo progetto di un insediamento di artisti. Behrens costru\u00ec quindi presso la colonia di Darmstadt la propria abitazione e progett\u00f2 ogni elemento che vi era contenuto, dall'arredamento alle suppellettili. Questo progetto - vera e propria opera d'arte totale, \"Gesamtkunstwerk\", nel senso squisitamente wagneriano del termine - \u00e8 considerato la svolta della sua carriera, il definitivo abbandono dell'arte e delle correnti liberty in favore di uno stile pi\u00f9 sobrio e austero.\nNel 1903 Behrens fu nominato preside della Kunstgewerberschule di D\u00fcsseldorf, incarico durante il quale si distinse per le numerose riforme apportate al sistema. Nel 1907, inoltre, Behrens fu uno dei dodici artisti indipendenti che aderirono al Deutscher Werkbund, fondato in quell'anno da Hermann Muthesius. Il gruppo era profondamente influenzato dal movimento di rivalutazione delle arti applicate, pur spingendosi verso tendenze meno conservatrici e nostalgiche: loro desiderio era creare per l'industria, contribuire al forgiarsi di una nuova struttura sociale e spingere verso un riumanizzarsi dell'economia, della societ\u00e0 e della cultura.\nNel 1907 giunse un altro importante incarico. La Allgemeine Elektrizit\u00e4ts-Gesellschaft (AEG) assunse infatti Behrens come consulente artistico e lo incaric\u00f2 di creare la veste grafica dell'azienda, dal logo alla pubblicit\u00e0 alla linea principale dei prodotti: si tratta del primo incarico di questo tipo, che rende Behrens il primo \"industrial designer\" della storia. Tra il 1907 al 1912 ebbe numerosi allievi, i pi\u00f9 illustri dei quali sono sicuramente Ludwig Mies van der Rohe, Charles Edouard Jeanneret-Gris (meglio noto come Le Corbusier), Adolf Meyer, Jean Kramer e Walter Gropius, futuro direttore del Bauhaus. Fu in quegli anni che Behrens progett\u00f2 la Fabbrica di turbine AEG, dove concretizz\u00f2 in termini architettonici il programma del Deutscher Werkbund, creando un capolavoro dell'architettura moderna destinato a influenzare molti degli architetti a venire. Nel 1922 accett\u00f2 l'invito ad insegnare alla \"Akademie der Bildenden K\u00fcnste\" di Vienna e nel 1936, dopo la morte di Hans Poelzig, divenne preside della facolt\u00e0 di architettura dell'Accademia Prussiana delle Arti di Berlino.\nDopo la prima guerra mondiale la sua opera fu entusiasticamente richiesta dalla rinascente industria tedesca: esempi di questa attivit\u00e0 furono gli edifici delle acciaierie Mannesman di D\u00fcsseldorf, e il complesso di uffici per la I.G. Farben. Durante il periodo nazista Behrens si pose invece come figura contraddittoria: rimase preside della facolt\u00e0 di architettura a Berlino e fu figura di spicco nelle trasformazioni artistiche del secolo, oltre che un importante \"industrial designer\", fu pi\u00f9 volte elogiato da Albert Speer - architetto pupillo di Adolf Hitler - e raggiunse notoriet\u00e0 mondiale. Ci\u00f2 malgrado rimase sempre in un certo qual modo inviso al governo nazista, che avrebbe desiderato limitarne l'attivit\u00e0.\nStile e pensiero.\nGli esordi progettuali di Peter Behrens si sono consumati nell'alveo dell'Arts and Crafts Movement, movimento artistico animato da intellettuali come William Morris che intendeva rivalutare l'artigianato proteggendolo dall'incalzante progresso dell'industria e dalla corruzione del gusto da esso prodotto. Qui Behrens si segnal\u00f2 innanzitutto come pittore, dando vita a opere - perlopi\u00f9 oli su tela o xilografie - che tendevano con vigore nella direzione dell\"'art nouveau\": ci\u00f2 malgrado, pur condividendone i modi espressivi, Behrens li interpret\u00f2 in maniera assolutamente originale, come osservato dal critico Marco Biraghi:\nL'ingresso nella terza dimensione auspicato dal Biraghi \nsi verific\u00f2 nel 1901, quando Behrens entr\u00f2 nella colonia di artisti gravitante intorno alla carismatica figura di Ernst Ludwig, granduca di Hesse. Resosi conto della modestia dei suoi risultati come decoratore e pittore di cavalletto, infatti, Behrens qui si ciment\u00f2 in interventi grafici, scenografici ma soprattutto nell'architettura, progettando una casa per s\u00e9 stesso, a Darmstadt. Le circonvoluzioni dello Jugendstil qui si affiancano a un altro interessante spunto progettuale, costituito dal pensiero del filosofo tedesco Friedrich Nietzsche, da cui Behrens desunse la volont\u00e0 di generare uno \"Stil\" che fondesse arte e vita, bellezza e potere, volont\u00e0 individuale e autoritismo statale, e che emanasse \u00abun senso di superoministica potenza, bellezza barbarica e violenza tellurica\u00bb (Biraghi). In questo senso Nietzsche, citato addirittura esplicitamente nella dimora di Darmstadt con i motivi figurativi dell'aquila e il serpente (in riferimento all'eterno ritorno), era per Behrens il simbolo del grandioso e potente sviluppo industriale del Reich. Dal filosofo di R\u00f6cken, dunque, Behrens recep\u00ec non tanto impulsi dionisiaci, o zarathustriani, bens\u00ec una sensibilit\u00e0 severa che fondeva mondo naturale e spirituale \u00absotto il segno apollineo dell'organizzazione industriale\u00bb, come osservato dai critici Manfredo Tafuri e Francesco Dal Co:\nQuesto approccio progettuale venne potenziato quando Behrens nel 1907 divenne consulente artistico generale dell'AEG, azienda elettrica tedesca diretta da Emil e Walther Rathenau. Obiettivo di Behrens era quello di recuperare quel binomio tra estetica e funzionalit\u00e0 il quale, pur sembrando apparentemente inscindibile, decadeva proprio nell'industria tedesca, la quale - pur potendo beneficiare di una grandiosa fase di splendore per iniziativa di imprenditori illuminati, come Osthaus ed Emil Rathenau - faticava a fabbricare prodotti esteticamente gradevoli, scadendo invece nella scadente logica del \u00ab\"billig und schlecht\"\u00bb, di manufatti funzionali, a basso prezzo ma di cattiva qualit\u00e0, per usare una formula introdotta da Franz Reuleaux. Valeva, tuttavia, anche il viceversa, con il proliferare di prodotti progettati non con un disegno accorto, bens\u00ec con una \u00abcosmesi [...] che non ha nessuna altra ragione tecnica o scientifica se non di accrescerne la piacevolezza e aumentarne la vendita\u00bb (Dorfles). In seno all'AEG Behrens elabor\u00f2 creazioni squisitamente \"sachlich\", oggettive, che rinunciano alle decorazioni, giudicate inutili e ridondanti, e che al contrario si basano sulle logiche produttive dell'organizzazione industriale. A parlare \u00e8 lo stesso Behrens:\nTale modus operandi veniva applicato da Behrens a ogni scala. Nell'architettura Behrens rinunci\u00f2 alle superfetazioni decorative dell'art nouveau in favore di una maggiore funzionalit\u00e0, con volumetrie rigorosamente semplici, squadrate e sobrie, spogliate da ogni qualsivoglia virtuosismo ornamentale se non connesso a una migliore esplicitazione visiva delle logiche funzionali intrinseche all'organismo edilizio: si ottenevano cos\u00ec costruzioni industriali che assurgevano a dignit\u00e0 artistica e che, in linea con il pensiero dell'AEG, si configuravano come sintesi suprema di uomo e macchina (si pensi, in tal senso, al maggiore capolavoro behrensiano, la fabbrica di turbine AEG). Behrens, tuttavia, raggiunse risultati notevoli anche sulla piccola scala: egli, infatti, disegn\u00f2 oggetti industriali d'uso quotidiano, manifesti, materiali pubblicitari fruibili in maniera eccellente non solo dal punto di vista estetico, bens\u00ec anche da quello funzionale (e, quindi, tutt'altro che \"billig und schlecht\"): non a caso dalla scuola del Behrens discese Walter Gropius, fondatore del Bauhaus. Furono tuttavia numerosi altri gli architetti che adottarono il pensiero di Behrens, in maniera pi\u00f9 o meno consapevole, come punto di riferimento: si citano, in tal senso, Le Corbusier e Ludwig Mies van der Rohe."}
{"id": "849233", "revid": "72387", "url": "https://it.wikipedia.org/wiki?curid=849233", "title": "Charles Edouard Jeanneret-Gris", "text": ""}
{"id": "849234", "revid": "111827784", "url": "https://it.wikipedia.org/wiki?curid=849234", "title": "Kevin Kerslake", "text": "Biografia.\nHa lavorato con gruppi musicali tra cui Offspring, Stone Temple Pilots, Filter, Faith No More, Green Day, Depeche Mode, The Smashing Pumpkins, Red Hot Chili Peppers, Nirvana e Bush."}
{"id": "849236", "revid": "729019", "url": "https://it.wikipedia.org/wiki?curid=849236", "title": "Bronchiolo", "text": "Il bronchiolo \u00e8 una delle ultime ramificazioni dell'albero bronchiale, parte finale delle vie respiratorie inferiori, del parenchima polmonare e, quindi, dell'apparato respiratorio. In particolare vengono chiamati bronchioli tutte le ramificazioni bronchiali del \"bronco lobulare\" all'interno del lobulo polmonare.\nRamificazioni e albero bronchiale.\nI bronchioli nascono dalle ramificazioni intralobulari dei \"bronchi lobulari\" che a loro volta costituiscono ramificazioni dei \"bronchi di second'ordine\" deputati alla ventilazione delle zone polmonari. Sono i \"bronchi di prim'ordine\" di numero uguale ai lobi in cui vanno poi a impegnarsi che terminano nei bronchi zonali.\nOgni bronco lobulare si ramifica all'interno del lobulo formano da 3 a 5 \"bronchioli terminali\" (detti anche \"bronchioli minimi\") che vanno a costituire l\"acino polmonare\". Ciascun bronchiolo terminale, poi, termina dividendosi in due \"bronchioli respiratori\" (detti anche \"bronchioli alveolari\") che a loro volta si dividono in \"condotti alveolari\" (che possono essere da 2 a 10). Entrambe queste strutture sono caratterizzate dall'avere lungo le pareti delle estroflessioni sferiche, gli alveoli polmonari, che si fanno sempre pi\u00f9 numerosi procedendo distalmente; i condotti alveolari, particolarmente, hanno la parete formata esclusivamente dalla successione di alveoli. L'ultima parte delle vie respiratorie \u00e8 infine costituita dalle ramificazioni dei condotti alveolari che terminano in condotti dilatati a fondo cieco e la parete occupata da alveoli detti \"infundiboli\" o \"sacchi alveolari\".\nStruttura.\nLa struttura dei bronchioli varia man mano che ci si addentra nel polmone. Per quel che riguarda la struttura della mucosa e della sottomucosa, questa non cambia molto rispetto ai bronchi pi\u00f9 esterni, ma la tonaca di sostegno diventa, invece, sensibilmente diversa. In particolare, gli anelli cartilaginei vanno a ridursi a piccolissimi noduli isolati (detti \"placche cartilaginee bronchiali\"). Proseguendo verso i bronchi di diametro minore, le placche spariscono e la parete diventa esclusivamente di tipo fibro-muscolare. Quando ci si addentra ancora di pi\u00f9, nei lobuli, anche questa componente viene meno, sostituita da una mucosa e anche la componente ghiandolare scompare.\nLa mucosa risulta formata da un epitelio e da una tonaca fibromuscolare che, una volta persa la componente cartilaginea, rimane costituita da fibre elastiche, collagene e da fascetti muscolari che circondano il punto di attacco dell'alveolo alla parete. Nei condotti alveolari la componente muscolare rimane solo nei colletti degli alveoli insieme con qualche fibra elastica.\nL'epitelio, in particolare, \u00e8 quello che subisce pi\u00f9 variazioni:\nDerivazione embriologica.\nI bronchioli si formano dall'allungamento, sdoppiamento e allargamento dei bronchi in via di sviluppo all'interno del mesenchima splancnico. Lo sviluppo dei bronchioli e, conseguentemente degli alveoli, \u00e8 fondamentale per l'inizio della produzione del surfactante che, mantenendo dilatati gli alvevoli, permette la respirazione anche a bambini non nati a termine."}
{"id": "849237", "revid": "767487", "url": "https://it.wikipedia.org/wiki?curid=849237", "title": "Ptilinum", "text": " \nLo ptilinum \u00e8 un organo usato dagli adulti di alcuni Ditteri Brachiceri per aprire un varco nel pupario all'atto dello sfarfallamento. Si tratta di un elemento morfologico utile ai fini sistematici per identificare gli insetti della sezione dei Ciclorrafi Schizofori distinguendoli da tutti gli altri Brachiceri.\nL'organo \u00e8 una vescicola pulsante, all'interno della quale pu\u00f2 confluire emolinfa. All'inizio dello sfarfallamento, l'emolinfa confluisce nello \"ptilinum\". Il conseguente rigonfiamento esercita una pressione sulla parete interna del pupario, in corrispondenza di una delle estremit\u00e0, causando il distacco di un opercolo circolare dai margini netti. Attraverso l'apertura circolare avviene subito dopo la fuoriuscita dell'adulto.\nDopo lo sfarfallamento cessa la funzione dello \"ptilinum\", pertanto l'emolinfa defluisce. La vescicola subisce un'introflessione nel capo e nell'adulto resta una cicatrice detta \"sutura frontale\" o \"sutura ptilinale\". Questa sutura \u00e8 l'elemento morfologico che permette di distinguere un insetto appartenente alla sezione degli Schizophora, comprendente le forme pi\u00f9 evolute dei Ditteri, fra cui sono presenti le comuni \"mosche\". La sutura frontale ha la forma di una U rovesciata o di un ferro di cavallo e divide il capo in due parti: quella superiore \u00e8 la \"regione frontale\", delimitata superiormente dal cervice e dagli ocelli e lateralmente dagli occhi composti, quella inferiore \u00e8 la \"faccia\" o \"clipeo\", delimitata inferiormente dal margine epistomale. Subito sotto la sutura ptilinale, nel clipeo, s'inseriscono le antenne, che come in tutti i Brachiceri sono composte da due vistosi antennomeri basali e un'appendice distale di varia forma."}
{"id": "849238", "revid": "123249655", "url": "https://it.wikipedia.org/wiki?curid=849238", "title": "Herb Alpert", "text": "Il suo nome \u00e8 associato alla band The Tijuana Brass, della quale era leader. Fondatore insieme a Jerry Moss dell'etichetta discografica A&amp;M (Alpert &amp; Moss), Alpert vanta una copiosa discografia e numerosi riconoscimenti fra i quali otto Grammy Awards, quattordici dischi di platino e quindici dischi d'oro. \nBiografia.\nHerb Alpert inizi\u00f2 a studiare tromba all'et\u00e0 di otto anni, da adolescente si esib\u00ec in varie feste da ballo. Dopo il diploma - nel 1952 - si arruol\u00f2 nell'esercito per poi esibirsi spesso durante le cerimonie militari; dopo il congedo si attiv\u00f2 per iniziare la carriera di musicista, negli anni cinquanta divenne membro della \"USC Trojan Marching Band\", nel 1954 si laure\u00f2 e nel 1957 cominci\u00f2 a collaborare con Lou Adler come compositore per la \"Keen Records\". Un gran numero di brani scritti da Alpert divennero \"hits\" gi\u00e0 nei primi due anni di collaborazione e fra questi si ricordano \"Wonderful World\" di Sam Cooke e \"Baby Talk\" di Jan and Dean. Nel 1960 Alpert intraprese per breve tempo la carriera di cantante per la RCA con il nome di Dore Alpert.\nI Tijuana Brass.\nIn un piccolo studio di registrazione allestito nel suo garage, Alpert reincise il brano \"Twinkle Star\". Durante un viaggio a Tijuana (Messico), gli capit\u00f2 di ascoltare un gruppo di mariachi, che si esibiva negli intervalli fra le corride e decise di adattare il suo stile a quello che la folla messicana apprezzava. \"Twinkle Star\" fu cos\u00ec rinominata \"The Lonely Bull\" (\"Il toro solitario\"). In tale registrazione le parti che avrebbero dovuto essere eseguite dai trombettisti mariachi furono eseguite dallo stesso Alpert utilizzando la tecnica della sovraregistrazione, registrando pi\u00f9 tracce leggermente fuori sincronismo.\nPag\u00f2 di tasca propria la Conway Records per incidere il singolo e diffonderlo nelle radio, i suoi sforzi furono premiati e il brano alla fine del 1962 entr\u00f2 nella top ten. In seguito a questo positivo esordio pubblic\u00f2 pertanto il primo album \"The Lonely Bull\" accreditato a Herb Alpert and The Tijuana Brass. Per questo lavoro, e per la maggior parte dei brani degli album successivi, utilizz\u00f2 come musicisti alcuni celebri turnisti dell'area di Los Angeles noti come Wrecking Crew con la presenza costante del grande batterista Hal Blaine, facente anch'egli parte di tale gruppo. L'album, il primo pubblicato sotto etichetta A&amp;M pur essendo stato registrato negli studi della Conway, rimase in classifica negli Stati Uniti per quasi tutto il 1963, aggiudicandosi un disco d'oro.\nTuttavia, non potendo usufruire della Wrecking Crew per i concerti, Alpert riun\u00ec degli altri musicisti creando un gruppo immagine dal vivo per il suo Tijuana Brass. Tale gruppo era formato da quattro italo-americani, John Pisano (chitarra elettrica), Lou Pagani (pianoforte), Nick Ceroli (batteria) e Pat Senatore (basso elettrico) e inoltre Tonni Kalash (tromba) e Bob Edmondson (trombone) pi\u00f9 lo stesso Herb Alpert alla tromba. Perci\u00f2, con molto umorismo, egli definiva la propria band come formata da quattro lasagne, due begel (caratteristico pane yiddish, in riferimento alla sua stessa origine ebrea e di Tonni Kalash) e un formaggio americano (Bob Edmondson). Nessuno di tali musicisti, n\u00e9 alcuno di quelli utilizzati nei Wrecking Crew, era perci\u00f2 di origine messicana.\nL'innovativo stile musicale, che mescolava influenze di bossa nova, rhythm and blues, swing e musica tradizionale messicana, il tutto eseguito in stile easy listening e unito dal suo talento di strumentista, trasform\u00f2 in successi anche gli album successivi, compreso il quarto \"Whipped Cream &amp; Other Delights\", che raggiunse il primo posto nella classifica degli LP grazie al brano trainante \"A Taste of Honey\" (scritto da Bobby Scott e Ric Marlow e gi\u00e0 eseguito dai Beatles), rendendo famoso l'artista in tutto il mondo. Questo brano venne adottato in seguito come sigla della popolare trasmissione radiofonica Rai \"Tutto il calcio minuto per minuto\".\nCarriera solista.\nLa band continu\u00f2 ad esistere e produrre album fino al 1969, quando Alpert decise di scioglierla, anche se negli anni immediatamente successivi uscirono alcuni album realizzati con la collaborazione di alcuni membri della vecchia band sotto il nome di T.J.B.. Nei decenni successivi Alpert intraprese con successo la carriera di solista pubblicando numerosi album.\nUno dei pi\u00f9 grandi successi di Herb Alpert fu, paradossalmente, uno dei pochissimi brani da lui interpretati come cantante, \"This Guy's in Love with You\". \nIl brano, composto dall'amico e collaboratore Burt Bacharach (che incideva per la sua casa discografica), doveva servire solo per una trasmissione televisiva, ma il successo all'indomani della messa in onda (1968) fu tale da costringere la A&amp;M a stampare immediatamente un singolo, che raggiunse immediatamente il primo posto nella classifica delle vendite Billboard Hot 100 per quattro settimane e fu successivamente ripreso da numerosissimi artisti e in seguito incluso nel 33 giri \"The Beat Of The Brass\" sempre nel 1968. Alpert ne cant\u00f2 e incise subito, anche una versione italiana chiamata \"Un ragazzo che ti ama (1968)\".\nAlpert \u00e8 stato spesso ospite e collaboratore di musicisti quali Stan Getz, Gato Barbieri, Rita Coolidge, Gino Vannelli, S\u00e9rgio Mendes, Manolo Badrena e Michel Colombier.\nCome premio per il lavoro svolto tra il 1962 e il 1992 nell'industria della registrazione musicale tramite l'etichetta discografica A&amp;M, Herb Alpert ha anche una stella propria nella Hollywood Walk of Fame."}
{"id": "849239", "revid": "287204", "url": "https://it.wikipedia.org/wiki?curid=849239", "title": "Flowsel", "text": ""}
{"id": "849242", "revid": "1516566", "url": "https://it.wikipedia.org/wiki?curid=849242", "title": "Margherita (araldica)", "text": "La margherita \u00e8 un fiore che compare molto raramente in araldica. Generalmente \u00e8 rappresentata al naturale, cio\u00e8 con i suoi colori tipici, e ha talvolta il valore di arma parlante."}
{"id": "849243", "revid": "1903211", "url": "https://it.wikipedia.org/wiki?curid=849243", "title": "Mattie Franklin", "text": "Martha \"Mattie\" Franklin \u00e8 un personaggio immaginario dei fumetti creato da John Byrne e Rafael Kayanan nel 1998, pubblicato negli Stati Uniti d'America dalla Marvel Comics. \u00c8 la terza supereroina a portare il nome di Donna Ragno.\nIl personaggio si intravide nell'ombra per la prima volta in \"Spectacular Spider-Man\" n. 262 (ottobre 1998), per poi esordire in \"Amazing Spider-Man\" (vol. 1) n. 441 (novembre 1998), in cui sono narrate le sue origini. Viene chiamata Donna Ragno per la prima volta in \"Amazing Spider-Man\" (vol. 2) n. 5 (maggio 1999).\nBiografia del personaggio.\nMattie Franklin ottenne i suoi poteri quando prese il posto di suo padre durante un rito mistico svoltosi nel corso di una Riunione dei Cinque. Mattie us\u00f2 il suo potere per sostituire il suo eroe preferito, l'Uomo Ragno, poi per sconfiggere la Charlotte Witter che aveva assorbito il suo potere e quello delle altre due Jessica Drew e Julia Carpenter.\nPer un breve periodo si god\u00e9 la sua vita da eroina al fianco di personaggi come Capitan America, l'Uomo Ragno e Devil. Nello stesso periodo si scontr\u00f2 con criminali come: le criminali Pelle e Ossa, dei robot dell'A.I.M. e molti altri.\nInoltre venne adottata da J. Jonah Jameson, vecchio amico del padre di Mattie che decise di adottarla per rispetto all'amico scomparso, di cui ignorava la dipartita. In seguito il suo ragazzo la rap\u00ec per produrre la droga chiamata O.C.M., finch\u00e9 non venne liberata da Jessica Drew e da Jessica Jones. Mattie and\u00f2 in terapia per il sopruso che dovette subire.\nIn \"Tetra caccia\", Mattie viene catturata da Ana Kravinoff. Tenuta prigioniera assieme a Madame Web, viene uccisa da \"Sasha Kravinoff\", moglie di Kraven il cacciatore, durante un rito sacrificale atto a permettere a Vladimir Kravinoff di tornare in vita sotto forma di un grosso leone umanoide.\nPoteri e abilit\u00e0.\n\u00c8 in possesso di forza sovrumana, senso di ragno, telepatia e ragnatele psichiche, pu\u00f2 volare e aderire alle pareti."}
{"id": "849245", "revid": "1742835", "url": "https://it.wikipedia.org/wiki?curid=849245", "title": "Kean Etro", "text": " Etro produce collezioni di abbigliamento uomo e donna, e altre collezioni che comprendono accessori, fragranze e arredo per la casa. La maison \u00e8 famosa per i suoi disegni paisley. Nel 2018 l\u2019azienda ha festeggiato il suo 50\u00ba anniversario con la mostra Generation Paisley al Mudec di Milano.\nBiografia.\nKean Etro \u00e8 nato a Milano il 3 marzo del 1964, da Gimmo Etro e Roberta Pontremoli, nipote di Giuseppe Pontremoli. Dopo gli studi a Villars Svizzera, Aiglon College, poi a Cambridge e il corso di Storia Medievale presso l\u2019universit\u00e0 Statale di Milano, nel 1986 entra in Etro e nel 1989 sviluppa la divisione Profumi. Disegna la prima collezione Uomo nel 1990, introducendo i concetti che definiranno i valori del brand come la \u201cNuova Tradizione\u201d e il motto \u201cFaithful to Love and Beauty\u201d.\nDal 1997 realizza le prime sfilate Uomo e Donna, sino all'arrivo di sua sorella Veronica che riceve il testimone nel 2000 per lo sviluppo della collezione Donna.\nStile e sfilate.\nLe sfilate negli anni diventano sempre un momento dialettico d\u2019incontro e scambio, come veicolo di trasmissione di valori culturali, come per esempio la sfilata autunno inverno 2001/2002 \"S-upper Market\" dello stile, dove Kean Etro ha realizzato un progetto di moda \u201cbio\u201d con tessuti a basso impatto ambientale e per presentarlo ha scelto il supermarket Esselunga di via Washington a Milano. Nel 2003 la collezione primavera estate diventa una parata aperta al pubblico, \"ModaMobile\", tra le vie del centro di Milano, mentre per \"Man Wash\" - autunno inverno 2005/2006, la ricerca si rivolge al microcosmo di un maglione, di un tessuto, per capirne il vuoto e la sua funzionalit\u00e0, per riscaldare l\u2019uomo che lo indossa. Per la primavera estate 2011 \"Tree of Life\" gli alberi sono i veri protagonisti, l\u2019albero come simbolo sacro che richiama l\u2019unione tra la profondit\u00e0 della terra e lo spazio sconfinato del cielo. Prende corpo la nuova collezione maschile, \"Gentleman Vs Busyman\", autunno inverno 2007/2008 che sottolinea il dibattito tra produttivit\u00e0 e pensiero. \"Etro Coltura\" per l\u2019autunno inverno 2008/09, prosegue il percorso che ha come supporto esistenziale e visivo, la Madre Terra, ed ancora la sfilata Sartoria Felice, autunno inverno 2014/2015 per un omaggio dialettale all\u2019Italia e alla sua territorialit\u00e0 fino ad arrivare alla collezione primavera estate 2019 con \"Natura Manifesta\", l\u2019amore per la Natura, un amore puro, radicato profondamente in noi, qualcosa di primitivo e ancestrale.\nProgetti speciali.\nKean Etro \u00e8 particolarmente attento ai temi ambientali e sociali ed ha ideato e sostenuto iniziative quali \u201cGliOggetti dell\u2019Affetto\u201d con Sotheby\u2019s a favore di Vidas nel 2002, un esempio di come la moda pu\u00f2 preoccuparsi di ristabilire lo stesso senso d'amore che c\u2019\u00e8 quando si nasce e anche quando si deve lasciare questo mondo. La commistione di elementi appartenenti alla Natura permette di sconfinare in un bestiario fantastico: \u00e8 il mondo degli \"Animuomini\", 1997. Come esseri umani apparteniamo al Regno Animale, cos\u00ec come sottolineato nella scelta espositiva della mostra \"Reigning Men\", \"fashion in menswear 1715 \u2013 2015\", al Lacma nel 2015 con una selezioni di capi dove la pelliccia viene stampata sul tessuto, creando un\u2019illusione ottica in cui la grafica a rilievo e la fotografia della pelliccia eliminano l\u2019animale dal processo produttivo. Il tema della biodiversit\u00e0 \u00e8 stato illustrato durante la conferenza di Parigi del 2002 dedicata alla moda organica \"Organico come armonico in tutte le sue imperfezioni\", organizzata dall\u2019International Herald Tribune, ed anche attraverso il progetto \"10.000 Orti in Africa\" di Carlo Petrini presidente di Slow Food. Inoltre Kean Etro \u00e8 stato il primo designer internazionale ad essere stato inviato alla settimana della moda internazionale di Dakar in Africa nel 2000. La magia delle maestranze \u00e8 stata raccontata rendendo omaggio all\u2019arte della sartoria, all\u2019opera di quei laboratori della Puglia che partecipano con il loro sapere, trasmesso di generazione in generazione, alla realizzazione della collezione uomo, a cui \u00e8 stata dedicata una sfilata presentando l\u2019artigianato a 0 Km nel 2014. Nel 2016 viene lanciato il progetto The Circle of Poets, una chiamata a partecipare, alla condivisione. Poeti, giovani, scapigliati sostenitori della bellezza si incontrano generando scambio e valore, perch\u00e9 l\u2019arte \u00e8 da sempre per Etro parte stessa dell\u2019identit\u00e0 del marchio. Nel 2018 per festeggiare il 50\u00ba anniversario del brand viene realizzata al Mudec di Milano la mostra Generation Paisley, un percorso organico, una sedimentazione di idee, di segni e di esperienze che si traduce in oggetti del quotidiano."}
{"id": "849257", "revid": "110157", "url": "https://it.wikipedia.org/wiki?curid=849257", "title": "Homole", "text": "Homole \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "849261", "revid": "92723", "url": "https://it.wikipedia.org/wiki?curid=849261", "title": "Silvia Fontana", "text": "Biografia.\nSilvia Fontana \u00e8 nata a New York il 3 dicembre 1976 ed \u00e8 cresciuta a Roma. Inizi\u00f2 a pattinare a soli 4 anni nella pista di ghiaccio del centro polisportivo progettato da suo padre, ove la sua prima insegnante fu Cristina Lolong. In seguito fu allenata da Marina D'Agata\nNel 1995 si trasfer\u00ec negli Stati Uniti d'America per proseguire gli studi di pattinaggio, seguita da importanti allenatori, come Frank Carroll, Halyna Zmijevs'ka (allenatrice di Viktor Petrenko, Oksana Bajul e di Johnny Weir). Plurimedaglia d'oro ai campionati italiani, nel 2002 si piazz\u00f2 al decimo posto delle Olimpiadi di Salt Lake City, dopo le quali annunci\u00f2 ufficialmente il suo ritiro. Nel 2006, ritorn\u00f2 sui suoi passi e dopo un durissimo allenamento, si present\u00f2 alle Olimpiadi di Torino, dove giunse in finale e si classific\u00f2 al ventiduesimo posto.\nDopo il ritiro.\nSilvia Fontana si allena a Hackensack, New Jersey, \u00e8 sposata con il pattinatore statunitense John Zimmerman, \u00e8 testimonial dell'American Italian Cancer Foundation\u2019s ed ha un grandissimo successo in programmi tv, come il reality \"Queer Eye\" e gli speciali della NBC.\nSia nel 2006 che nel 2007 ha partecipato al reality-competizione italiano \"Notti sul ghiaccio\", vincendo entrambe le edizioni, la prima in coppia con Massimiliano Ossini, l'altra con Ludovico Fremont.\nNel 2009 \u00e8 cofondatrice e socia di maggioranza della KARISMA SPORTSWEAR, azienda che opera nel settore dell'abbigliamento tecnico per il pattinaggio su ghiaccio e il fitness.\nIl 2 aprile 2012, in Florida, Silvia ha dato alla luce la sua prima figlia, Sofia Zimmerman. Il nome della bambina \u00e8 stato scelto in onore di Sophia Loren, l'attrice preferita di entrambi i pattinatori, ma anche per ricordare l'origine italiana della madre."}
{"id": "849263", "revid": "767487", "url": "https://it.wikipedia.org/wiki?curid=849263", "title": "Horn\u00ed Kn\u011b\u017eeklady", "text": "Horn\u00ed Kn\u011b\u017eeklady \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "849266", "revid": "1226", "url": "https://it.wikipedia.org/wiki?curid=849266", "title": "Joseph Maria Olbrich", "text": "Studi\u00f2 a Vienna dapprima presso la Scuola di Arti e Mestieri, fra il 1882 e il 1886, quindi all'Accademia di Belle Arti, dal 1890 al 1893, anno in cui pass\u00f2 a lavorare nello studio dell'architetto Otto Wagner, suo professore in Accademia. Ma per la contemporanea aggiudicazione del Premio Roma, si rec\u00f2 in Italia e nel Nordafrica per un viaggio formativo, per poi riprendere nel 1894 la sua attivit\u00e0 presso Wagner.\nNel 1897 partecip\u00f2 alla fondazione della Secessione viennese con Gustav Klimt, Josef Hoffmann e Koloman Moser. Progett\u00f2 e mise a punto grazie a suggerimenti del presidente Klimt il padiglione per le esposizioni del gruppo, sulla Friedrichstra\u00dfe di Vienna: monumento dello Jugendstil, la cui architettura di aria vagamente egeo-cretese, mista ad un forte sentore di Giappone, reca quale fastigio una singolare cupola di foglie d'alloro in bronzo dorato, stretta fra plinti-acroteri. La facciata del palazzo, tuttora adibito a spazio espositivo, appare sulla moneta da 50 centesimi di euro dell'Austria.\nNel 1899 il granduca Ernesto Luigi d'Assia lo chiam\u00f2 a collaborare alla creazione della \"colonia di artisti\" di Darmstadt, inaugurata nel 1901, ispirata ad analoghe recenti esperienze inglesi di stampo Arts and Crafts. Olbrich si dedic\u00f2 quindi a un'opera di progettazione integrale, dall'architettura al \"design\" nei suoi pi\u00f9 vari aspetti.\nOlbrich mor\u00ec di leucemia nel 1908, all'et\u00e0 di quarant'anni."}
{"id": "849277", "revid": "1793900", "url": "https://it.wikipedia.org/wiki?curid=849277", "title": "Armoriale dei comuni dell'Ain", "text": "Questa pagina contiene le armi (stemma e blasonatura) dei comuni dell'Ain."}
{"id": "849278", "revid": "287204", "url": "https://it.wikipedia.org/wiki?curid=849278", "title": "Contea di Washington (Alabama)", "text": "La contea di Washington, in inglese Washington County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 18.097 abitanti. Il capoluogo di contea \u00e8 Chatom. Il nome le \u00e8 stato dato in onore a George Washington, primo Presidente degli Stati Uniti d'America.\nGeografia fisica.\nLa contea si trova nella parte sud-occidentale dell'Alabama. Lo United States Census Bureau certifica che l'estensione della contea \u00e8 di 2.819 km\u00b2, di cui 2.799 km\u00b2 composti da terraferma e i rimanenti 20 km\u00b2 da acque interne.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Washington venne costituita il 4 giugno 1800. La contea venne dichiarata area disastrata nel settembre 1979 a causa dei danni creati dall'uragano Frederic."}
{"id": "849279", "revid": "767487", "url": "https://it.wikipedia.org/wiki?curid=849279", "title": "Frameless", "text": "I Frameless sono una band tedesca formatasi nel 2001 a Westerwald . Il loro genere \u00e8 il pop. Dopo l'uscita del loro primo album \"Leave it all behind\", hanno avuto un grande successo di pubblico in tutta la Germania. Dopo l'uscita del loro primo singolo, Wiser, inoltre, questa canzone ha raggiunto le vette delle classifiche radiofoniche Tedesche.\nMembri.\nAttuali:\nPassati:"}
{"id": "849280", "revid": "287204", "url": "https://it.wikipedia.org/wiki?curid=849280", "title": "Cratere Warner", "text": "Warner \u00e8 un cratere lunare intitolato all'ingegnere statunitense Worcester Reed Warner; \u00e8 situato nella parte meridionale del Mare Smythii vicino al limite est della faccia visibile della Luna. Il cratere, pertanto, risulta talvolta visibile dalla Terra, e talvolta no, a causa del fenomeno di librazione. Nei pressi di Warner si trovano i crateri: Runge (a nord-ovest), Widmannst\u00e4tten (a sud-ovest), Kao ed Helmert (entrambi a sud).\nIl cratere, quasi del tutto sommerso dalle colate di lava, ha una forma quasi circolare, essendovi zone ribassate lungo la faccia nord e lungo quella sud. Il fondo appare simile a quello del mare lunare, ed \u00e8 appena violato da piccoli crateri: vi \u00e8 un solo cratere leggermente pi\u00f9 grande, situato lungo la parte esterna del bordo di sud-ovest."}
{"id": "849282", "revid": "1543377", "url": "https://it.wikipedia.org/wiki?curid=849282", "title": "Etro", "text": "Etro \u00e8 una casa di moda italiana di lusso fondata nel 1968, che da allora \u00e8 rimasta un'azienda familiare gestita dai quattro figli del fondatore. Etro produce collezioni di abbigliamento uomo e donna, e altre collezioni che comprendono accessori, fragranze e arredo per la casa. La maison \u00e8 famosa per i suoi disegni paisley, che inizia a produrre nel 1981.\nStoria.\nEtro \u00e8 stata fondata nel 1968 da Gerolamo \"Gimmo\" Etro come azienda tessile. Il disegno stilistico principale di Etro nei primi dieci anni di attivit\u00e0 \u00e8 stato il paisley, con variazioni sul tema. L'azienda ha sede a Milano in Via Spartaco, in un edificio ristrutturato nel 1977, che contiene anche l'archivio dell'arte tessile paisley ospitato nella biblioteca aziendale. Kean Etro, direttore creativo, ha in seguito ricordato come fin da quando era bambino aveva iniziato a consultare l'archivio, trascorrendo molto tempo a copiare i disegni dei tessuti e sperimentando il suo proprio stile creativo. Dopo un viaggio in India da cui trae ispirazione, Gerolamo Etro introduce nel 1981 il motivo paisley definito \"vorticoso\" da \"Elle Magazine\" e diventato sinonimo della maison nel 1984. Nel 1985 debutta la collezione homewear. La collezione di fragranze viene lanciata nel 1989 e debutta all'interno della boutique di Milano in via Verri. Due recenti fragranze sono il profumo Rajasthan, ispirato all'omonima regione indiana, e il Jacquard. La prima sfilata di Etro si \u00e8 tenuta in occasione della Settimana della moda di Milano nel 1996. L'azienda inizia la promozione pubblicitaria sul \"The New York Times\" a partire dal 1999, e dal 2013 \u00e8 presente anche online, oltre che presso negozi e boutique. Nel 2014 la casa editrice Rizzoli pubblica \u201cEtro\u201d, una monografia sulla storia della maison, curata da Renata Molho.\nPersonaggi.\nEtro, il cui nome si identifica in primo luogo con il fondatore Gimmo, \u00e8 oggi guidata anche dai suoi quattro figli. Kean Etro \u00e8 il direttore creativo delle collezioni Uomo, per cui trae ispirazione dai suoi viaggi e dalle diverse culture con cui entra in contatto. \nEntra a far parte dell'azienda di famiglia nel 1986 come esperto informatico. Nel 1990 crea la sua prima collezione maschile e nel 1996 presenta la sfilata Uomo incentrandola sul concetto di \"Nuova Tradizione\". Veronica Etro \u00e8 direttore creativo della linea Donna, di cui fu presentata la sua prima collezione nel 2000. Jacopo Etro lavora nell'azienda di famiglia dal 1982, attualmente come direttore delle collezioni Accessori e Pelletteria, Home e Tessuti. Nel 2010 \u00e8 stato eletto consigliere della Camera nazionale della moda italiana come delegato per il settore del tessile italiano. Ippolito Etro entra a far parte dell'azienda nel 1991 come responsabile della divisione amministrativa e, dopo aver assunto per un periodo la Direzione Generale, oggi ricopre il ruolo di consulente strategico. Il \"The New York Times\" lo ha citato riportando le seguenti parole: \"My father always told us that we could do what we wanted in life. But he said, 'If you work here, you have to start from scratch\".\nCollezioni.\nLinea maschile.\nLe collezioni maschili sono state presentate negli anni attraverso sfilate concettuali, come quella dell'Autunno-Inverno 03 in cui gli ospiti hanno assistito alla sfilata all'interno di un treno d'epoca che ha viaggiato per due stazioni di Milano. Gli articoli a motivo paisley sono quelli pi\u00f9 iconici della maison. Un altro articolo caratteristico \u00e8 la camicia \"cooked\", cucinata, ossia tinta con more o altri ingredienti per produrre l'effetto desiderato.\nLinea femminile.\nLa collezione femminile \u00e8 stata lanciata nel 1991. Quella della Primavera-Estate 2016 presentata a Milano \u00e8 stata commentata da Angelo Flaccavento come una collezione che \"show[ed] off the savoir-faire of her ateliers \", incentrata sul tema del \u201cballetto\u201d, e che si \u00e8 orientata verso una direzione pi\u00f9 leggera rispetto alle stagioni passate, per cui \"everything had a charming, undone quality that looked appealing and felt new.\" \"The New York Times\" ha descritto la collezione come \"an ode to turn-of-the-century femininity\", sottolineando come la danza abbia rivestito un importante ruolo durante la sfilata.\nAltre linee.\nLa maison propone anche una collezione di fragranze, che si rif\u00e0 al concetto delle vecchie profumerie, oltre che a linee per la cura della persona, di accessori da viaggio, di pelletteria, di eyewear, footwear, di gioielleria, e di homewear. Nel 2014 \u00e8 stato inaugurato il primo negozio Etro Home a Milano durante il Salone del Mobile."}
{"id": "849284", "revid": "1305772", "url": "https://it.wikipedia.org/wiki?curid=849284", "title": "Li\u0161ov", "text": "Li\u0161ov (in tedesco \"Lischau\") \u00e8 una citt\u00e0 della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "849285", "revid": "2519", "url": "https://it.wikipedia.org/wiki?curid=849285", "title": "Act of Union", "text": ""}
{"id": "849294", "revid": "110157", "url": "https://it.wikipedia.org/wiki?curid=849294", "title": "Nov\u00e9 Hrady (Boemia meridionale)", "text": "Nov\u00e9 Hrady (in tedesco \"Gratzen\") \u00e8 una citt\u00e0 della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "849299", "revid": "287204", "url": "https://it.wikipedia.org/wiki?curid=849299", "title": "Contea di Wilcox (Alabama)", "text": "La contea di Wilcox, in inglese Wilcox County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 13.183 abitanti. Il capoluogo di contea \u00e8 Camden. Il nome le \u00e8 stato dato in onore al luogotenente J. M. Wilcox, che combatt\u00e9 nella guerra contro gli indiani Creek.\nGeografia fisica.\nLa contea si trova nella parte sud-occidentale dell'Alabama. Lo United States Census Bureau certifica che l'estensione della contea \u00e8 di 2.350 km\u00b2, di cui 48 km\u00b2 di acque interne.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Wilcox venne costituita il 13 dicembre 1819."}
{"id": "849304", "revid": "110157", "url": "https://it.wikipedia.org/wiki?curid=849304", "title": "Rudolfov", "text": "Rudolfov (in tedesco \"Rudolfstadt\") \u00e8 una citt\u00e0 della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "849305", "revid": "287204", "url": "https://it.wikipedia.org/wiki?curid=849305", "title": "Cratere Waterman", "text": "Waterman \u00e8 un cratere lunare intitolato al fisico statunitense Alan Tower Waterman; \u00e8 situato nella faccia nascosta del satellite, poco pi\u00f9 a sud del cratere Tsiolkovskiy e a nord-est del cratere Neujmin.\nIl bordo esterno del cratere \u00e8 in alcune parti modificato dalla vicinanza a nord di Tsiolkovskiy: l'intero bordo risulta irregolare, e il materiale d'impatto si trova quasi interamente nella parte settentrionale del fondo; nella parte meridionale, invece, si trova un deposito di lava basaltica."}
{"id": "849307", "revid": "1516566", "url": "https://it.wikipedia.org/wiki?curid=849307", "title": "Armoriale dei comuni dell'Aisne", "text": "Questa pagina contiene le armi (stemma e blasonatura) dei comuni dell'Aisne."}
{"id": "849310", "revid": "30232", "url": "https://it.wikipedia.org/wiki?curid=849310", "title": "Antiossidanti", "text": ""}
{"id": "849314", "revid": "767487", "url": "https://it.wikipedia.org/wiki?curid=849314", "title": "Trhov\u00e9 Sviny", "text": "Trhov\u00e9 Sviny (in tedesco \"Schweinitz in B\u00f6hmen\") \u00e8 una citt\u00e0 della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "849318", "revid": "287204", "url": "https://it.wikipedia.org/wiki?curid=849318", "title": "Contea di Winston (Alabama)", "text": "La contea di Winston, in inglese Winston County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 24.843 abitanti. Il capoluogo di contea \u00e8 Double Springs. Il nome le \u00e8 stato dato in onore di John A. Winston, governatore dell'Alabama.\nGeografia fisica.\nLa contea si trova nella parte nord-occidentale dell'Alabama. Lo United States Census Bureau certifica che l'estensione della contea \u00e8 di 1.637 km\u00b2, di cui 1.591 km\u00b2 composti da terra e i rimanenti 46 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Winston venne costituita il 12 febbraio 1850, originariamente con il nome di Contea di Hancock."}
{"id": "849323", "revid": "104485", "url": "https://it.wikipedia.org/wiki?curid=849323", "title": "Economia sostenibile", "text": "L'economia sostenibile \u00e8 un ramo degli studi dell'Economia dello Sviluppo incentrata sul concetto di sviluppo sostenibile. \nQuesta tipologia di economia prevede che lo sviluppo della societ\u00e0 sia perseguito rispettando il concetto di sostenibilit\u00e0 dal punto di vista sociale, economico ed ambientale. Dal punto di vista ambientale l'utilizzo delle risorse deve permettere alle stesse di potersi rigenerare in modo da fornire alle generazioni future lo stesso livello di risorse dei periodi precedenti. Concettualmente tale modello di sviluppo deve basarsi su una riorganizzazione culturale, scientifica e politica della vita.\nNell'economia sostenibile \u00e8 il patrimonio mondiale il fulcro ed il motore dello sviluppo sociale. Tale patrimonio si basa su ogni forma di diversit\u00e0 presente sul pianeta, dalla diversit\u00e0 culturale e delle razze alla biodiversit\u00e0. In sintesi tale modello di sviluppo recupera ed integra i concetti dell'economia tradizionale e dell'ecologia, ma per creare una economia patrimoniale bisogna creare un sistema che promuova la diversificazione delle forme e delle sostanze. Promuovendo la valorizzazione di ogni singolo componente e contabilizzandolo. Tutto ci\u00f2 seguendo i principi della vocazionalit\u00e0 e dei talenti, facendo svolgere ad ogni componente di questo pianeta il ruolo che gli compete.\nL'economia sostenibile, si fonda sulla capacit\u00e0 del sistema Terra, di ripristinare in un certo periodo le stesse energie utilizzate. Per questo motivo \u00e8 necessario che sistema ecologico e sistema economico giacciano sullo stesso piano. L'economia sostenibile conduce pertanto ad esigenze di rimodulazione dei sistemi finanziari in subordine alla capacit\u00e0 rigenerativa dell'ecosistema."}
{"id": "849324", "revid": "451364", "url": "https://it.wikipedia.org/wiki?curid=849324", "title": "Zona franco", "text": "La zona franco \u00e8 costituita da quattro zone geopolitiche dove sono utilizzate delle valute che erano in passato legate al franco francese (antiche colonie o territori d'oltremare) e che oggi sono legate all'euro da un sistema di parit\u00e0 fissa garantita dal \"Tr\u00e9sor fran\u00e7ais\".\nDescrizione.\nQueste valute risultano della politica di cooperazione monetaria della Banca di Francia e delle Banche Centrali delle antiche colonie, grazie a degli accordi.\nIl Franco CFP corrisponde a una zona sotto la sovranit\u00e0 francese ed \u00e8 emesso da un ente pubblico francese, l'Institut d'Emission d'Outre-Mer (IEOM).\nLa Banca di Francia gestisce questo insieme sotto il concetto di \u00abzona franco\u00bb.\nZone franco.\nQuattro zone geopolitiche sono interessate da queste disposizioni:"}
{"id": "849331", "revid": "363629", "url": "https://it.wikipedia.org/wiki?curid=849331", "title": "Catetere a palloncino", "text": "Un catetere a palloncino, a volte chiamato solo \u00abpalloncino\u00bb, \u00e8 un catetere dotato di un palloncino gonfiabile, che viene introdotto in un vaso sanguigno e gonfiato per esercitare pressione sulle pareti circostanti del vaso.\nApplicazione nell'angioplastica.\nI cateteri a palloncino sono generalmente utilizzati per operazioni di angioplastica; in questo modo si elimina il \u201cblocco\" alla circolazione sanguigna e si consente nuovamente il normale circolo.\nIl catetere viene infilato all'interno del corpo umano, generalmente attraverso l'arteria femorale, e condotto finch\u00e9 la parte con il palloncino non si posiziona in prossimit\u00e0 dell'occlusione.\nUna volta che il catetere ha raggiunto l'ostruzione, il palloncino viene gonfiato: in questo modo l'arteria si dilata, in modo da riconsentire il normale flusso ematico; una volta raggiunta la dilatazione desiderata il palloncino viene sgonfiato e il catetere estratto."}
{"id": "849332", "revid": "44638", "url": "https://it.wikipedia.org/wiki?curid=849332", "title": "Boljunec", "text": ""}
{"id": "849350", "revid": "287204", "url": "https://it.wikipedia.org/wiki?curid=849350", "title": "Armoriale dei comuni dell'Allier", "text": "Questa pagina contiene le armi (stemma e blasonatura) dei comuni dell'Allier."}
{"id": "849356", "revid": "287204", "url": "https://it.wikipedia.org/wiki?curid=849356", "title": "Stefano Di Chiara", "text": "\u00c8 il fratello maggiore di Alberto, anch'egli calciatore.\nCarriera.\nGiocatore.\nDifensore cresciuto nelle giovanili della Lazio, con la quale collezion\u00f2 appena 5 panchine in campionato e 2 presenze tra Coppa Italia e UEFA, esordisce in prima squadra nella partita di Coppa Italia contro il , il 1\u00ba maggio 1974, mentre in campionato non \u00e8 mai impiegato n\u00e9 da Tommaso Maestrelli n\u00e9 da Giulio Corsini. Pass\u00f2 alla nella stagione 1976-77 conquistando la promozione in Serie B. Nel 1979 fu acquistato dal Genoa dove gioc\u00f2 per due stagioni in B.\nLa prima esperienza in Serie A arriv\u00f2 con la maglia del Cagliari nella stagione 1980-81. Poi il ritorno nella cadetteria con la Cremonese, per due stagioni. Dal 1983 al 1987 gioc\u00f2 nel Lecce, che ottenne la prima storica promozione in Serie A nel 1984-85. In maglia giallorossa gioc\u00f2 insieme al fratello minore Alberto.\nIn seguito ha indossato maglie di Messina, , , .\nAllenatore.\nLa carriera di allenatore \u00e8 caratterizzata da esperienze di breve durata, quasi tutte annuali, e inizia nel 1991 a Cassino in Serie D. Nel 1993 allena il Cerveteri in Serie C2. L'anno dopo \u00e8 al Latina (CND), poi Civitavecchia (CND), Bastia Umbra (Eccellenza), (C2), (C1), (B), (B), Novara (C2), (C1, esonerato), (C2, esonerato).\nNel 2005-06 torna a Pistoia (C1) da allenatore subentrando a Bruno Tedino. Di Chiara \u00e8 contestato dai tifosi e viene esonerato. In quell'occasione allena, il figlio Diego. L'anno dopo allena la Cisco Roma (C2, esonerato); a dicembre 2007 subentra sulla panchina della Viterbese (C2) al dimissionario Roberto Rambaudi, ma viene a esonerato il 5 febbraio successivo con la squadra ultima in classifica.\nA febbraio 2009 diventa allenatore del , con cui conquista il 21 giugno la promozione in Lega Pro Prima Divisione. La societ\u00e0, lo conferma per la stagione 2009-2010. Dopo fine stagione \u00e8 squalificato 5 giornate per aver offeso un avversario e, dopo essere stato espulso, averne colpito un altro e aver sostato nel sottopassaggio per dare indicazioni ai propri giocatori. Successivamente la squalifica \u00e8 stata aumentata di altre 4 giornate per essere in pi\u00f9 occasioni entrato negli spogliatoi nonostante la squalifica precedente. I risultati scarsi ottenuti dal Como nel primo scorcio di torneo fanno s\u00ec che Di Chiara, il 19 ottobre, venga esonerato, senza aver mai occupato il suo posto in panchina nelle partite disputate."}
{"id": "849358", "revid": "1543377", "url": "https://it.wikipedia.org/wiki?curid=849358", "title": "Schiavit\u00f9 nell'antica Roma", "text": "In tutte le fasi storiche di Roma si pu\u00f2 riscontrare il fenomeno della schiavit\u00f9. L'entit\u00e0 numerica e l'importanza economica e sociale della schiavit\u00f9 nella Roma antica aument\u00f2 con l'espansione del dominio di Roma e la sconfitta di popolazioni che venivano sottomesse e molto spesso rese schiave. Soltanto a partire dal Tardo Impero con la conclusione delle guerre di conquista, l'ascesa al potere di imperatori non italici, la diffusione del Cristianesimo e la concessione della cittadinanza romana a molti popoli barbari (in seguito al loro arruolamento nelle legioni romane oppure al pagamento di tributi), il fenomeno della schiavit\u00f9 cominci\u00f2 a declinare e poi estinguersi progressivamente.\nIn lingua latina schiavo si diceva \"servus\" oppure \"ancillus\". Il titolare del diritto di propriet\u00e0 sullo schiavo era detto \"dominus\". Si ha notizia anche di schiavi posseduti da altri schiavi: in questo caso, formalmente, il primo schiavo (detto \"ordinarius\") non era propriet\u00e0 dell'altro (detto \"vicarius\"), ma faceva parte del suo \"peculium\", l'insieme di beni che il \"dominus\" gli concedeva di tenere per s\u00e9.\nI Romani consideravano l'essere schiavi come una condizione infame ed un soldato romano preferiva togliersi la vita piuttosto che diventare schiavo di un qualsiasi popolo 'barbaro' (termine derivante dalla lingua greca, \"\u03b2\u03ac\u03c1\u03b2\u03b1\u03c1\u03bf\u03c2\", con cui prima i greci e poi i romani definivano gli 'stranieri', ossia rispettivamente i 'non greci' e i 'non romani').\nVita degli schiavi romani.\nDopo essere stati venduti al mercato (il pi\u00f9 importante fino all'inizio del I secolo a.C. fu quello dell'isola di Delo, dove secondo Strabone si trattavano 10\u00a0000 individui al giorno), gli schiavi diventavano oggetti a disposizione assoluta del loro padrone, che spesso li marchiava a fuoco come riconoscimento della sua propriet\u00e0. Non avevano dignit\u00e0 giuridica, non potevano possedere n\u00e9 beni di propriet\u00e0 e neanche una propria famiglia, dal momento che il loro matrimonio, anche se raggiunto con il consenso del padrone, si considerava come un semplice concubinato ed i figli nati da esso erano di propriet\u00e0 del padrone.\nGli schiavi eseguivano ogni tipo di attivit\u00e0 lavorativa immaginabile per l'epoca, nelle domus (gli schiavi domestici venivano spesso ricevuti con una cerimonia e si praticava loro una \"purificazione\" versando acqua sulla testa), nelle ville e nelle fattorie, che non comportasse l'utilizzo di armi, la possibilit\u00e0 di fuga o la gestione di beni molto costosi: agricoltore, allevatore di animali, falegname, giardiniere, domestico, muratore, ecc.\nSolitamente agli schiavi venivano assegnati compiti in base al loro livello culturale e particolari competenze o inclinazioni.\nNel caso fosse particolarmente colto, spesso veniva impiegato come insegnante di lingua, pi\u00f9 spesso il greco, o, nel caso di persone molto calme e fidate, come precettore dei bambini. Raramente venivano utilizzati come scriba, compito che si preferiva affidare a professionisti romani.\nAnche nelle professioni specializzate erano presenti molti schiavi: mimi e cantori, artigiani, architetti, atleti, contabili, intellettuali (filosofi, poeti, storici, eruditi in genere).\nTra le mansioni di medio livello vi era la cura estetica ed il benessere fisico della persona. Esistevano quindi: addetti al bagno, manicure e pedicure, massaggiatori, prostitute, truccatrici, guardarobieri con il compito di aiutare ad indossare la toga, la palla, ecc. Erano spesso incaricati di compiere funzioni di maggiordomo, ricevevano gli invitati, raccoglievano la toga ed i calzari, preparavano il bagno caldo, insaponavano, risciacquavano ed asciugavano i padroni, e spesso lavavano loro i piedi. Si trattava per lo pi\u00f9 di schiavi provenienti dall'Egitto e dall'Oriente civilizzato.\nI pi\u00f9 belli, graziosi e gentili, erano meglio abbigliati, servivano il vino, tagliavano le vivande, porgevano i vassoi, mentre quelli incaricati di raccogliere, pulire i piatti e gettare o riciclare la spazzatura erano peggio vestiti. Spesso nelle famiglie pi\u00f9 ricche ad ogni invitato si aggiudicava uno schiavo \"servus ad pedes\", che rimaneva seduto ai piedi del triclinio. Quelli che nascevano schiavi e venivano educati costituivano una classe privilegiata tra i servi. Non potevano assistere alle rappresentazioni teatrali.\nOvviamente, per gli schiavi esistevano mansioni di basso livello, come spurgare le fognature, buttare la spazzatura, allevare i porci, ecc. Gli schiavi impiegati nell'inferno delle miniere o nel duro lavoro nei latifondi, militarmente organizzato per una produzione su larga scala, erano spesso quelli provenienti dall'occidente barbarico.\nUn'autentica condanna a morte, era la cessione ad una scuola di gladiatori, che in molti casi portava rapidamente alla morte e solo qualche volta alla gloria come gladiatore plurivittorioso, che spesso riotteneva la libert\u00e0. Gli schiavi non combattevano in guerra, perch\u00e9 reputati inaffidabili.\nAgli schiavi spesso i padroni mettevano una targhetta o un ciondolo iscritto simile al collare, rinvenuto a Roma, recante l'epigrafe \"\" tene me ne fugia[m] et revoca me ad dom[i]inu[m] meu[m] Viventium in ar[e]a Callisti\", \"vale a dire \"arrestami che io non continui a fuggire e riportami dal mio padrone Viventius nell'area di Callisto\" (forse l'area nei pressi della chiesa di Santa Maria in Trastevere fondata nel III secolo dal vescovo e martire Callisto).\nGli schiavi affrancati (\"manomessi\") dai loro padroni venivano invece chiamati liberti. Alcuni di questi, specie nell'et\u00e0 imperiale, fecero sorprendenti carriere: per compensare o far dimenticare la propria origine servile, i pi\u00f9 intraprendenti si gettarono in speculazioni lucrose, accumulando in fretta grandi capitali per poi dedicarsi all'usura. I liberti pi\u00f9 abili e colti posero le proprie capacit\u00e0 nella burocrazia al servizio degli imperatori come segretari, consiglieri, amministratori; del resto, erano spesso preferiti ai senatori perch\u00e9 pi\u00f9 fedeli di loro all'ex padrone, al quale dovevano tutto: la libert\u00e0 e il potere.\nLe pene o punizioni nei confronti degli schiavi erano molto diffuse, da quella pi\u00f9 semplice del trasferimento in una famiglia rustica a quella del lavoro forzato in miniera, alle cave, alla macine, al circo, sino alla crocifissione. Frequente era il ricorso alla fustigazione (sferza, scudiscio e il terribile flagello, frusta a nodi), alla rasatura della testa, fino alla tortura vera e propria: l'ustione mediante lamine di metallo incandescenti, la frattura violenta degli stinchi, la mutilazione, l'eculeo (strumento in legno che stirava il corpo sino a spezzarne le giunture). Agli schiavi fuggitivi, calunniatori o ladri si scrivevano in fronte, col marchio infuocato, rispettivamente le lettere FUG (fugitivus), KAL (kalumniator) o FUR (fur=ladro). Tuttavia chi riusciva a sottrarsi alla cattura cessava di essere schiavo, per una consuetudine passata nel diritto. Per gli schiavi ribelli, terroristi, sediziosi vi era la crocifissione; molti, per\u00f2, finivano anche in pasto alle belve feroci del circo, bruciati vivi o venduti alle scuole gladiatorie, dove nella maggior parte dei casi la morte sopraggiungeva rapida.\nL\"'ergastulum\" era la prigione privata in cui i padroni rinchiudevano gli schiavi indisciplinati destinati ai lavori pi\u00f9 pesanti (di qui il termine italiano ergastolo).\nEssi si riunivano in \"collegia\" per assicurarsi assistenza materiale e atti di culto funerario. Alla fine dell'et\u00e0 repubblicana e all'inizio dell'et\u00e0 imperiale la filosofia dello stoicismo, che affermava il principio della libert\u00e0 naturale di ogni uomo, si diffuse nel mondo intellettuale romano e contribu\u00ec ad alleviare le condizioni di vita degli schiavi.\nCause della schiavit\u00f9.\nAbbandono dei neonati nei boschi.\nNei tempi classici greco-romani, la schiavit\u00f9 ebbe un certo collegamento con la pratica dell'abbandono dei neonati. Neonati considerati deformi, malaticci o indesiderati, venivano esposti alle intemperie nei boschi, dove potevano morire o essere adottati; questi erano spesso salvati dai mercanti di schiavi, che li allevavano per farli diventare loro schiavi. Il filosofo cristiano Giustino, nella sua \"Prima Apologia\", difendeva la pratica cristiana di non esporre gli infanti per preservarli da un destino di schiavit\u00f9.\nCondizione giuridica degli schiavi.\nA causa della grande importanza economica e sociale che gli schiavi avevano nella societ\u00e0 Romana, fin da subito il diritto si preoccup\u00f2 di regolarizzare e inquadrare la posizione e le possibilit\u00e0 delle suddette persone.\nSeguendo la divisione che il giureconsulto Gaio fece sulla ius, suddividendola a seconda che trattasse delle persone, le cose o le azioni, gli schiavi, in quanto esseri umani, venivano collocati in uno stadio alquanto atipico, infatti, seppur venivano fatti rientrare tra la ius riguardante la persona, in realt\u00e0 erano possibili oggetti di propriet\u00e0 o di altri diritti soggettivi, applicandosi, quindi, la ius delle cose.\nGli schiavi, in quanto considerati come cose, non potevano vantare alcun diritto o obbligo giuridico e le stesse unioni che nascevano tra uno schiavo e una schiava non avevano rilevanza, non essendo matrimonium, ma \"contubernium\", e, proprio per questo, il padrone poteva disfare e separare le famiglie servili in totale libert\u00e0.\nPer buona parte della storia Romana, gli schiavi erano assoggettati alla piena volont\u00e0 del padrone, che aveva anche il potere di decidere la vita e la morte dei suoi servitori. \nPer\u00f2, successivamente, il potere del padrone non fu pi\u00f9 assoluto, attraverso delle leges e degli editti, specie in epoca imperiale:\nla \"lex Petronia\" del 19 d. C. metteva sotto il controllo del magistrato la facolt\u00e0 che aveva il padrone di destinare gli schiavi \"ad bestias\", un editto dell'imperatore Claudio toglieva il diritto di propriet\u00e0 al padrone che aveva abbandonato uno schiavo vecchio e malato e l'imperatore Antonino Pio minacci\u00f2 pene al padrone che uccideva uno schiavo \"sine causa\" (senza motivo).\nLa condizione servile, comunque, era semi-ereditaria, infatti il figlio di una madre schiava era schiavo, qualunque fosse la condizione giuridica del padre; invece il figlio nato da madre libera era libero, anche se il padre era uno schiavo.\nVisto e considerato che sin dall'et\u00e0 arcaica gli schiavi venivano utilizzati per svolgere particolari negozi giuridici, il diritto romano riconosceva una limitata capacit\u00e0 d'agire, che permetteva al servitore di compiere validamente azioni che fornissero l'acquisto di diritti soggettivi, ma essi erano attribuiti al padrone.\nQuesti atti, comunque, non potevano danneggiare la posizione giuridico-patrimoniale del padrone.\nGli schiavi, non essendo soggetti a diritti o obblighi giuridici, non potevano compiere alcun negozio che gli avrebbe fornito debiti o beni, anche per il fatto che non potevano possedere nulla.\nPer\u00f2, fin dall'et\u00e0 arcaica, si diffuse la pratica di concedere ai servi un \"peculio\" (peculium), una somma di denaro o dei beni che, sebbene rimanessero nominalmente di propriet\u00e0 del padrone, venivano usati e gestiti dagli schiavi.\nCon il ricorso al peculio, gli schiavi non soltanto potevano trafficare con terzi o accrescere il loro patrimonio, ma anche assolvere agli impegni assunti.\nDa qui, quindi, il riconoscimento, prima nella vita di tutti i giorni, poi dal diritto, degli obblighi assunti con atto lecito e la possibilit\u00e0 di assolvere a questi, ovviamente senza che nessuno potesse costringerli, a causa della loro condizione giuridica.\nComunque, da ci\u00f2, nacque il divieto, per il padrone, di pretendere dal terzo la restituzione di quanto il proprio servo avesse dato in adempimento di un obbligo.\nCos\u00ec si giunge, nell'et\u00e0 classica, al raggiungimento da parte del diritto di assumere veri e propri obblighi (obligatio), per\u00f2 \"obligationes naturales\", che, a differenza di quelle riservate a soggetti liberi, non davano luogo a possibili actiones in caso di non o di ritardo nell'assolvimento degli obblighi presi.\nI creditori terzi, seppur non potevano costringere il servo e il suo padrone ad adempiere, potevano tuttavia trattenere quanto ricevuto in adempimento.\nCondizione degli schiavi.\nEt\u00e0 repubblicana ed Alto Impero (II secolo a.C. - II secolo d.C.).\nNell'epoca del grande espansionismo romano (II-I secolo a.C.) agli schiavi non era garantito nessun basilare diritto, tanto che un padrone poteva uccidere uno schiavo nel pieno rispetto della legge (\"ius vitae ac necis\"). Nel I secolo a.C. vennero, per\u00f2, istituite le prime leggi a favore degli schiavi: la legge Cornelia, dell'82 a.C. proib\u00ec che il padrone potesse uccidere lo schiavo senza giustificato motivo e la legge Petronia, del 32, rimosse l'obbligo dello schiavo di combattere nel Circo se richiestogli dal proprietario. Comunque l'uccisione degli schiavi era un evento molto raro, dato che gli schiavi erano un bene molto costoso e capace di generare rendite. Tuttavia, in caso di grandi rivolte, come le guerre servili che funestarono l'et\u00e0 repubblicana, i romani non esitavano a punire gli schiavi ribelli con crocifissioni di massa lungo le vie consolari, come monito per gli altri schiavi.\nLa situazione degli schiavi miglior\u00f2 soprattutto in et\u00e0 imperiale. Claudio stabil\u00ec che se un padrone non dava cure ad uno schiavo malato e questi veniva ricoverato da altri presso il tempio di Esculapio, in caso di guarigione diventava libero, se invece lo schiavo moriva il padrone poteva essere incriminato. Il filosofo ispano-romano Lucio Anneo Seneca (non cristiano, di epoca neroniana, contrario anche ai giuochi gladiatorii), esortava a non maltrattare e a non uccidere gli schiavi, anche se questo comportamento non comportava un'infrazione diretta della legge romana. Domiziano viet\u00f2 la castrazione; Adriano permise la vendita delle schiave ai postriboli, inoltre pun\u00ec i maltrattamenti inflitti dalle matrone alle loro schiave; Marco Aurelio garant\u00ec il diritto di asilo per i fuggitivi nei templi e presso le statue dell'imperatore.\nTardo Impero (III-V secolo d.C.).\nLa quantit\u00e0 di schiavi venduti cominci\u00f2 a declinare progressivamente nel Tardo Impero soprattutto per la conclusione delle grandi guerre di conquista che avevano caratterizzato l'et\u00e0 repubblicana e i primi due secoli dell'Impero. Inoltre le persone cominciarono a servirsi di ogni risorsa legale o sociale per non essere fatte schiave.\nCon l'avvento del Cristianesimo, compreso il periodo paleocristiano, anche se si pu\u00f2 pensare il contrario, non si registr\u00f2 mai una chiara condanna della schiavit\u00f9 da parte dei Padri della Chiesa (anche se in effetti nel 217 d.C. divenne pontefice il liberto Callisto). Tuttavia, nonostante non sia mai stato proclamato un editto imperiale abolizionista della schiavit\u00f9, grazie alla decadenza dell'antica religione romana, alla protezione giuridica dello schiavo da parte della Chiesa e al movimento di emancipazione iniziato dagli imperatori pagani, le condizioni degli schiavi cominciarono a migliorare e la schiavit\u00f9 si estinse progressivamente.\nImportanza della schiavit\u00f9 nell'economia e nella societ\u00e0 romane.\nTarda et\u00e0 repubblicana e prima et\u00e0 imperiale (II secolo a.C.-II secolo d.C.).\nLe stime degli storici riguardo alla percentuale di schiavi nell'Impero Romano variano molto. Alcuni storici ritengono che circa il 30% della popolazione dell'Impero nel primo secolo sia stata costituita da schiavi. Altri storici, invece, riducono la percentuale al 15%-20% circa della popolazione. In ogni caso tutti hanno evidenziato come l'economia romana, specie nell'et\u00e0 imperiale dipendesse pesantemente dall'utilizzo del gran numero di schiavi ottenuti con le guerre di conquista. In vero non fu quella romana la civilt\u00e0 classica pi\u00f9 condizionata dallo sfruttamento della schiavit\u00f9 come probabilmente lo fu la civilt\u00e0 spartana, in cui il numero di iloti - termine spartano per \"schiavo\" - superava il numero dei cittadini spartani in una proporzione di circa sette a uno..\nIl fulmineo successo della schiavit\u00f9 di massa nel mondo romano, altrimenti incomprensibile, si spiega con la necessit\u00e0 della produzione su larga scala richiesta dalle enormi dimensioni raggiunte dai domini di Roma dal II secolo a.C. in poi. Un'organizzazione economica di miriadi di piccole propriet\u00e0, tipiche della prima et\u00e0 repubblicana (V-III secolo a.C.) avrebbe comportato mediazioni laboriosissime. Invece, la disponibilit\u00e0 massiccia, immediata e incondizionata di milioni di esseri umani da mettere al lavoro permetteva di produrre e vendere su larga scala e di organizzare i lavoratori senza alcun vincolo dovuto alle loro esigenze umane, se non quello basilare della loro sopravvivenza. L'esercito degli schiavi consentiva, quindi, la gestione a costi minimi dei latifondi pastorali ed estensivi e la gestione intensiva delle ville, che secondo alcuni storici \u00e8 la pi\u00f9 efficiente e razionale forma produttiva che l'economia romana abbia mai inventato. L'unica pecca del sistema era che il mantenimento della disciplina nelle grandi aziende servili comportava un apparato repressivo permanente e costoso, economicamente e psicologicamente: si capisce allora come con il passare del tempo si facessero pi\u00f9 frequenti le manomissioni, fino ad arrivare da parte dei padroni alla gestione pi\u00f9 distaccata dei loro fondi tramite l'affittanza a lavoratori liberi, che si consolid\u00f2 nell'istituzione del \"colonato\".\nTardo Impero: trasformazione nelle professioni coatte e nel colonato (III-V secolo d.C.).\nDal momento che nel Tardo Impero, con la conclusione delle grandi guerre di conquista, il numero di soldati nemici e popolazioni catturate cal\u00f2 enormemente, e gli schiavi diventavano sempre di pi\u00f9 una merce rara e molto costosa, progressivamente si trasform\u00f2 la schiavit\u00f9 in servit\u00f9, vincolando i lavoratori a professioni ereditarie (\"professioni coatte\"). Nel caso dell'agricoltura si legarono gli schiavi e i contadini liberi con il colonato alle terre dove erano nati: veniva in questo modo impedito il loro maltrattamento o la loro uccisione, ma nella sostanza li si rendeva poco pi\u00f9 che schiavi, costretti a prestare servizi (corv\u00e9e) o pagare canoni in natura al proprietario (futuro signore feudale del Medioevo) del fondo, in cambio della sua protezione, di un piccolo salario o della possibilit\u00e0 di trattenere una parte del raccolto per la sussistenza della propria famiglia. Dal colonato si svilupper\u00e0, quindi, la futura servit\u00f9 della gleba dell'et\u00e0 medievale.\nUn'altra ragione che potrebbe avere comportato la scomparsa della schiavit\u00f9 pu\u00f2 essere stata la diffusione delle prime macchine semplici, come i mulini ad acqua oppure mossi da animali. Come dimostra la macchina di Anticitera, gli scienziati del mondo classico conoscevano i meccanismi ad ingranaggio, anche abbastanza complessi. \u00c8 quindi probabile che durante il Tardo Impero al posto degli schiavi siano state impiegate macchine per la macinazione del grano oppure, in siderurgia, mantici mossi da ingranaggi (come si pu\u00f2 notare in Toscana, negli scavi archeologici di Cosa vicino ad Ansedonia), anche se non \u00e8 ancora chiaro quanto fosse diffuso il ricorso a tali macchine e quanto fossero efficienti.\nLavoro degli schiavi e libert\u00e0 aristocratica.\nSecondo lo storico ed economista Giorgio Ruffolo il \u00ablavoro manuale schiavista era la condizione della libert\u00e0 aristocratica del pensiero\u00bb, ovvero la separazione tra \"otium\" creativo, appannaggio delle aristocrazie, e lavoro brutale, abbandonato alle classi subalterne e agli schiavi e quindi considerato disgustoso dagli intellettuali greco-romani, poggiava proprio sull'esistenza della schiavit\u00f9. Quando il sistema produttivo basato sullo sfruttamento degli schiavi and\u00f2 in crisi nel Tardo Impero, le classi aristocratiche dovettero costringere alle professioni coatte la parte libera della popolazione mediante editti ed eserciti imperiali: i coloni saranno inchiodati alle campagne tramite l'istituzione del colonato; i mercanti delle citt\u00e0, invece, saranno costretti alla disciplina delle corporazioni. La societ\u00e0 romana cadeva cos\u00ec in una paralizzante contraddizione: aveva, infatti, bisogno, per mantenere la sua ricchezza, di rafforzare quel dispotismo e quel potere centrale che minava proprio la sua libert\u00e0. Di qui il paradosso apparente denunciato da Francesco De Martino: \u00abPer un apparente paradosso della storia, la libert\u00e0 individuale era assicurata dall'esistenza degli schiavi. Senza di essi la libert\u00e0 doveva estinguersi\u00bb."}
{"id": "849360", "revid": "1318658", "url": "https://it.wikipedia.org/wiki?curid=849360", "title": "Universit\u00e0 Pantheon-Sorbona", "text": "L'Universit\u00e0 Pantheon-Sorbona (in francese \"Universit\u00e9 Panth\u00e9on-Sorbonne\"), ufficialmente Universit\u00e0 Parigi 1 (\"Universit\u00e9 Paris 1\"), \u00e8 un'universit\u00e0 francese.\nOffre la quasi totalit\u00e0 delle discipline universitarie possibili, proponendo degli indirizzi di studi in praticamente tutti i settori e campi del sapere e della conoscenza. In particolare, occupano un posto di maggior rilievo le Scienze economiche e il Management, l'Arte e le Scienze umane, nonch\u00e9 le Scienze giuridiche e politiche.\nIl suo centro amministrativo \u00e8 situato nel cuore di Parigi: il Quartiere latino. Tuttavia, possiede numerose sedi in molti \"arrondissement\" della citt\u00e0.\nA seguito degli avvenimenti del maggio francese, nel Sessantotto, l'Universit\u00e0 di Parigi \u00e8 stata divisa in 13 nuove universit\u00e0. I professori Fran\u00e7ois Luchaire (Diritto), Henri Bartoli (Economia) e H\u00e9l\u00e8ne Ahrweiler (Scienze Umane) sono all'origine del raggruppamento parziale avvenuto nel 1971: una parte delle facolt\u00e0 di Giurisprudenza e di Scienze economiche hanno dato vita alla succursale universitaria denominata \"Panth\u00e9on Assas\"; il raggruppamento di una parte delle facolt\u00e0 di Lettere e Scienze Umane ha originato invece la \"Panth\u00e9on Sorbonne\". Oggigiorno, sono 4 le universit\u00e0 parigine che hanno il nome \u00ab Sorbonne \u00bb nella loro denominazione ufficiale.\nIndirizzo.\nIl rettorato dell'universit\u00e0 Paris I: Panth\u00e9on Sorbonne \u00e8 ubicato al numero civico 12 di piazza del Panth\u00e9on (F-75231 Paris cedex 05) a Parigi, mentre i servizi specifici sono situati in rue des Ecoles dove si trova appunto la famosa universit\u00e0.\nUnit\u00e0 di formazione e di ricerca (UFR).\nVi sono 14 Unit\u00e0 di Formazione e di Ricerca nell'universit\u00e0 Paris I, classificate in 3 settori di studi:\nIstituti facenti parte di Paris I: Panth\u00e9on Sorbonne.\nVi sono anche 4 istituti di studio e di ricerca:\nCreato nel 1961 il CEST (Centre d\u2019etudes sup\u00e9rieures du tourisme) nel 1989 \u00e8 diventato IREST (Institut de recherche et d\u2019etudes sup\u00e9rieures du tourisme).\nNel 2011 ha festeggiato il 50\u00ba anniversario con la pubblicazione del libro \u00abSous la Sorbonne la plage? Irest 1961-2011\u00bb, un racconto che traccia la storia di 50 anni di questo Istituto.\nIl centro Pierre-Mend\u00e8s-France.\nIl centro Pierre-Mend\u00e8s-France \u00e8 una sede situata al numero civico 90 di rue de Tolbiac nel XIII \"arrondissement\". Accoglie all'incirca studenti del primo e del secondo anno che frequentano le facolt\u00e0 di Scienze umane, di Scienze economiche e di gestione, nonch\u00e9 qualche indirizzo giuridico.\nSi tratta di un insieme di 3 torri di varie altezze: la torre A \u00e8 alta 9 piani, la torre B 15 piani e la torre C 22 piani.\nNegli Anni 60,il campus di Tolbiac \u00e8 stato cos\u00ec concepito dagli architetti per evitare possibili insurrezioni studentesche: tutto \u00e8 stato studiato per impedire e contenere le manifestazioni. Paris I \u00e8, quindi, l'antitesi dell'Universit\u00e0 .\nIl sito di Tolbiac ha conosciuto tutti i movimenti studenteschi che si sono svolti dal 1968 in poi: quelli del 1976, del 1986, del 1994, del 1995, del 1997, del 2003 ed, infine, del 2006. Nel 1978, alcuni studenti sono riusciti a sfidare le autorit\u00e0 organizzando numerosi concerti punk in uno degli anfiteatri di Tolbiac. Nel 1997, un anfiteatro di Tolbiac \u00e8 stato occupato dagli studenti per un mese. Nel 2003, la torre di Tolbiac \u00e8 stata totalmente paralizzata da uno sciopero di lunga durata. I corsi sono potuti riprendere solo grazie all'intervento della polizia. Nel novembre 2004, uno studente di Paris I \u00e8 stato arrestato per tre settimane accusato di aver preso parte ad una manifestazione all'Universit\u00e0 Paris X: Nanterre. Nel 2006, a seguito degli scioperi studenteschi dovuti al CPE (Contrat Premi\u00e8re Embauche), gli studenti di Paris I furono particolarmente attivi nel perturbare il normale svolgimento dei corsi al centro Pierre-Mend\u00e8s-France, durante 6 settimane, fino alle vacanze di Pasqua."}
{"id": "849362", "revid": "767487", "url": "https://it.wikipedia.org/wiki?curid=849362", "title": "Congresso di Erfurt", "text": "Il Congresso di Erfurt consistette nell'incontro tra l'Imperatore Napoleone e lo Zar Alessandro I di Russia nel 1808, in un tentativo di riaffermare l'alleanza iniziata dopo il precedente Trattato di Tilsit che segu\u00ec alla fine della guerra della Quarta coalizione.\nIl congresso.\nA Tilsit, Napoleone aveva trasformato l'impressionabile Alessandro in un suo fervente ammiratore, ma i sentimenti anti-francesi della corte russa nel corso dell'anno precedente avevano indebolito l'alleanza recentemente stipulata. \nNapoleone ed il suo ministro degli Esteri Talleyrand cercarono di fortificare la nuova alleanza e ad Erfurt, Napoleone tent\u00f2 di intimidire Alessandro con le glorie del Primo Impero Francese. A questo fine Napoleone invit\u00f2 a partecipare Johann Wolfgang von Goethe e Christoph Martin Wieland che decor\u00f2 entrambi con la Legion d'onore..\nNon si pu\u00f2 dire se Napoleone ebbe o meno successo nel fermare la decadenza di questa alleanza, ma quello di Erfurt fu l'ultimo incontro tra i due capi di Stato. \nNel 1812, la Russia smise di attuare il Blocco Continentale contro il Regno Unito, ed i sentimenti francofobi nella corte avevano raggiunto il loro zenit. Le spese di difesa russe erano state incrementate, e si disposero truppe alla frontiera in preparazione dell'invasione del Granducato di Varsavia. Napoleone prevenne questa invasione attaccando a sua volta con maggiori forze.\nConclusioni.\nDall'inizio dell'alleanza di Tilsit, alcuni osservatori pensarono che i due stati pi\u00f9 poderosi d'Europa potevano coesistere in pace uno accanto all'altro. Il Granducato di Varsavia non era altro che uno stato-satellite della Francia vicino della Russia. Erfurt avrebbe potuto ritardare l'inizio delle ostilit\u00e0, ma era forse inevitabile che entrambi i giganti finissero con l'affrontarsi prima o poi."}
{"id": "849365", "revid": "124931432", "url": "https://it.wikipedia.org/wiki?curid=849365", "title": "Castello di Carlo V (Crotone)", "text": "Il castello di Carlo V \u00e8 una fortezza di epoca medievale che sorge nella parte antica di Crotone. \u00c8 di propriet\u00e0 dello Stato, in consegna alla Soprintendenza per i Beni Archeologici della Calabria.\nStoria.\nCostruito nell'840 per difendere la citt\u00e0 dalle incursioni dei Saraceni, fu modificato in maniera pi\u00f9 sostanziale nel 1541 dal re Carlo V. Presenta una pianta poligonale, e due torri: una pi\u00f9 massiccia detta \"\"Torre Aiutante\", e un'altra detta \"Torre Comandante\"\". Attualmente il castello ospita una sezione del museo civico di Crotone e la Biblioteca Comunale \"Armando Lucifero\".\nNasce come una rudimentale fortezza sull'antica Acropoli greca, per difendere il territorio dalle invasioni straniere. La rocca (arx in latino) sovrastava da una parte il mare e dall'altra la campagna ed era posta in un luogo difeso dalla natura, perch\u00e9 circondato da rupi. \"Arx Crotonis, una parte imminens mari, altera vergente in agrum, situ tantum naturali quondam munita, postea et muro cincta est, qua per aversas rupes ab Dionysio Siciliae tyranno per dolum fuerat capta\" (Livius XXIV, 3).\nIl primo che riusc\u00ec con uno stratagemma a conquistarla fu Dionisio il vecchio, tiranno di Siracusa, nel 380-378 a.C. durante la guerra tra Siracusa e Crotone (Dionisio di Alicarnasso, Excerpta, XX, 7). In seguito fu cinta di mura.\nIl castello imperiale di et\u00e0 sveva.\nIl castello di Crotone compare per la prima volta in un atto del 1192. Il nuovo castello, analogamente a quello di Santa Severina, compare tra i castelli amministrati dai funzionari della curia imperiale, dove risiedevano castellani e guarnigioni assoldate dall'imperatore.\nAlla fine del Duecento, durante l\u2019occupazione angioina, la guarnigione \u00e8 composta da 15 inservienti al servizio di un castellano di nomina regia. La truppa ed i castellani che si succedono nel presidio dipendono direttamente dal potere regio e sono composti da stranieri.\nCome evidenzia anche l\u2019appellativo differente, si trattava di una struttura diversa rispetto ai castelli che avevano caratterizzato il periodo precedente. Nella fase in questione, infatti, appaiono costruzioni pi\u00f9 complesse, organizzate con alte mura rinforzate da torri quadrate o poligonali, dotate di feritoie per il tiro fiancheggiante dei balestrieri e di terrazzi lignei per la \u201cDifesa Piombante\u201d. In questa logica ritroviamo il \u201c\"castrum Cutroni\"\u201d che, edificato in una posizione nuova rispetto alla citt\u00e0, accentua decisamente il suo ruolo offensivo verso quest\u2019ultima.\nL'et\u00e0 angioina.\nSu ordine di Carlo I d'Angi\u00f2, alcuni feudatari dovettero, tra il 1270 e il 1271, accollarsi la riparazione delle torri del castello, citate con le denominazioni \"Mamunela\", \"Barbacana\", \"Triangula\", \"Thesauro\", \"Turricella\", e \"Turris \"Ante Hostium\"\". Nel 1284 la castellania fu concessa ai Ruffo.\nIl Castello alla fine del Medioevo.\nDurante la seconda meta del secolo XIV, le armi da fuoco, gi\u00e0 impiegate durante la prima met\u00e0 del secolo, entrarono stabilmente nell\u2019uso degli eserciti e nelle dotazioni di citt\u00e0 e castelli. Comincia cos\u00ec un nuovo periodo che, progressivamente, porter\u00e0 alla riconversione delle fortificazioni medievali che saranno adeguate, assumendo forme sempre pi\u00f9 regolari dettate dall\u2019uso delle nuove armi.\nNel 1456, a distanza di 12 anni dall'assedio di Crotone da parte di Alfonso V d'Aragona (avvenuto nel contesto delle controversie legate ad Antonio Centelles), alla popolazione della citt\u00e0 fu concesso di destinare i proventi delle imposte arretrate per riparare le mura del castello.\nNel 1480 si verific\u00f2 un evento che obblig\u00f2 il re Ferdinando I a ordinare di fortificare i luoghi marittimi pi\u00f9 esposti della Calabria: la presa, la strage ed il saccheggio di Otranto (11 agosto 1480) da parte delle truppe ottomane di Maometto II. \u00c8 il caso del castello di Crotone, dove, tra la fine del sec. XV e la prima met\u00e0 del XVI, in epoca aragonese, fu provveduto a realizzare i necessari adeguamenti, come evidenziano la cartografia cinquecentesca ed alcune strutture superstiti, e come ampiamente dettagliato in fonti documentali. La \u201cfabrica de Cotrone\u201d inizio nel 1484.\nI lavori, che durarono per oltre un secolo, trasformarono radicalmente la struttura del castello, che da un impianto pentagonale con cinque torri pass\u00f2 a una forma quadrata..\nIn questa fase il castello fu dotato di nuove torri a base circolare, di cui oggi rimane la \u201c\"turri delo casi cavallo\u201d\" che, per dimensioni e caratteristiche, risulta analoga ad un\u2019altra ormai completamente scomparsa: la \"Marchisana\", il cui toponimo rimanda al tempo della signoria dei marchesi di Crotone (1390 \u2013 1444). Oltre alla torre di Casicavallo, nelle cui adiacenze, pur ispessito da interventi successivi, permane un tratto di cortina pertinente al periodo, esistevano: la \u201c\"turri Muza delo castello detta\" \"S. Maria\u201d\" e quella di \u201c\"S. Georgi\"\u201d. I resti della prima permangono alla base della cortina cinquecentesca (detta \"\u201cdelo critazo\u201d\") che si affaccia verso il porto, mentre la seconda, in parte diroccata, fu inglobata dai terrapieni realizzati durante la costruzione dei nuovi \"\u201crebellini\u201d\" sul finire del sec. XV. La \"Torre di Santa Maria \u00e8 stata\" messa in luce grazie agli scavi compiuti nel 2010 dalla Soprintendenza per i Beni Archeologici della Calabria.\nL'adeguamento era concepito per offrire un migliore riparo dalle nuove armi ma, con l'inizio del Viceregno, improcrastinabili esigenze strategiche e difensive resero necessario il suo ampliamento e rifacimento.\nLa ricostruzione in epoca vicereale.\nIn quello stesso periodo la costa ionica era soggetta ad ripetute razzie e gli assalti dei Turchi. Il l\u2019imperatore Carlo V, essendo vicer\u00e9 Don Pedro di Toledo, ordin\u00f2 nel 1541 di ricostruire, secondo i nuovi criteri dell\u2019arte della fortificazione, le difese della citt\u00e0 e del castello di Crotone. Queste opere ebbero un notevole impatto economico sul comprensorio di Crotone, perch\u00e9 il territorio offr\u00ec sia la materie prime di costruzione che le maestranze. Per contro furono imposte nuove e onerose tasse a tutto il territorio calabrese. I lavori proseguirono per tutta la seconda met\u00e0 del XVI secolo ed il personale impiegato super\u00f2 le 1000 unit\u00e0.\nI lavori, che hanno portato all'assetto costruttivo attuale, vennero progettati dall'architetto italiano Gian Giacomo dell'Acaya, che ne fece una delle pi\u00f9 possenti fortezze militari d'Italia; dopo dieci anni continuavano sotto la supervisione del barone della Caya, \u201cdesignator et reviditor de tutte le Regie fabriche del presente Regno di Neapoli\u201d, di Alonso Brefeygna, regio generale commissario in le fabbriche della citt\u00e0 e castello di Crotone, e del capomastro Jacopo de Amato de Cotrone, \u201csubstituto per lo barone dela Caya\u201d.\n\"\"La grande opera difensiva rivitalizz\u00f2 il commercio locale. Crotone assunse nel giro di pochissimi anni la connotazione e la fisionomia di una grande citt\u00e0 per la nascita di un indotto adeguato alla grandiosit\u00e0 dell\u2019opera intrapresa. Furono aperte numerose botteghe artigiane e commerciali per rispondere alle sempre maggiori richieste di materiale da costruzione. Col passare degli anni si modific\u00f2 anche l\u2019assetto economico, sociale ed urbanistico della citt\u00e0 e del territorio. [\u2026] \u00c8 innegabile, per\u00f2, che questa grande opera difensiva, edificata a salvaguardia della Calabria ionica, ridiede fiducia e tranquillit\u00e0 anche a tutti quei paesi del Crotonese, che, sprovvisti di difese militari, si erano prodigati con la manodopera, con il denaro e con le materie prime alla realizzazione di questa magnifica macchina bellica. Il governo vicereale spagnolo, nell\u2019arco di mezzo secolo, attribu\u00ec a Crotone un ruolo militare di eccezionale importanza e la fece diventare la principale e pi\u00f9 sicura fortezza della Calabria\".\nIl castello ospitava i soldati, la Chiesa di San Dionisio (1601), la Chiesa Nuova e la Chiesa di San Carlo (1859), l'alloggio del castellano, i magazzini dell'artiglieria, una caserma per le donne ed una prigione detta \"La Serpe\".\nSi entrava nel castello dall'attuale Piazza Castello, grazie ad un ponte in parte fisso in muratura ed in parte levatoio in legno. La porta principale era inserita in una torre a forma di piramide tronca che dominava le cortine occidentali tra le due torri d'entrata, il ponte ed il fossato. Nel fossato, indagato nel 2011 dalla Soprintendenza per i Beni Archeologici della Calabria, \u00e8 stata messa in luce la base della grande torre quadrangolare detta \"della manovella\", con la quale si sollevava il ponte.\nIl Baluardo di San Giacomo era una struttura importante perch\u00e9 dominava il porto e la Marina circostante. Serviva da riparo alle truppe e vi era il fanale principale del porto. Nel 1895 fu in parte demolito per ricavarne materiale da costruzione. All'interno del baluardo vi \u00e8 una scala che conduce alla \"Porta del Soccorso\", posta ai piedi del baluardo. La \"cortina\" orientale (detta \"de lo critazzo\") tra il Baluardo di San Giacomo e quello di Santa Caterina ingloba i resti della \"Torre di Santa Maria\", pertinente al pi\u00f9 antico castello medievale.\nLa \"Torre Aiutante\", simile a quella del \"Comandante\", era adibita a dimora degli ufficiali. La \"Torre Marchesana\" a base circolare armata di quattro cannoni sorgeva all'interno del castello, nella parte centrale pi\u00f9 elevata ed era un ottimo posto di osservazione; usata come carcere per i forzati che costruivano il porto fu danneggiata dal terremoto nel 1862. Durante il terremoto croll\u00f2 anche la Chiesa di San Dionisio.\nSottostante alla \"Marchesana\" vi era un'altra torre minore con numerose feritoie per i fucilieri.\nLa \"Marchesana\" fu demolita in seguito a un crollo che, nel 1873, aveva distrutto la cortina occidentale.\nAmpliamenti in epoca moderna.\nUlteriori modifiche ed ampliamenti avvennero tra il XVII e il XIX secolo: Il corpo di guardia e la campana della porta del castello (prima met\u00e0 del Seicento), la caserma Campana (prima met\u00e0 dell'Ottocento).\nStato attuale.\nDelle torri del castello sopravvivono ancora oggi:\nRestauri e progetti.\nSono state restaurate la \"Torre Comandante\" e quella \"Aiutante\" dove \u00e8 temporaneamente ubicata una sezione del Museo Archeologico Nazionale di Crotone con reperti di et\u00e0 medievale, tutti di propriet\u00e0 dello Stato. \u00c8 stata anche restaurata la \"Caserma Campana\".\nIl progetto del Ministero per i Beni e le Attivit\u00e0 Culturali, a cura del prof. Marco Dezzi Bardeschi del Politecnico di Milano, prevede che il castello divenga la sede di un grande museo nazionale archeologico, dedicato a Crotone ed al suo esteso territorio antico, del museo di 2\u00ba livello (i depositi museali), di laboratori di restauro, rilievo, disegno e fotografia, di ampi spazi per esposizioni temporanee e convegnistica. L'edificio della \"Caserma della Campana\" dovrebbe divenire la sede dell'ufficio archeologico territoriale della Soprintendenza."}
{"id": "849375", "revid": "22475", "url": "https://it.wikipedia.org/wiki?curid=849375", "title": "Qilin", "text": "Il qilin (), noto anche come kylin, kilin, k'i-lin, girin, kirin o unicorno cinese, \u00e8 una creatura della mitologia cinese, coreana e giapponese simile ad una chimera. \u00c8 frequentemente associato al punto cardinale dell'ovest, al posto della tigre bianca Byakko, divenendo perci\u00f2 uno dei quattro animali di buon augurio assieme al drago, alla fenice, e alla tartaruga. Nella lingua coreana moderna anche il nome significa giraffa.\nCaratteristiche.\nIl suo corpo \u00e8 assimilabile a quello di un cervo, la sua coda a quella del bue, e la sua testa a quella del cavallo. Presenta sulla fronte un corno fatto di carne e sul dorso un manto policromo, che si differenzia dal colore giallo o bruno del ventre. \u00c8 perlopi\u00f9 considerato innocuo e la sua apparizione si dice essere presagio della prossima nascita di un re virtuoso o di un uomo saggio, mentre la sua uccisione o il ritrovamento del suo cadavere sono forieri di malaugurio. Pu\u00f2 vivere fino a mille anni. \u00c8 spesso rappresentato con il corpo completamente circondato da fiamme.\nStoria.\nLa fama di questo animale \u00e8 legata a quella di Confucio: secondo Soothill nel momento in cui la madre di Confucio concep\u00ec quest'ultimo, le comparvero innanzi gli spiriti di cinque pianeti ed un animale con sembianze di vacca, squame di drago e un corno sulla fronte. In una variante di Wilhelm, l'animale apparve solo e sput\u00f2 un cartiglio di giada con scritto \"Figlio del cristallo della montagna, quando sar\u00e0 caduta la dinastia, comanderai come re senza insegne reali\".\nDurante l'invasione dell'India da parte di Gengis Khan, le avanguardie della sua cavalleria avvistarono l'animale, il quale intim\u00f2 al loro sovrano di tornare in patria; a seguito dell'accaduto, l'imperatore mongolo, consigliato da un suo ministro cinese, decise di porre fine alla sua conquista.\nNel 2012 la KCNA nordcoreana annunci\u00f2 che alcuni archeologi nordcoreani avrebbero scoperto una cava chiamata Kiringul, che sarebbe la . L'animale, sempre nella mitologia coreana, sarebbe stato cavalcato dal Re Dongmyeong di Goguryeo intorno alla met\u00e0 del I secolo a.C. A causa di un errore di traduzione molti organi di stampa occidentali annunciarono che il governo nordcoreano avrebbe affermato l'esistenza degli unicorni.\nIl qilin nella cultura di massa.\nNella serie di videogiochi \"Pok\u00e9mon\", due di essi sembrano basati sul qilin. Uno \u00e8 Girafarig, l'altro Arceus. Il primo appare per la prima volta nei videogiochi \"Pok\u00e9mon Oro\" e \"Argento\", il secondo in \"Pok\u00e9mon Diamante\" e \"Perla\". Anche nel mondo dei Digimon \u00e8 presente una creatura che trae ispirazione dal qilin, chiamata Qilinmon.\nNella serie di videogiochi \"Final Fantasy\", il Kirin \u00e8 una creatura equina che pu\u00f2 essere invocata dai personaggi per rigenerare, in modo graduale, i punti ferita. \u00c8 presente in \"Final Fantasy VI\", \"Final Fantasy XI\", \"Final Fantasy Tactics Advance\" e \"\".\nUn mostro di nome Kirin appare anche in diversi capitoli della serie di videogiochi Monster Hunter e nel videogioco \"Ultima Online\".\nNel manga e anime \"Naruto\", una delle tecniche utilizzate da Sasuke Uchiha prende il nome di Kirin."}
{"id": "849376", "revid": "22475", "url": "https://it.wikipedia.org/wiki?curid=849376", "title": "Kylin", "text": ""}
{"id": "849377", "revid": "37401", "url": "https://it.wikipedia.org/wiki?curid=849377", "title": "Armaghedon", "text": ""}
{"id": "849381", "revid": "124749607", "url": "https://it.wikipedia.org/wiki?curid=849381", "title": "Transpadana ferrarese", "text": "La Transpadana ferrarese (\"Transpadana Frar\u00e9sa\" in dialetto ferrarese, \" Transpadana Ferarexe\" in dialetto polesano) \u00e8 una regione storica di circa 370\u00a0km\u00b2 costituita da una serie di localit\u00e0 sulla sponda sinistra del fiume Po storicamente legate alla citt\u00e0 di Ferrara, che si trova invece sulla sponda opposta del fiume, e che oggi si trovano in provincia di Rovigo, nel Veneto.\nGeograficamente, la Transpadana corrispondeva a due zone comprese tra il fiume Tartaro e il Po.\nLa prima zona si trova esattamente di fronte a Ferrara e corrisponde ai comuni rivieraschi compresi tra Melara e Canaro, includendo fra gli altri Ceneselli, Castelmassa, Castelnovo Bariano, Calto, Salara, Ficarolo, Gaiba, Stienta, Occhiobello (strettamente legato alla periferia di Ferrara) e parte di altri comuni tra cui Fiesso Umbertiano, Trecenta.\nLa seconda zona comprendeva gli attuali comuni di Crespino, Papozze, Ariano nel Polesine, Corbola, parte del comune di Adria e Villanova Marchesana.\nIl nome \u00e8 composto dal prefisso \"trans-\" che significa \"al di l\u00e0\" e da \"padana\" che \u00e8 l'aggettivo riferito al fiume Po; significa dunque \"territorio ferrarese al di l\u00e0 del Po\", considerato dal punto di vista del capoluogo emiliano.\nStoria della Transpadana Ferrarese.\nPrologo.\nNei secoli medievali tutto il Polesine rientrava nell'orbita ferrarese, come parte del pi\u00f9 vasto sistema di possedimenti dei conti di Canossa, che comprendevano anche le zone dell'Oltrep\u00f2 mantovano, del Modenese e del Reggiano.\nAlla morte di Matilde di Canossa, la citt\u00e0 di Ferrara mantenne il controllo sul Polesine.\nD'altronde la nascita stessa di Ferrara e i suoi primi sviluppi sono strettamente legati al Po e al controllo dei commerci fluviali nella zona del Delta.\nLa rotta di Ficarolo del 1152 allontan\u00f2 la citt\u00e0 dal ramo principale del Po (sul quale sorgeva), e che ora scorreva poco pi\u00f9 a nord.\nAnche la politica patrimoniale della casa d'Este (al potere a Ferrara dal 1264) mantenne il legame tra Ferrara e il Polesine.\nDal 1484 al 1815.\nCiononostante ben presto il territorio entr\u00f2 nelle mire della Repubblica di Venezia, la cui politica di espansione in terraferma era dovuta anche alla necessit\u00e0 di controllare il bacino idrografico del delta padano.\nLa contesa tra il Ducato di Ferrara, guidato dalla Signoria degli Estensi, e la Repubblica di Venezia per il controllo del Polesine sfoci\u00f2 infine nella Guerra del Sale (1482-1484).\nLa pace di Bagnolo (7 agosto 1484) sanc\u00ec il definitivo controllo da parte della Serenissima della maggior parte del Polesine detto di Rovigo, che non comprese il territorio rimasto agli estensi e che venne quindi chiamato Transpadana Ferrarese.\nIl confine della prima zona fu posto sul canale di Ostiglia a ovest, sul Tartaro a nord e sul Poazzo a est. Alcune localit\u00e0 polesane furono separate in due. Questa situazione \u00e8 presente ancora oggi nei toponimi Guarda Veneta e Guarda Ferrarese, ad esempio.\nLa Transpadana rimase parte del Ducato di Ferrara (che dal 1598 rientr\u00f2 a far parte dei domini diretti dello Stato della Chiesa) fino alla riorganizzazione territoriale operata da Napoleone, che nel 1796 ridisegn\u00f2 i confini dei dipartimenti territoriali di questa regione; il Trattato di Campoformio tenne come confine il Po dalla Fossa Polesella fino alla foce, seguendo il corso del ramo principale o \"Po Grande\", inglobando la seconda zona della Transpadana nella provincia di Rovigo che pass\u00f2, con tutto il Veneto, sotto l'Austria.\nLa prima zona pass\u00f2 invece, con tutto il territorio di Ferrara, nella Repubblica Cisalpina.\nNel 1802, nel corso della seconda campagna di Napoleone, il Polesine di Rovigo pass\u00f2 dal Veneto alla Repubblica Italiana e insieme al ferrarese, al ravennate e alla Transpadana Ferrarese costitu\u00ec il Dipartimento del Basso Po.\nNel 1815 il Congresso di Vienna stabil\u00ec il percorso del fiume Po come confine tra il Regno Lombardo-Veneto e lo Stato della Chiesa, sancendo il definitivo passaggio della Transpadana Ferrarese sotto la provincia di Rovigo.\nAnche la Chiesa cattolica italiana prese atto dei nuovi confini nel 1819, attuando uno scambio di territori tra la diocesi di Adria e l'arcidiocesi di Ferrara; le parrocchie della Transpadana passarono sotto la diocesi di Adria che fu posta sotto la giurisdizione metropolitica del patriarcato di Venezia.\nIl confine tra le province di Rovigo e Ferrara fu poi confermato nel 1866, quando il Veneto pass\u00f2 all'Italia al termine della terza guerra di indipendenza.\nOggi il dialetto parlato nella Transpadana Ferrarese \u00e8 ad ovest (da Santa Maria Maddalena) quello ferrarese, retaggio del legame plurisecolare della citt\u00e0 emiliana su questa zona di confine; pi\u00f9 a est i dialetti tendono a mescolarsi, prevalendo man mano che ci si allontana da Ferrara sempre pi\u00f9 un dialetto tendente alla parlata veneta."}
{"id": "849383", "revid": "1266208", "url": "https://it.wikipedia.org/wiki?curid=849383", "title": "Promozione 1948-1949", "text": "La Promozione 1948-1949 fu la prima edizione, dopo l'esperimento interrotto nei primi anni trenta, di un campionato di calcio di quarto livello a carattere interregionale disputatasi in Italia.\nIl campionato era gestito da tre leghe interregionali distinte denominate \"Lega Interregionale Nord\", avente sede a Torino, \"Lega Interregionale Centro\", avente sede a Firenze, e \"Lega Interregionale Sud\", avente sede a Napoli. In totale furono 225 le squadre partecipanti.\nIl regolamento metteva in palio 12 posti per la Serie C, sei per le societ\u00e0 del Nord, quattro per il Centro e due per il Sud.\nIstituzione.\nLa rinascita della categoria di Promozione si debbe alla riforma del campionato di Serie C decisa dalla FIGC nel luglio del 1947. Dopo la sua istituzione nel 1935, la terza divisione era andata infatti via via allargandosi negli anni grazie a continui ripescaggi, fino ad arrivare nel Secondo dopoguerra a dimensioni tali da non poter pi\u00f9 essere organizzata a livello nazionale, dovendo essere separata in tre distinti tornei interregionali. La Federazione stabil\u00ec quindi che nel 1948 un ristretto numero di societ\u00e0 avrebbe restaurato la terza serie nella sua forma originale, mentre le squadre escluse avrebbero continuato a giocare un torneo uguale nella struttura, ma non pi\u00f9 nel nome, all'ultima edizione della Serie C pre-riforma. Nello scegliere la nuova denominazione si volle restaurare quella della vecchia competizione abolita dal Compromesso Colombo nel 1922, e questo perch\u00e9 la nuova manifestazione andava a posizionarsi nella piramide calcistica italiana ad un livello del tutto simile a quello occupato dall'antico torneo.\nNello schema originale il campionato si sarebbe dovuto articolare su dodici gironi da 16 squadre, con le capoliste promosse in Serie C e le ultime quattro societ\u00e0 di ogni raggruppamento retrocesse nelle leghe regionali. Il Caso Napoli fu per\u00f2 l'occasione per un allargamento dei quadri, che port\u00f2 l'organico della competizione a 225 partecipanti, di cui 107 al Nord, 72 al Centro e 46 al Sud. In particolare la Lega Sud ottenne dalla Federazione un inquadramento autonomo, istituendo un terzo gruppo rispetto ai due originariamente assegnatile, e giustificando tale trattamento di favore con la necessit\u00e0 di ridurre la lunghezza delle trasferte; gli equilibri con le altre leghe non avrebbero dovuto comunque essere alterati, e quindi si decise di far rimanere solo due le promosse al Sud.\nLega Interregionale Nord.\nLa Lega Interregionale Nord aveva sede a Torino in via San Quintino 3, con telefono numero 52456. Organizz\u00f2 un campionato composto da sei gironi e 107 squadre, di cui 94 gi\u00e0 affiliate alla Lega e 13 neopromosse dalle leghe regionali.\nLega Interregionale Centro.\nLa Lega Interregionale Centro aveva sede a Firenze in viale dei Mille 141, con telefono numero 50466. Organizz\u00f2 un campionato composto da quattro gironi e 72 squadre, di cui 59 gi\u00e0 affiliate alla Lega e 12 neopromosse dalle leghe regionali, pi\u00f9 il Rieti rifondato dopo essere stato escluso dalla Divisione Nazionale.\nLega Interregionale Sud.\nLa Lega Interregionale Sud aveva sede a Napoli in piazza Santa Maria a Pizzofalcone 1, con telefono numero 62245. Organizz\u00f2 un campionato composto da tre gironi e 46 squadre, di cui 27 gi\u00e0 affiliate alla Lega e 18 neopromosse dalle leghe regionali, pi\u00f9 il neocostituito Campobasso deputato a rappresentare il Molise. Per questa stagione si stabil\u00ec che solo due squadre per girone sarebbero retrocesse, per un totale di sei contro le otto che sarebbero salite dalle corrispondenti leghe regionali, e questo per poter portare al numero standard di 16 le partecipanti ad ogni girone meridionale nel 1949.\nBibliografia.\nGiornali sportivi:\nL'elenco delle squadre partecipanti, suddivise per Lega di appartenenza e completo di denominazione e indirizzo della sede, \u00e8 stato pubblicato dal \"Bollettino Ufficiale della F.I.G.C.\" n. 4 del 15 marzo 1949 da pag. 12 a pag. 16 (Lega Interregionale Nord) e nel n. 5 del 31 marzo 1949 da pag. 15 a pag. 19 (Leghe Interregionali Centro e Sud). \u00c8 conservato presso:"}
{"id": "849387", "revid": "1781667", "url": "https://it.wikipedia.org/wiki?curid=849387", "title": "Jedlinka", "text": "Jedlinka (in ungherese \"Bor\u00f3k\u00e1s\", in tedesco \"Tannendorf\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1567 quale localit\u00e0 appartenente alla Signoria di Makovica."}
{"id": "849388", "revid": "287204", "url": "https://it.wikipedia.org/wiki?curid=849388", "title": "Mercury Records", "text": "Mercury Records \u00e8 una delle maggiori case discografiche del '900, fondata nel 1945 nella metropoli americana di Chicago (Illinois) dai discografici Irving Green, Berle Adams e Arthur Talmadge.\nStoria della Mercury.\nFin dagli inizi l'azienda volle dotarsi di presse con un impianto automatizzato funzionante 24 ore su 24, per contrastare la concorrenza di Columbia, RCA Victor e della britannica Decca Records. Tra i primi artisti ingaggiati ricordiamo Frankie Laine, Vic Damone e Patti Page.\nNel 1947 il musicista e manager Jack Rael propose a Patti Page un brano originariamente destinato a Vic Damone. Questo brano, intitolato \"Confess\", prevedeva un controcanto maschile (un'altra versione era stata infatti eseguita da Doris Day e Buddy Clark). All'epoca la Mercury non disponeva di mezzi economici per pagare il compenso ad un secondo cantante e Rael decise che la Page avrebbe registrato entrambe le voci. Nasce cos\u00ec, quasi per caso, la \"sovraincisione\" (overdubbing), tecnica che in seguito verr\u00e0 largamente usata da altri artisti, ma la Page diventa celebre e passa alla storia come la prima ad essersi servita di questo effetto.\nLa Mercury non si limiter\u00e0 a scoprire e ingaggiare nuovi talenti, ma operer\u00e0 anche come distributrice di musica indipendente, e pubblicher\u00e0 negli anni un enorme numero di titoli anche sotto l'etichetta \"EmArcy\", che si caratterizzer\u00e0 come etichetta di musica jazz, e la \"Living Presence\" che pubblicher\u00e0 titoli di musica classica.\nNegli anni del dopoguerra l'unico supporto sonoro era il 78 giri. Bisogner\u00e0 attendere i primi anni cinquanta per lo sviluppo del long playing e ancora qualche anno per il microsolco 33 giri. La Mercury ha portato importanti innovazioni tecniche nel campo della registrazione sonora. Nel 1951 lancia la \"living presence\", una tecnica di registrazione con un solo microfono multidirezionale, grazie al quale l'ascoltatore percepisce di essere in presenza dell'orchestra (il primo disco inciso con questa tecnica fu nel 1951 \"Quadri di un'esposizione\" di Mussorgsky, eseguita dalla Chicago Symphony Orchestra diretta da Rafael Kubel\u00edk); nel 1955 si passa all'utilizzo di tre microfoni, di cui uno disposto al centro dell'orchestra e gli altri ai due lati, per ottenere l'ampiezza e la profondit\u00e0 dell'effetto stereofonico. Un'altra innovazione \u00e8 l'utilizzo di nastri magnetici da 35\u00a0mm anzich\u00e9 da mezzo pollice, che consentivano una migliore risposta in frequenza.\nTra gli artisti prodotti nei primi anni dalla Mercury ricordiamo The Platters, Dinah Washington, Jerry Lee Lewis, Sarah Vaughan, Johnny Cash, Carl Perkins e Chuck Berry.\nNel 1961 la casa discografica olandese Philips firma un accordo con la Mercury per curarne la distribuzione fuori dagli Stati Uniti, e successivamente la acquista. Nel 1972 Philips, Polydor e Deutsche Grammophon si uniscono coniando l'etichetta PolyGram.\nNel 1982 passa sotto il controllo PolyGram anche la Casablanca Records, etichetta famosa per i successi incisi dai Kiss, da Donna Summer e dai Village People.\nNel 1998 la PolyGram viene acquisita dal gruppo Seagram, che fonda la Universal Music Group, una delle quattro \"major\" che attualmente si contendono il mercato discografico mondiale. Dal 2000 la Universal \u00e8 di propriet\u00e0 della francese Vivendi e della Mercury conserva ancora il catalogo per alcuni grandi artisti come U2, The Killers o Arcade Fire. Nel 2011 la Mercury ha deciso di non pubblicare pi\u00f9 singoli (in cd e in vinile, anche se per quest'ultimo supporto, la produzione era gi\u00e0 sospesa da anni) ma solo in formato digitale, considerando anche che la maggior parte della musica degli ultimi anni veniva acquistata attraverso il download dal web, mezzo economicamente pi\u00f9 vantaggioso sia per i clienti che per il produttore.\nLa Mercury in Italia.\nIn Italia l'etichetta apre la sua sede nel 1965 dopo l'accordo con la Philips, ed entra a far parte del gruppo Phonogram. Dall'anno successivo, inizia le sue prime pubblicazioni discografiche che raggiungeranno la massima distribuzione nel biennio 1969-70.\nL'ufficio italiano della Mercury Records si trova a Milano; tra gli artisti pubblicati ricordiamo Nancy Cuomo, Pilade, il gruppo progressive De De Lind e, in seguito, Franco Battiato e Fabio Concato. L'etichetta ha distribuito, inoltre, numerose edizioni italiane di artisti stranieri (come i greci Aphrodite's Child).\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "849400", "revid": "1781667", "url": "https://it.wikipedia.org/wiki?curid=849400", "title": "Janovce", "text": "Janovce (in ungherese \"B\u00e9rcalja\", in tedesco \"Allerheiligen in der Scharosch\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1261 (con il nome di \"Villa Omnium Sanctorum\") come possedimento dei feudatari Jany/J\u00e1nov.\nIl suo nome significa \"villaggio degli J\u00e1nov\"."}
{"id": "849404", "revid": "287204", "url": "https://it.wikipedia.org/wiki?curid=849404", "title": "Contea di Baldwin (Georgia)", "text": "La contea di Baldwin, in inglese Baldwin County, \u00e8 una contea dello Stato della Georgia, negli Stati Uniti. La popolazione al censimento del 2000 era di 44.700 abitanti. Il capoluogo della contea \u00e8 Milledgeville. La contea deriva il suo nome da Abraham Baldwin, membro del Senato degli Stati Uniti, georgiano.\nGeografia fisica.\nLo United States Census Bureau certifica che l'estensione della contea \u00e8 di 693 km\u00b2, di cui 669 km\u00b2 composti da terra e 24 km\u00b2 composti di acqua.\nStoria.\nLa contea fu costituita l'11 maggio 1803."}
{"id": "849405", "revid": "3115", "url": "https://it.wikipedia.org/wiki?curid=849405", "title": "Chme\u013eov\u00e1", "text": "Chme\u013eov\u00e1 (in ungherese \"Koml\u00f3spatak\", in tedesco \"Hainsbach\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel XIII secolo come possedimento dei frati cistercensi di Gaboltov che qui possedevano campi di luppolo. Nel 1414 pass\u00f2 alla Signoria di Makovica seguendone le sorti. \nIl nome del villaggio deriva dal termine slovacco \"chme\u013e\" cio\u00e8 luppolo. "}
{"id": "849407", "revid": "1494169", "url": "https://it.wikipedia.org/wiki?curid=849407", "title": "Lagoa", "text": "Lagoa \u00e8 un toponimo comune nei paesi di lingua portoghese. Pu\u00f2 riferirsi in particolare a:"}
{"id": "849408", "revid": "1781667", "url": "https://it.wikipedia.org/wiki?curid=849408", "title": "Hutka", "text": "Hutka (in ungherese \"Hut\u00e1s\", in tedesco \"Glash\u00fctte bei Bartfeld\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1618 quale possedimento della Signoria di Makovica dove erano state installate numerose vetrerie. "}
{"id": "849410", "revid": "92723", "url": "https://it.wikipedia.org/wiki?curid=849410", "title": "Livia Medullina", "text": "Figlia di Marco Furio Camillo, console nell'8 e amico dell'imperatore Tiberio, ebbe come fratello Lucio Arrunzio Camillo Scriboniano, console del 32.\nVenne promessa a Claudio qualche tempo dopo che Augusto ruppe il fidanzamento con Emilia Lepida nell'8, a causa della caduta dei genitori di Emilia. \u00c8 plausibile che il fidanzamento sia stato promosso da Tiberio, allo scopo di legare il proprio amico alla famiglia imperiale. Il fidanzamento \u00e8 confermato, oltre che dalle testimonianze letterarie, anche da un'iscrizione del pedagogo di Medullina, dedicata a \"Medullina Camilli f. Ti Claudi Neronis Germanici sponsa\" (\"Medullina, figlia di Camillo, fidanzata a Ti. Claudio Nerone Germanico\").\nSvetonio afferma che Medullina si ammal\u00f2 improvvisamente, morendo il giorno del suo matrimonio con Claudio, probabilmente nel 9 o nel 10."}
{"id": "849412", "revid": "287204", "url": "https://it.wikipedia.org/wiki?curid=849412", "title": "Nervi (torrente)", "text": "Il Nervi \u00e8 un torrente genovese.\nPercorso.\nIl Nervi nasce dall'unione di due torrenti, uno con la sorgente sul Monte Fasce, l'altro in una valletta laterale a ponente di questo, tra il crinale che collega il Monte Giugo al Monte Cordona e il Monte Croce. Questi due rami si riuniscono nella zona di via Mulinetti, nome che viene dai mulini che una volta utilizzavano la forza motrice di queste acque a fondovalle.\nIl torrente poi scorre verso il mare, in direzione Sud, dove, dopo un corso di alcuni chilometri, sfocia a Nervi, nelle acque del porticciolo omonimo.\nRocce della valle del Nervi.\nLe rocce scavate dal torrente Nervi appartengono alla tipologia detta dei Calcari ad elmintoidi del Monte Antola, rocce sedimetarie stratificate in cui si alternano in quest'ordine calcare, marna ed argilla. Il torrente tende a erodere i punti deboli di questa composizione. In taluni punti queste formazioni geologiche presentano filoni di pietra da calce, per cui nei secoli scorsi vennero realizzate alcune calcinare (il toponimo \"calcinara\" \u00e8 infatti frequente in zona).\nAltre cave di cemento ormai da tempo chiuse si trovano poco a monte del cimitero di Nervi.\nI \"Laghetti di Nervi\".\nNel percorso a monte dell'abitato, la valle che ospita il torrente si restringe e il corso d'acqua d\u00e0 luogo ai cosiddetti \"laghetti di Nervi\", piccole pozze d'acqua di cui la pi\u00f9 nota \u00e8 il Lago Scuro. Qui l'acqua ha scavato in alcuni punti, con l'andamento sinuoso della corrente, alcune marmitte nella roccia.\nIn questo tratto il torrente corre lungo un fondovalle coperto da una fitta e inselvatichita vegetazione, in mezzo alla quale dopo le ultime casette di contadini locali, rimangono solo alcuni ruderi abbandonati.\nUn sistema di piccole dighe di cemento, dette briglie, create per frenare la velocit\u00e0 della corrente del torrente in caso di piogge violente ne ha stravolto le forme naturali.\nA mezza costa di questa parte di valle, percorsa solo da piccoli sentieri, si trova la chiesetta di Santa Maria Maddalena.\nCimitero di Nervi.\nAl confine tra la campagna e l'abitato, si trova il cimitero di Nervi, di fondovalle, al termine di via del Commercio.\nA valle del cimitero alcuni tratti del torrente sono stati coperti da una struttura di cemento armato che amplia la strada, intervento che ebbe luogo negli anni '90 del Novecento.\nL'intero tratto di torrente compreso fra il cimitero e via Oberdan risulta tombinato, con un intervento di copertura e conseguente allargamento di via del Commercio attuato negli anni ottanta.\nIl ponte sul Nervi.\nVerso la foce del torrente, prima del porticciolo di Nervi, \u00e8 presente un antico ponte. Costruito nei secoli XVI-XVII, utilizzato a suo tempo dall'antica Aurelia. Si trova tra il porticciolo e l'attuale via Aurelia (via Oberdan), a sua volta scavalcata cos\u00ec come il torrente stesso dal manufatto di raccordo con corso Europa, sotto la Villa Gnecco. Oggetto di almeno un paio di ricostruzioni dopo crolli a seguito delle piene del torrente, nella sua struttura sono inglobati in resti anche di un'iniziale arcata di ponte medioevale.\nIl torrente con il continuo apporto di detriti ne ha insabbiato gli speroni puntati a monte, che risultano ormai del tutto interrati.\nPorticciolo.\nIl torrente sfocia nel porticciolo di Nervi, storico approdo del quartiere, dove inizia la passeggiata a mare Anita Garibaldi. Sfociando nell'approdo protetto dalle onde da un molo di cemento, il torrente tende continuamente ad insabbiarlo; fenomeno che \u00e8 per\u00f2 diminuito a seguito del sistema di dighe di cemento realizzate nella parte alta del corso d'acqua, presso quelli che erano i cosiddetti \"laghetti\"."}
{"id": "849416", "revid": "92723", "url": "https://it.wikipedia.org/wiki?curid=849416", "title": "Hrabsk\u00e9", "text": "Hrabsk\u00e9 (in ungherese \"Ger\u00e9b\", in tedesco \"Grafenberg\", in ruteno \"Hrabske\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1338, quando Carlo Roberto re d'Ungheria don\u00f2 il villaggio e il cantone di Malcov, gi\u00e0 possedimento del castello di \u0160ari\u0161, a Bartolomeus, figlio di Pankratius, signore di Polanovce. All'epoca, nel villaggio, si amministrava la giustizia secondo le regole del diritto germanico. Nel XVII secolo appartenne ai \u010c\u00e1ky, e nel XIX secolo agli Anhalt."}
{"id": "849419", "revid": "110157", "url": "https://it.wikipedia.org/wiki?curid=849419", "title": "Lagoa (Azzorre)", "text": "Lagoa () \u00e8 un comune portoghese di 14.430 abitanti (2011) situato nella regione autonoma delle Azzorre."}
{"id": "849421", "revid": "767487", "url": "https://it.wikipedia.org/wiki?curid=849421", "title": "Hrabovec", "text": "Hrabovec (in ungherese \"Rab\u00f3c\", on tedesco \"Grabholz\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1338 quale possedimento della Signoria di Kurima. Nel 1352 pass\u00f2 ai nobili Cudar e nel 1427 alla Signoria di Makovica seguendone poi le sorti. "}
{"id": "849424", "revid": "399", "url": "https://it.wikipedia.org/wiki?curid=849424", "title": "Cinema di genere", "text": "Il cinema di genere \u00e8 un'etichetta con cui si definisce spesso un certo tipo di cinematografia popolare che faceva uso di elementi fantastici, comici, grossolani o volgari, amati particolarmente dalla massa popolare e che erano considerati di qualit\u00e0 minore e generalmente inferiori dall\"\u00e9lite\" costituita dalle persone colte.\nAntonomasia.\nAlcuni riconducono tale cinematografia ai \"film d'exploitation\" e ai \"B-movie\", ma l'espressione deriva dalla presenza in questo filone di una distinzione netta tra diversi generi stereotipati: infatti l'espressione 'di genere' - che veniva gi\u00e0 usata per le altre arti, non solo per il cinema - aveva originariamente un'accezione dispregiativa. L'espressione \"cinema di genere\" \u00e8 stata spesso usata in contrapposizione a quella di \"cinema d'autore\" o \"impegnato\" o anche \"cinema d'essai\", caratterizzato da una ricerca di maggiore cura dei contenuti e della qualit\u00e0, considerato rivolgersi a un pubblico pi\u00f9 colto, in quanto quello di genere era ritenuto \"commerciale\" e troppo poco politicamente impegnato.\nCaratteristiche del cinema italiano di genere tra gli anni sessanta e ottanta.\nDalla fine degli anni cinquanta il cinema italiano nel mondo inizi\u00f2 ad avere un grande successo e riconoscimento ed una grossa distribuzione. Con questa fase si svilupp\u00f2 sia il cinema d'arte, che veniva considerato il vero risultato di cui l'Italia avrebbe potuto vantarsi, che quello di genere, molto stimato all'estero ma che in Italia veniva fatto principalmente per sostenere economicamente il cinema d'arte. \nLa caratteristica principale del cinema di genere italiano \u00e8 il rifarsi al modello sviluppato nei decenni precedenti da Hollywood, modello canonizzato e di successo e di trasfonderlo nel cinema italiano adattandolo ai gusti del pubblico locale e soprattutto ai mezzi di produzione a propria disposizione.\nSi pensi al genere peplum che, seppur in Italia aveva avuto gi\u00e0 una sua stagione agli albori del cinema con ad esempio \"Quo vadis?\" di Enrico Guazzoni nel 1913 o Cabiria di Giovanni Pastrone del 1914, ebbe un incredibile sviluppo a partire dai kolossal hollywoodiani, spesso girati proprio a Cinecitt\u00e0. Infatti, da tali produzioni venne assimilato il \"modello\" di successo e ripetuto in chiave italiana in tutte le sfumature possibili da quella comica (\"Tot\u00f2 contro Maciste\" del 1962) a quella horror (\"Maciste contro il vampiro\" del 1961 ed \"Ercole al centro della terra\" del 1963).\nTalvolta, i generi o sottogeneri venivano creati \"ex novo\" tramite prestiti e contaminazioni tra generi differenti: cos\u00ec, per esempio, il Decamerotico. Appartengono al cinema di genere anche filoni cinematografici minori ma che hanno la stessa caratteristica di essere generati da un modello canonico riproposto pi\u00f9 e pi\u00f9 volte finch\u00e9 il pubblico non si stanca: per esempio, le commedie erotico-familiari, il cui capostipite \u00e8 \"Grazie zia\" di Samperi, del 1968.\nFortuna.\nL'affezione per un determinato genere mobilitava un grande pubblico, generalmente di modesta cultura cinematografica, e di solito i film prodotti venivano stroncati dalla critica italiana. Essi erano all'epoca ritenuti dalla critica, dal \"cinema intellettuale\", triviali, dozzinali e di poco pregio artistico. In parte ci\u00f2 era vero in quanto una delle caratteristiche del cinema di genere era di ottenere il massimo riscontro commerciale con il minimo dei mezzi. Ne deriv\u00f2 l'accostamento ai \"film d'exploitation\" e ai \"B-movie\". Col passar del tempo alcuni di questi film sono stati completamente rivalutati divenendo, per molti, opere di culto e veri capolavori.\nInfatti, la scarsit\u00e0 di mezzi propria dell'industria cinematografica italiana in molti casi costringeva a invenzioni narrative o tecniche geniali e originali. Si pensi alla vena rivoluzionaria della trama di certi \"spaghetti western\", o agli effetti speciali assolutamente artigianali di certi horror italiani (la scena dell'occhio trafitto in \"Zombi 2\"). La vena di originalit\u00e0 e inventiva permetteva di rinverdire certi filoni anche dopo l'ennesima replica, con soluzioni veramente geniali. Cos\u00ec, quando il filone degli \"spaghetti western\" si pensava fosse ormai al capolinea, ecco che comparve la vena comica e parodistica con la serie di \"Trinit\u00e0\", che diede immediatamente avvio a un nuovo filone, sempre rimanendo nell'ambito del genere.\nI generi sviluppatisi in Italia.\nUna possibile divisione del cinema di genere italiano prevede sette filoni principali, ma la casistica di sottogeneri e filoni che ne \u00e8 scaturita \u00e8 molto pi\u00f9 ampia.\nTale suddivisione in generi principali \u00e8 parziale in quanto non considera molti altri generi popolari, come ad esempio i film horror all'italiana (Lucio Fulci, Dario Argento, Lamberto Bava), la fantascienza e il peplum, o le commistioni tra generi come i poliziotteschi comici (come quelli della serie di Piedone o del Monnezza).\nIl cinema italiano di fantascienza \u00e8 spesso dimenticato, in quanto \u00e8 stato per lo pi\u00f9 un filone d'imitazione a basso costo del cinema statunitense e caratterizzato da una elevata contaminazione tra i generi (primo tra tutti l'orrore, ma anche molti altri, tra i quali la commedia, lo spionaggio, il satirico e perfino il peplum). Tali fenomeni di contaminazione ed imitazione sono comunque caratteristici di pressoch\u00e9 tutto il cinema di genere italiano."}
{"id": "849425", "revid": "767487", "url": "https://it.wikipedia.org/wiki?curid=849425", "title": "Hervartov", "text": "Hervartov (in ungherese \"Hervart\u00f3\", in tedesco \"Eberhard\" o \"Herbertshau\") \u00e8 un comune della Slovacchia facente parte del distretto di Bardejov, nella regione di Pre\u0161ov. Hervartov \u00e8 famosa per la sua chiesa in legno.\nStoria.\nIl villaggio venne fondato nel XIII secolo da coloni tedeschi. Nel 1414 appartenne alla Signoria di Kobyly e viene citato nei documenti antichi come localit\u00e0 in cui si amministrava la giustizia secondo il diritto germanico. Successivamente pass\u00f2 alla Signoria di Hertn\u00edk e poi ai Per\u00e9ny.\nSecondo la leggenda, il nome del villaggio deriva da quella del borgomastro e scultero che lo fond\u00f2, Eberhard."}
{"id": "849426", "revid": "74801", "url": "https://it.wikipedia.org/wiki?curid=849426", "title": "Contea di Bibb (Georgia)", "text": "La contea di Bibb (Bibb County in inglese) \u00e8 una contea dello Stato della Georgia, negli Stati Uniti. La contea prende il nome dal governatore dell'Alabama William W. Bibb. Al censimento del 2000 la popolazione era di abitanti. Il suo capoluogo \u00e8 Macon.\nGeografia fisica.\nLo United States Census Bureau certifica che l'estensione della contea \u00e8 di , di cui composti da terra e composti di acqua.\nStoria.\nLa contea fu istituita il 9 dicembre 1822."}
{"id": "849433", "revid": "110157", "url": "https://it.wikipedia.org/wiki?curid=849433", "title": "Hertn\u00edk", "text": "Hertn\u00edk (in ungherese \"Hertnek\", in tedesco \"Herknecht\" o \"Hartnicht\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio venne fondato nel 1351 da coloni tedeschi. Qui si amministrava la giustizia secondo il diritto germanico. Nel 1427 pass\u00f2 ai Per\u00e9ny che vi fondarono l'omonima Signoria. Quest'ultima, con il tempo, annett\u00e9 i villaggi circostanti di Bogliarka, Kr\u00ed\u017ee, \u0160iba, Osikov, Hervartov, Lukov e Livov. Successivamente, Hertn\u00edk pass\u00f2 ai Forg\u00e1ch, ai Klobussicy, ai T\u00e1rcsay, agli Szapolyai e nel XIX secolo a Friederich von Anhalt.\nIl villaggio conserva un castello del 1563 in stile rinascimentale."}
{"id": "849434", "revid": "1781667", "url": "https://it.wikipedia.org/wiki?curid=849434", "title": "Tarnov", "text": "Tarnov (in ungherese \"Tapolytarn\u00f3\", in tedesco \"Waldenbach\" \"o M\u00fcnchenbr\u00fcck\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nCitato per la prima volta nel 1355, all'epoca apparteneva ai Signori di Smilno. Successivamente pass\u00f2 ai castellani di Makovica. Nel XV secolo appartenne ai nobili Kaln\u00e1ssy e nel XIX secolo alla citt\u00e0 di Bardejov. "}
{"id": "849435", "revid": "33751", "url": "https://it.wikipedia.org/wiki?curid=849435", "title": "Unione Sportiva Lecce 1987-1988", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1987-1988.\nStagione.\nNella stagione 1987-1988 il Lecce del riconfermato Carlo Mazzone disputa il campionato di Serie B, ottiene 49 punti che valgono il secondo posto alle spalle del Bologna, primo con 51 punti, posto d'onore che vale per i salentini il ritorno in Serie A, dopo la beffa subita la scorsa stagione, negli spareggi promozione persi. Un Lecce che chiude il girone di andata con 21 punti in quinta posizione, poi nel girone di ritorno fa meglio di tutti, raccogliendo 28 punti. Con 12 reti l'argentino Pedro Pasculli \u00e8 stato il miglior marcatore giallorosso. Con Lecce e Bologna salgono nella massima serie la Lazio e l'Atalanta.\nNella Coppa Italia la squadra salentina disputa l'ottavo girone di qualificazione, che si gioca prima del campionato e promuove il Pisa e la Juventus agli ottavi di finale. In questi gironi si sperimentano alcune novit\u00e0, quali i 3 punti assegnati per ogni vittoria, ed il pareggio che porta ai calci di rigore, che assegnano 2 punti ai vincitori ed 1 punto ai vinti. Il Lecce lo sperimenta nel pareggio interno (1-1) con il Pisa, che diventa (5-4) e con il pareggio ottenuto a Catanzaro (1-1), che diventa (1-4).\nMaglie e sponsor.\nLo sponsor tecnico per la stagione 1987-1988 \u00e8 stato Adidas, mentre lo sponsor ufficiale Conbipel.\nTrasferimenti durante la stagione 1987-1988.\nPartenze\nGiordano Negretti (Ospitaletto) (dicembre)\nGiuseppe Colombo (SPAL) (Settembre)\nStefano Di Chiara (Messina) (Novembre)\nLuigi Garzya (Reggina) (Ottobre)"}
{"id": "849441", "revid": "767487", "url": "https://it.wikipedia.org/wiki?curid=849441", "title": "Ha\u017el\u00edn", "text": "Ha\u017el\u00edn (in ungherese \"Hazslin\", in tedesco \"Hapslin\", \"Hensling\" o \"Hassling\", in ruteno \"Ha\u017elin\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1247 (\"Hensling\") quando venne ceduto dai frati cistercensi di Bardejov alla Signoria di Kurima. Nella localit\u00e0 vigeva il diritto germanico. Nel 1414 pass\u00f2 alla Signoria di Makovica seguendone i destini."}
{"id": "849442", "revid": "110157", "url": "https://it.wikipedia.org/wiki?curid=849442", "title": "Harhaj", "text": "Harhaj (in ungherese \"Herhely\", in tedesco \"Siebenschein\", in ruteno \"Harhay\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1336 quale possedimento della Signoria di Tro\u010dany."}
{"id": "849450", "revid": "70935", "url": "https://it.wikipedia.org/wiki?curid=849450", "title": "Hankovce (Bardejov)", "text": "Hankovce (in ungherese \"Hankv\u00e1g\u00e1sa\", in tedesco \"Hinzendorf in der Nieder\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1312 come localit\u00e0 in cui si amministrava la giustizia secondo il diritto germanico essendo i suoi fondatori coloni tedeschi. All'epoca apparteneva alla Signoria di Ku\u010d\u00edn. Nel XV secolo pass\u00f2 ai Per\u00e9ny. Nel 1622 appartenne alla rocca di \u0160ari\u0161. Nel XVII secolo entr\u00f2 a far parte dei possedimenti dei P\u00e8chy, e nel XIX secolo in quelli dei G\u00f6rgey. \nIl nome del villaggio deriva da quello del borgomastro e sculteto tedesco che lo fond\u00f2 e riportato nelle antiche fonti con la grafia latina di \"Hanus\" (Giovanni)."}
{"id": "849451", "revid": "198277", "url": "https://it.wikipedia.org/wiki?curid=849451", "title": "Unione Sportiva Lecce 1986-1987", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1986-1987.\nStagione.\nNella stagione 1986-1987 il Lecce, dopo l'amara retrocessione, disputa una stagione stupenda in Serie B, raccogliendo 43 punti, si piazza al terzo posto, senza per\u00f2 riuscire a risalire in Serie A. Perde in giugno gli spareggi promozione con il Cesena, che con i salentini e la Cremonese si erano piazzati al terzo posto. Con 44 punti, un solo punto in pi\u00f9 dei salentini, sono salite direttamente in Serie A il Pescara ed il Pisa. Resta comunque una stagione memorabile questa per il Lecce.\nAffidata all'allenatore Pietro Santin, in campionato \u00e8 partita decisa per riprendersi subito la Serie A. Al termine del girone di andata raccoglie 22 punti ed \u00e8 quinta, ma a soli 3 punti dal vertice, poi in primavera un calo di rendimento; ai primi di aprile due velenose sconfitte, la prima (0-1) in casa con il Taranto, la seconda (2-1) a San Benedetto del Tronto, convincono il presidente Franco Jurlano ad esonerare il tecnico, chiamando Carlo Mazzone il quale, subentrato alla 29\u00aa giornata, riesce a compiere un piccolo miracolo: nelle ultime dieci partite del torneo ottiene sette vittorie, agganciando gli insperati spareggi promozione. \nTuttavia la coda degli spareggi finisce con la sconfitta (2-1) nella gara decisiva con il Cesena, ma resta una stagione indimenticabile, con i due argentini Pedro Pasculli e Juan Alberto Barbas a incantare i tifosi salentini a suon di gol. Nella Coppa Italia il Lecce, prima del campionato, disputa il terzo girone di qualificazione, che promuove agli ottavi di finale Juventus e Cremonese, vincendo solo l'ultima partita interna con il Monza.\nOrganigramma societario.\nArea direttiva\nArea tecnica\nMaglie e sponsor.\nLo sponsor tecnico per la stagione 1986-1987 fu Adidas, mentre lo sponsor ufficiale Alaska Gelati.\nLa rosa dell'Unione Sportiva Lecce nella stagione 1986-1987 (Serie B) era cos\u00ec composta:\nCalciomercato.\nArrivi\nAndrea Agostinelli (Avellino) (ottobre)\nPartenze\nTommaso Logatto (Martina) (ottobre)\nMarino Palese (Virescit Boccaleone) (febbraio)"}
{"id": "849452", "revid": "1781667", "url": "https://it.wikipedia.org/wiki?curid=849452", "title": "Gerlachov (Bardejov)", "text": " Gerlachov (in ungherese \"Gerla\", in tedesco \"Gerlachau\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1330 come localit\u00e0 in cui si amministrava la giustizia secondo il diritto germanico essendo i suoi fondatori coloni tedeschi. All'epoca apparteneva ai Kapy. Nel XIX secolo pass\u00f2 agli Anhalt.\nIl nome del villaggio deriva da quello del cavaliere infeudato della zona e che lo fond\u00f2, \"Gerlach\"."}
{"id": "849463", "revid": "34928", "url": "https://it.wikipedia.org/wiki?curid=849463", "title": "Souk", "text": ""}
{"id": "849465", "revid": "110157", "url": "https://it.wikipedia.org/wiki?curid=849465", "title": "Session di musica tradizionale irlandese", "text": "Le session di musica tradizionale irlandese sono degli incontri principalmente informali in cui delle persone suonano musica irlandese tradizionale. Il corrispettivo in lingua irlandese per session \u00e8 \u201c\"seisi\u00f9n\"\u201d. Normalmente in una session un musicista comincia un brano e chi lo conosce gli va dietro. Una buona regola nelle session \u00e8 che non si dovrebbe suonare se non si conosce il brano; piuttosto si aspetta o si comincia un brano che si conosce.\nNel suo \"Field Guide to the Irish Music Session,\" Barry Foy definisce una session come segue:\n\"\u2026un incontro di musicisti tradizionali irlandesi con l'obiettivo di celebrare il loro interesse comune per la musica, suonando in un ambiente informale e rilassato, arricchendo, nel processo, il mantra mistico e culturale che insieme risuona ininterrottamente tra tutte le manifestazioni dell'\u201dIrlandesismo\u201d nel mondo.\"\nNormalmente il primo brano, o \u201ctune\u201d, \u00e8 seguito da altri due o tre, legati insieme in un \u201cset\u201d. L'arte di arrangiare un set \u00e8 difficile da spiegare in parole semplici, le melodie devono scorrere da una all'altra in termini di tonalit\u00e0 e struttura melodica, tuttavia senza dover necessariamente essere simili o suonare uguali. Di solito le melodie di un set sono dello stesso tipo, ad esempio tutte gighe (jig, danza in 6/8) o tutti \u201creel\u201d (danza in 4/4), per\u00f2 in alcune occasioni e tra gruppi di musicisti pi\u00f9 esperti possono essere inserite delle melodie di tipo differente, come una \u201cslip jig\u201d (danza in 9/8) insieme a delle jig. Sebbene si possano ascoltare alcuni gruppi arrangiare insieme gighe e reel questa \u00e8 una pratica non comune in un contesto di session irlandese.\nAlcuni set sono specifici di un locale o anche di una session specifica, mentre altri come il \u201cColeman set\u201d di reels (\"The Tarbolton\"/\"The Longford Collector\"/The Sailor's Bonnet\"), sono delle vecchie combinazioni che vengono suonate insieme da decenni. Alcuni set a volte sono improvvisati al momento.\nSolitamente le session hanno uno o pi\u00f9 leader, anche inconsapevoli, il cui compito \u00e8 quello di trascinare e gestire la session. Tra un set o un altro si pu\u00f2 cantare una canzone o un musicista potrebbe intonare un'aria lenta.\nLuoghi e modalit\u00e0.\nSolitamente le session si svolgono nei pub; nelle \"open session\" tutti coloro che sanno suonare musica irlandese sono benvenuti, senza limiti; questo pu\u00f2 essere problematico, sia quando dei musicisti non-irlandesi si trovano in una session e pensano di poter improvvisare senza conoscere un brano o anche senza avere un'idea chiara di che cosa sia la musica irlandese e sia quando dei neofiti in preda all'entusiasmo si presentano con un bodhr\u00e1n, una chitarra, un paio di cucchiai o altri strumenti, scelti perch\u00e9 \u201cfacili da suonare\u201d. Violini, whistle e concertina sono generalmente accettati senza limiti di quantit\u00e0, mentre banjo, chitarra e percussioni devono essere in un numero accettabile in modo da non sovrastare gli altri strumenti musicali.\nIl proprietario di un pub potrebbe pagare uno o due musicisti perch\u00e9 si presentino regolarmente per avere una base per la session. I giorni tipici per le session sono di solito le domeniche pomeriggio e le sere infrasettimanali (specialmente mercoled\u00ec e gioved\u00ec); questi vengono scelti sulla base del fatto che sono i giorni meno comuni per concerti e balli, e quindi \u00e8 pi\u00f9 facile per i musicisti presentarsi alle session.\nOltre ai pub le session si possono tenere a casa o in vari luoghi pubblici; spesso le session possono tenersi nel tendone della birra di un festival o anche nei locali di un negozio di musica. Quando un evento musicale particolarmente grande viene organizzato in una cittadina, nelle strade possono formarsi delle session spontanee.\nL'obiettivo di una session non \u00e8 quello di divertire un pubblico passivo di ascoltatori, principalmente la musica \u00e8 per i musicisti stessi; ci possono, tuttavia, essere i cosiddetti \u201cpunters\u201d (assidui non musicisti) che vengono spesso con il solo intento di ascoltare. La richiesta di una canzone o di un brano da parte del \u201cpubblico\u201d pu\u00f2 essere considerata maleducazione. La session \u00e8 un'esperienza che \u00e8 condivisa e non un concerto che si pu\u00f2 vendere o comprare.\nAspetti sociali.\nLe session sono un aspetto chiave della musica tradizionale; alcuni dicono che sia l'occasione migliore per diffondere e nello stesso tempo rinnovare la musica. Non di meno le session fanno s\u00ec che i musicisti meno bravi possano esercitarsi in gruppo. Socialmente le session sono state spesso comparate ad una serata di carte con gli amici, dove la conversazione e lo spirito cameratesco sono un elemento essenziale. In molte comunit\u00e0 rurali d'Irlanda, le session sono una parte integrante della vita comunitaria.\nLe session sono un modo eccellente di far parte della vera e propria identit\u00e0 della musica tradizionale irlandese."}
{"id": "849475", "revid": "320578", "url": "https://it.wikipedia.org/wiki?curid=849475", "title": "Classe Vala (nave per trasporti speciali)", "text": ""}
{"id": "849477", "revid": "300067", "url": "https://it.wikipedia.org/wiki?curid=849477", "title": "Lionel Chalmers", "text": "Cugino del pi\u00f9 noto Mario Chalmers, era un playmaker con doti da tiratore.\nCarriera.\n183 cm, con l'Universit\u00e0 di Xavier dove \u00e8 cresciuto cestisticamente ha messo insieme nei 4 anni da playmaker 12,7 punti a gara con il record di college di 236 tiri da tre messi a segno (Romain Sato, guardia di Siena, era con lui nello \"starting five\"). 16,6 punti e 3,2 assist nel suo anno da senior con i \"Moschettieri\" di Xavier. Scelto con il n\u00b0 33 nel Draft 2004 dai Los Angeles Clippers al secondo giro, ha giocato una stagione in California con 3,1 punti a gara.\nPoi inizia la sua carriera europea, nel 2005-06 gioca in Grecia, nell'AEK Atene BC dove realizza in Eurolega 13,1 punti a gara con 2,4 assist (gioca anche contro la Benetton e segna 21 punti ad Atene e 20 al Palaverde). In seguito da febbraio la stagione al Tau Vitoria, per poi ritentare la carta-NBA con Phoenix nella Summer League 2006 e poi con Atlanta, prima di passare a Sassari. La chiusura della stagione in LEB spagnola a Saragozza.\nDurante la stagione 2006-07 in Legadue con la Dinamo Sassari non \u00e8 mai sceso sotto i 18 punti di media dell'esordio con Soresina, per poi salire costantemente (33 e 32 i suoi \"high\" stagionali). \u00c8 stato considerato dalla rivista \"Superbasket\" il MVP 2006-07 della Legadue.\nHa fatto parte del roster 2007-08 della Benetton Treviso, societ\u00e0 di Lega A con la quale ha firmato un contratto della durata di due anni."}
{"id": "849482", "revid": "919135", "url": "https://it.wikipedia.org/wiki?curid=849482", "title": "Variet\u00e0 proiettiva", "text": "Una variet\u00e0 proiettiva formula_1 \u00e8 l'insieme dei punti di uno spazio proiettivo formula_2-dimensionale formula_3 (dove formula_4 \u00e8 un campo) che annullano simultaneamente una data famiglia di polinomi omogenei formula_5 di formula_6, ossia\nSebbene tale assunzione non sia universalmente accettata, nella letteratura matematica recente si suppone, nella definizione di variet\u00e0 proiettiva, che essa sia irriducibile nella topologia di Zariski. Senza tale richiesta si parla invece di insieme algebrico proiettivo."}
{"id": "849483", "revid": "15756", "url": "https://it.wikipedia.org/wiki?curid=849483", "title": "Volvo C30", "text": "La Volvo C30 \u00e8 un'autovettura con carrozzeria berlina 2 volumi stile coup\u00e9 prodotta dalla casa automobilistica svedese Volvo dal 2006 al 2012. Era disponibile unicamente in versione tre porte e con quattro posti nella configurazione classica delle auto con portellone posteriore.\nIl contesto.\nAnticipata dall'omonima \"concept car\" esposta al Salone dell'automobile di Detroit nel 2006, la Volvo C30 segna il ritorno ai modelli compatti sportivi della casa svedese dopo il vuoto lasciato nel listino dall'uscita di scena nel 1995 della Volvo 480.\nLa prima mondiale della versione definitiva avviene al Salone dell'automobile di Ginevra edizione 2007.\nProgettata utilizzando la piattaforma comune alle sorelle S40 e C70 oltre che ad altre vetture del gruppo Ford come la Focus, la vettura abbina ad una linea pulita e sportiva nel pieno rispetto del design Volvo, motorizzazioni potenti capaci di emissioni contenute. La sicurezza \u00e8 garantita dal massimo punteggio totalizzato nei crash test Euro NCAP (5 stelle nell'urto frontale).\nNel 2009 \u00e8 stata introdotta la versione \"C30 Polar\" disponibile sia con il motore 1.6 benzina che con i diesel 1.6 D 16V \"DRIVe\". Questa versione riprende la denominazione dall'antenata Volvo 240 per distinguere un modello caratterizzato da una buona dotazione di serie (climatizzatore, controllo elettronico di stabilit\u00e0 e trazione, alzacristalli elettrici anteriori, divano posteriore frazionato, cerchi in lega da 16\", telaio ribassato di 10 millimetri per il 1.6 D e filtro attivo antiparticolato sempre per il solo motore 1.6 D) abbinato ad un prezzo di listino ridotto.\nRestyling 2009.\nLa versione ristilizzata della C30 \u00e8 stata svelata nel settembre del 2009 con la presentazione al Salone dell'automobile di Francoforte dello stesso anno; i segni distintivi della nuova serie sono il frontale che espone un nuovo disegno ispirato alla nuova linea comune di casa Volvo introdotto dalla XC60, con una fanaleria di forma arrotondata che si estende agli estremi del muso e la mascherina che incorpora il nuovo marchio della casa circolare di dimensioni maggiori rispetto al passato. Le nuove nervature del paraurti e le prese d'aria anteriori rendono la C30 pi\u00f9 aerodinamica. La coda non subisce modifiche evidenti: introdotto l'impianto d'illuminazione a Led e i nuovi terminali di scarico sdoppiati per le motorizzazioni 5 cilindri. Nuovi disegni dei cerchi in lega (disponibili anche nel colore bianco) e inedite colorazioni per la carrozzeria e gli interni; disponibili nuove pacchetti per la verniciatura bicolore con elementi che richiamano le sportive \"R-Design\". L'assetto \u00e8 stato irrigidito del 10% con le relative migliorie da parte della stabilit\u00e0, precisione di guida e maneggevolezza. Con questo aggiornamento i motori 2.0 e 2.5 \"T5\" sono stati nuovamente omologati secondo i parametri della normativa Euro 5.\nC30 Polestar.\n\u00c8 presente anche una versione pi\u00f9 sportiva della C30, la \"C30 Polestar Performance Concept\" con un motore da 2,5 litri 5 cilindri in linea da 405 CV e 510 Nm di coppia equipaggiata con un sistema di trazione integrale. Il motore di partenza \u00e8 quello della versione T5, ma qui \u00e8 dotata di un nuovo sistema di sovralimentazione gestita dalla Turbina KKK26. Ad essa sono state modificate tantissime componenti come l'Intercooler che ora \u00e8 pi\u00f9 grande, pistoni, bielle e albero a camme (lato aspirazione) completamente modificati e inediti.\nAltri componenti modificati sono l'Impianto frenante realizzato dalla Brembo con dischi anteriori dal diametro di 380 mm a sei pistoncini e dischi posteriori da 330 mm a quattro pistoncini, all'interno di cerchi BBS da 19\" con gomme Pirelli PZero da 235/35. La vettura \u00e8 stata equipaggiata anche con un pacchetto aerodinamico derivante dallo \"STCC\" , il campionato svedese turismo. Gli interni riportano un allestimento sportivo con sedili avvolgenti da corsa dotate di cinture di sicurezza a 4 punti. La \"C30 Polestar\" \u00e8 rimasta solo allo stadio di prototipo.\nMotorizzazioni.\nAl lancio la vettura era equipaggiata con tre motorizzazioni a benzina di origine Ford (1.6 16V da 101 cavalli, 1.8 16V da 125 cavalli e 2.0 16V da 145 cavalli) ed un 2.5 turbo di origine Volvo da 220 cavalli. Dal 2008 il motore 2.5 \u00e8 stato potenziato a 230 cavalli mentre il 1.8 \u00e8 stato riomologato per il funzionamento anche con miscela E85 e sar\u00e0 in listino in Italia fino all'ottobre 2009. Per quanto riguarda le motorizzazioni a gasolio al debutto erano disponibili: un 1.6 da 109 cavalli, un 2.0 da 136 cavalli e, infine, un Volvo D5 2.4 da 180 cavalli. Dal 2008 \u00e8 disponibile anche una versione ecologica della C30 1.6 D denominata \"DRIVe\" con emissioni di anidride carbonica contenute. Questa versione dal 2009 \u00e8 stata dotata anche del sistema start e stop per renderla ancor pi\u00f9 pulita ed \u00e8 disponibile anche con il pacchetto sportivo \"R-Design\".\nLe motorizzazioni benzina 1.600 e 1.800\u00a0cm\u00b3 sono abbinate ad una trasmissione manuale a 5 rapporti mentre le restanti motorizzazioni sono disponibili con il manuale a 6 rapporti. Tra gli optional \u00e8 disponibile il cambio automatico sequenziale \"Geartronic\" a 5 rapporti abbinato ai propulsori 2.5 \"T5\" e 2.4 \"D5\". Il 2.0 D dal 2008 \u00e8 disponibile anche con un cambio robotizzato a doppia frizione denominato \"Powershift\" utilizzato anche dalla Ford Focus. Notevoli le prestazioni del 2.5 turbo a benzina, che eroga 230 cavalli, capace di scattare nello 0-100 in 6,7 secondi.\nProduzione.\nL'ultima C30, dalla vernice bianca con cerchi bruniti in allestimento Polestar, esce dalle catene di montaggio della fabbrica Volvo a Gent il 19 dicembre 2012 e verr\u00e0 destinata non a una concessionaria, ma verr\u00e0 messa in palio in un concorso su Twitter; siccome su 7 Volvo C30 fabbricate, 1 \u00e8 stata venduta in Gran Bretagna, la Volvo ha deciso di destinare l'ultimo esemplare proprio al mercato d'oltremanica. In totale le C30 prodotte dalla fine del 2006 alla fine del 2012 sono 209.510, la commercializzazione \u00e8 continuata fino all'inizio del 2013."}
{"id": "849508", "revid": "287204", "url": "https://it.wikipedia.org/wiki?curid=849508", "title": "Ivan Rebroff", "text": "Il suo repertorio comprendeva soprattutto musica popolare e folklorica, russa in particolare. \u00c8 stato anche un interprete lirico e operettistico.\nPer molti anni il suo nome \u00e8 apparso nel Guinness dei primati per merito della sua estensione vocale di ben 4 ottave e mezzo. Ha detenuto questo \"record\" fino al 2005; dal 2006 il suo posto \u00e8 stato preso dal cantante e compositore statunitense Tim Storms, capace di un'estensione di addirittura 6 ottave.\nBiografia.\nNacque a Berlino il 31 luglio 1931. Si tratt\u00f2 di una nascita prematura di due mesi; la madre lo ha partorito sulla banchina di una stazione ferroviaria. Il suo vero nome era Hans-Rolf Rippert.\nTedesco di nascita, ma da genitori entrambi immigrati russi, Rebroff frequent\u00f2 la scuola superiore di musica di Amburgo. Nel 1958 vinse il primo premio delle scuole superiori della Germania Federale.\nQuesto gli permise di iniziare una brillante carriera come cantante. Dapprima entr\u00f2 a far parte del coro dei \"Cosacchi del Don\", sotto la direzione del maestro Serge Jaroff, alternando al canto corale parti da solista. Successivamente cant\u00f2 anche nell\"ensemble\" dei \"Cosacchi del Mar Nero\" e \"degli Urali\".\nPer quanto riguarda il repertorio classico, il suo debutto \u00e8 avvenuto prima all'Opera di Gelsenkirchen, poi a Francoforte sul Meno.\nNel 1960 ha vinto il primo premio al 9\u00ba concorso internazionale di musica dell'ARD a Monaco.\nIvan Rebroff era celebre in tutta Europa, soprattutto in Francia e Germania, per la sua interpretazione di canzoni popolari e folkloriche della tradizione russa (\"Kalinka\", \"Katju\u0161a\", \"Podmoskovnye ve\u010dera\", \"O\u010di \u010d\u00ebrnye\", \"Korobeiniki\"...) ma egli cantava anche l'Opera lirica (ad esempio \"Il barbiere di Siviglia\" di Rossini o il \"Boris Godunov\" di Musorgskij) e l'Operetta (ad esempio \"Die Fledermaus\" di Johann Strau\u00df, anche inciso col direttore Carlos Kleiber nel 1975), oltre ad interpretare le canzoni folkloriche di diversi paesi (inclusa \"La montanara\", canto tradizionale degli alpini italiani).\nNel corso della sua lunga carriera ha pubblicato numerosissimi dischi, vincendo ben 49 \"Dischi d'oro\" in quasi tutti i paesi europei e in molti paesi nei cinque continenti.\nInfaticabile atleta della scena (ma anche nella vita reale, con i suoi 196\u00a0cm di altezza per 115 chilogrammi di peso), dal momento del suo debutto, fino all'anno 2000, Ivan Rebroff ha dato pi\u00f9 di 7200 concerti (con una media di 150/200 all'anno), esibendosi complessivamente dinanzi a circa 6 milioni di spettatori in tutto il mondo. Sotto questo profilo restano memorabili due anni parigini (1968 e 1969), durante i quali si esib\u00ec ininterrottamente, 7 giorni su 7, al \"Th\u00e9\u00e2tre Marigny\" nel musical Un violon sur le toit (Il violinista sul tetto) e che segnarono il via della sua carriera mondiale.\nRebroff definiva s\u00e9 stesso \"internazionale\" (\"\u00abLa mia patria \u00e8 il Mondo\u00bb\"), e riteneva d'aver contribuito a far incontrare l'Est e l'Ovest in anni in cui il mondo era diviso in due, tra il patto Atlantico ed il blocco sovietico. Anche in virt\u00f9 di queste considerazioni, nel 1985, l'ex Cancelliere tedesco Helmut Schmidt gli confer\u00ec la Bundesverdienstkreuz (Ordine al Merito di Germania) come prestigioso riconoscimento al suo contributo per la pacificazione tra i popoli.\nPassata la soglia dei 70 anni, Rebroff \u00e8 rimasto in piena attivit\u00e0, praticamente fino alla fine. Nel 2004, in Australia, ha dato vita ad una \"tourn\u00e9e\" che lo ha impegnato in 12 concerti per 14 giorni. Il suo lavoro \u00e8 proseguito in tutta Europa, soprattutto con esibizioni all'interno di chiese. Molto spesso \u00e8 stato invitato in programmi televisivi, specialmente nelle Tv della Germania, paese in cui \u00e8 considerato una figura leggendaria.\nMor\u00ec il 27 febbraio 2008 a Francoforte sul Meno, dopo una lunga malattia.\nLa sua voce.\nCome detto, la sua voce vantava un'eccezionale estensione di 4 ottave e mezzo. Rebroff poteva passare dal registro \"ultragrave\" a quello \"sopranile\".\nNel registro profondo era in grado di scendere fino ad un'impressionante \"Fa ultragrave\", esattamente un'ottava sotto il normale registro di basso. Verso l'acuto, l'impostazione muta nel passaggio al registro \"sopranile\", che Rebroff eseguiva, con notevole perizia, usando la tecnica del \"Falsettone\".\nEra in grado di cantare in diverse lingue, tra cui, oltre al tedesco, il russo, l'italiano, l'inglese e il francese. Parlava cinque lingue, incluso il greco che gli divenne familiare soprattutto da quando scelse di vivere nell'isola ellenica di Skopelos dove fu insignito della cittadinanza onoraria.\nCuriosit\u00e0.\nNel luglio del 1970, Ivan Rebroff si esib\u00ec in un luogo insolito: le antiche caverne \"Sudwala\", presso Mpumalanga, in Sudafrica. Dopo la \"performance\", dichiar\u00f2 che la qualit\u00e0 acustica di quelle suggestive caverne era paragonabile, se non migliore, alle sale da concerto ed ai teatri d'opera d'Europa.\nUn giornalista londinese dell\"'Evening Standard\" ha scritto di lui: \"\u00abUna leggenda vivente. Chiunque l'abbia sentito cantare almeno una volta, non potr\u00e0 che essere colmo di rispetto nello scoprire quali sonorit\u00e0 armoniose pu\u00f2 avere la voce umana\u00bb\".\nEra il fratello minore di Horst Rippert, pilota della Luftwaffe che afferm\u00f2 di aver abbattuto, il 31 luglio 1944, l'aereo di Antoine de Saint-Exup\u00e9ry."}
{"id": "849514", "revid": "767487", "url": "https://it.wikipedia.org/wiki?curid=849514", "title": "Kakata", "text": "Kakata \u00e8 una citt\u00e0 della Liberia, capoluogo della contea di Margibi."}
{"id": "849517", "revid": "46162", "url": "https://it.wikipedia.org/wiki?curid=849517", "title": "Tagali", "text": ""}
{"id": "849526", "revid": "56620", "url": "https://it.wikipedia.org/wiki?curid=849526", "title": "Relevio", "text": "Il relevio, altrimenti detto \"laud\u00e9mio\", era un tipico tributo feudale esistente nel Regno normanno di Sicilia continuando ad esistere nei successivi regni di Napoli e Sicilia fino alla eversione della feudalit\u00e0, dovuto al Re dal feudatario in due occasioni:\nNel secondo caso, gli eredi del feudatario potevano conservare il possesso dei beni immobili solo dopo aver pagato una somma (detta appunto \"relevio\") che in un certo senso rinnovava e perpetuava l'investitura feudale del dante causa.\nStoria del tributo.\nIl relevio come tale nasce in epoca normanna, intorno al X secolo, ma vanta un illustre precedente: la \"vicesima hereditatis\", introdotta da Ottaviano Augusto con la \"Lex vicesima hereditatum et legatorum\", che colpiva i trasferimenti di ricchezza a favore di persone esterne al nucleo familiare: liberti, concubine, ecc.\nLa \"ratio\" della \"Lex\" augustea consisteva nell'intento di \"moralizzare\" la societ\u00e0: infatti, la quota di beni ereditabili da una persona celibe era fissata dalla legge, e qualunque eccedenza veniva incamerata direttamente dal Fiscus, analogamente a quanto avveniva per i lasciti disposti a favore di persona \"indigna\" o di un erede premorto al testatore o che avesse perso i diritti civili.\nIl relevio normanno aveva una diversa \"ratio\": come si intuisce dalla radice latina \"re-levo\" (ossia rilevare, riottenere), i feudi (alla morte del titolare) tornavano nelle mani dell'unico proprietario legittimo della terra (il Re), e gli eredi -per riacquistarne il possesso- dovevano pagare una somma al Re stesso.\nNella prima met\u00e0 dell'XI secolo, il relevio \u00e8 corrisposto solo dai valvassori, ma dopo pochi decenni (XII secolo) \u00e8 esteso a tutti i feudatari.\nIl tributo \u00e8 menzionato anche nella Magna Charta; anche in Inghilterra era stato introdotto dai Normanni a partire dal secolo XI.\nAlcune fonti documentano l'esistenza del relevio ancora nel XVIII secolo (v. documento) e nel XIX secolo (nel Comune di Laurito).\nEvoluzione del tributo.\nNella configurazione originale, il tributo era una prestazione consuetudinaria in natura e consisteva nella dazione di un cavallo (o altro animale da trasporto), ma ben presto si trasforma nella dazione di una somma di denaro di una certa entit\u00e0.\nNell'Italia meridionale (Regno di Napoli), alla fine del XVII secolo, \u00e8 documentato che dagli introiti del relevio lo Stato abbia incassato circa 30.000 ducati napoletani all'anno (circa 1.340.000 euro).\nDal sistema tributario feudale, il relevio viene mutuato nel diritto canonico, ed \u00e8 presente fra le tasse che la Curia Romana incassava dai vescovi che assumevano il ministero clericale.\nIldebrando da Soana, divenuto papa Gregorio VII, nel Sinodo di Roma del 1075, eman\u00f2 un decreto con cui stabil\u00ec che \"\u00abNessun ecclesiastico riceva in alcun modo una chiesa dalle mani di un laico ... sotto pena di scomunica per colui che la d\u00e0 ... e per colui che la riceve\u00bb\". Questo provvedimento drastico consegu\u00ec l'effetto sperato, cio\u00e8 di stroncare il mercimonio diffuso tra i signori carolingi e i vescovi di nuova nomina, i cui uffizi erano quasi messi all'asta (al miglior offerente, ossia a chi offriva la somma pi\u00f9 elevata a titolo di relievo).\nUlteriore riproduzione del relevio, stavolta nell'ambito dell'ordinamento burocratico statuale, \u00e8 il pagamento di una cd. \"tassa di nomina\" da parte degli impiegati, quasi a titolo di cauzione per le funzioni da svolgere.\nStruttura del tributo.\nL'importo del relevio che il nuovo feudatario doveva versare, era pari alla met\u00e0 delle entrate provenienti dai beni del feudo, diminuito dell'importo dell'adoa.\nPi\u00f9 che ad una imposta di successione, il relevio \u00e8 assimilabile ad un canone corrispettivo di concessione di natura feudale, occorrendo non solo il pagamento di una somma all'atto dell'acquisto del possesso dei beni, ma anche il \"regio assenso\".\nProcedimento per il pagamento del relevio.\nIl tributo del relevio prevedeva una successione di fasi:\n1) Entro un anno dalla morte del feudatario, il chiamato all'eredit\u00e0 doveva presentare una \"Petizione del Relevio\" alla Regia Camera della Sommaria, contenente l'offerta di una somma ritenuta congrua. La Regia Camera apriva un'istruttoria per accertare sia il diritto alla successione da parte del richiedente sia il valore ed il reddito effettivi dei beni feudali (per commisurare l'importo del tributo); \n2) il richiedente la successione solitamente era invitato a predisporre ed esibire il fascicolo impropriamente denominato \"relevio\", contenente documenti, testimonianze e perizie giustificative del possesso e dei redditi da inviare alla Regia Camera.\n3) A chiusura della fase istruttoria e dell'esame dei documenti inviati, la Camera provvedeva all'invio della \"Significatoria del relevio\", cio\u00e8 alla liquidazione del tributo; \n4) l'erede, riconosciuto come nuovo feudatario, veniva iscritto nei \"Cedolari\" come legittimo possessore del feudo stesso, non prima di aver depositato la somma del relevio.\nLa \"Significatoria\" e i \"Cedolari\" erano documenti fiscali, ma non sempre erano descrittivi di situazioni reali: spesso, gli eredi (con la complicit\u00e0 dei funzionari della Regia Camera) occultavano il valore reale del feudo o lo dichiaravano come bene \"burgensatico\", ossia esente dal relevio perch\u00e9 gi\u00e0 assoggettato alla tassa annuale di \"bonatenenza\"."}
{"id": "849530", "revid": "809148", "url": "https://it.wikipedia.org/wiki?curid=849530", "title": "Edward Mills Purcell", "text": "Biografia.\nNacque a Taylorville, nell'Illinois. \nNel 1946, con Robert Vivian Pound e Henry Cutler Torrey, fu il primo fisico a scoprire l'effetto della risonanza magnetica del nucleo atomico mediante circuiti ad alta frequenza.\nGli studi di Purcell si concentrarono sulla risonanza dei protoni e, insieme ad altri fisici, sulla risonanza degli spin delle particelle e dei nuclei atomici: gli studi permisero un'indagine pi\u00f9 profonda sull'interazione atomica nei solidi e nei liquidi e sulle propriet\u00e0 magnetiche del nucleo atomico.\nDal 1949, e per un lungo periodo, ha insegnato fisica all'Universit\u00e0 Harvard. Per le sue ricerche di fisica nucleare ebbe il Premio Nobel per la fisica nel 1952 insieme con Felix Bloch.\nPorta il suo nome il fenomeno conosciuto come effetto Smith-Purcell, scoperto nel 1953, che ha trovato poi applicazione nei laser ad elettroni liberi.\nDal 1960 in poi ha dato anche contributi nel campo dell'astrofisica con lo studio della polvere interstellare. I suoi studi biofisici sulla locomozione del batterio Escherichia coli, in particolare la scoperta del cosiddetto teorema della capasanta, gli hanno valso inoltre, nel 1984, il Biological Physics Prize dell'American Physical Society.\nMor\u00ec a Cambridge nel Massachusetts il 7 marzo 1997, a seguito di insufficienza respiratoria causata da un'infezione per i postumi di una frattura alla gamba.\n\"Electricity and Magnetism\".\nNel 1965 fu autore di un importante manuale di fisica, dal titolo \"Electricity and Magnetism\", che si contraddistingueva per l'utilizzo di un approccio relativistico nell'esposizione della materia, un punto di vista inconsueto e innovativo per un testo di livello introduttivo. Il testo costituiva il secondo volume del \"Berkeley Physics Course\", un corso universitario di fisica pubblicato dalla Mcgraw-Hill College e destinato a essere tradotto in varie lingue, tra le quali l'italiano (AA.VV., \"La fisica di Berkeley\", Zanichelli Editore). Concepito nel clima della corsa allo spazio durante la guerra fredda, il corso si avvaleva di un contributo erogato dalla National Science Foundation a beneficio della Educational Services Incorporated. Per via di questo finanziamento federale, il manuale di Purcell (al pari dell'intera edizione 1965 del corso) \u00e8 caduto nel pubblico dominio. \nIl volume di Purcell ha poi conosciuto nuove edizioni commerciali, come volume singolo, in forma riveduta da David Morin, nella seconda delle quali fu realizzata, tra l'altro, la conversione dalle unit\u00e0 di misura gaussiane al Sistema Internazionale, che nel frattempo era divenuto pi\u00f9 diffuso. Una terza edizione dell'opera \u00e8 stata data nel 2013 (Cambridge University Press, ISBN 978-110-701402-2)."}
{"id": "849531", "revid": "175595", "url": "https://it.wikipedia.org/wiki?curid=849531", "title": "Kusanagi no Tsurugi", "text": ""}
{"id": "849532", "revid": "1705737", "url": "https://it.wikipedia.org/wiki?curid=849532", "title": "Pu Yi", "text": "Biografia.\nNel dicembre 1908, all'et\u00e0 di appena due anni e dieci mesi, Aisin Gioro Pu Yi fu scelto dall'imperatrice vedova Cixi e incoronato come successore dell'imperatore Guangxu, suo zio, carica che ricopr\u00ec per poco pi\u00f9 di tre anni, sino al febbraio 1912. Tuttavia, essendo minorenne, fu affiancato nel governo dal padre Zaifeng, il principe Chun, reggente fino al 1911. A seguito della rivoluzione Xinhai, guidata da Sun Yat-sen, il 12 febbraio 1912 fu fatto abdicare, consentendo la proclamazione della Repubblica di Cina; gli venne tuttavia concesso di risiedere in clausura con la corte nella Citt\u00e0 Proibita a Pechino, dove si trovava la sede imperiale, e di conservare alcune prerogative, incluso il titolo di imperatore. Qui ricevette una formazione di stampo occidentale grazie al suo precettore, il docente scozzese Reginald Fleming Johnston.\nNel luglio 1917, a seguito del tentativo di restaurare l'Impero, compiuto dal generale Zhang Xun durante la presidenza di Li Yuanhong, fu nuovamente posto sul trono, su cui rimase per\u00f2 nominalmente per appena dodici giorni. Il 21 ottobre 1922, appena sedicenne, spos\u00f2 la coetanea Gobulo Wan Rong, sorella del principe Gobulo Runqi, e prese come seconda moglie la dodicenne Erdet Wen Xiu, di origini mongole. Nel 1924, quando le truppe del Kuomintang occuparono Pechino, Pu Yi si rifugi\u00f2 insieme alle consorti, al fratello Pujie e al cognato Runqi in una residenza di famiglia appartenuta al padre, poi nella legazione nipponica di Pechino e infine trov\u00f2 riparo in quella di Tientsin.\nQuando i giapponesi nel 1931 invasero la Cina settentrionale occupando la Manciuria e cambiandone il nome in Manciuku\u00f2, offrirono il trono del nuovo Stato fantoccio a Pu Yi, in quanto ultimo discendente della dinastia Manci\u00f9 Qing, allo scopo di convincere le altre potenze che l'invasione era stata dettata dalla volont\u00e0 di liberarne il popolo. In quel frangente Wen Xiu chiese il divorzio, mentre Wan Rong segu\u00ec il marito. Stabilitisi a Changchun, Pu Yi, che si illudeva di poter restaurare il potere della dinastia Qing su tutta la Cina, divenne prima capo dello stato il 28 febbraio 1932 e poi, il 1\u00ba marzo 1934 formalmente imperatore col nome di K\u0101ngd\u00e9. Dopo la sconfitta militare del Giappone nella seconda guerra mondiale e l'invasione sovietica della Manciuria, Pu Yi fu costretto all'abdicazione, avvenuta il 15 agosto 1945, in seguito alla quale tent\u00f2 la fuga in Giappone, con l'intenzione di arrendersi agli Stati Uniti d'America, ma venne fermato e arrestato dall'Armata Rossa sulla pista dell'aeroporto di Shenyang il 17 agosto 1945, insieme al fratello e al cognato. L'imperatrice Wan Rong, invece, fu fatta prigioniera dalla guerriglia comunista cinese nel gennaio 1946 mentre tentava la fuga in Corea e, dopo essere stata deportata in diversi campi di prigionia, mor\u00ec circa sei mesi dopo per l'astinenza da oppio, da cui era dipendente da anni.\nPu Yi, fatto prigioniero dai sovietici e internato in una localit\u00e0 nei pressi di Chabarovsk, in URSS, il 16 agosto 1946 testimoni\u00f2 al processo di Tokyo. Consegnato ai cinesi il 31 luglio 1950, poco dopo la presa del potere da parte dei comunisti di Mao Zedong, fu internato in un istituto di rieducazione per criminali di guerra a Fushun, citt\u00e0 vicino a Shenyang, in Manciuria, uscendone riabilitato nel 1959.\nA seguito della scarcerazione, l'ex-imperatore della dinastia Qing visse a Pechino quale funzionario del comitato per la collezione e la classificazione del materiale storico e come giardiniere annesso al giardino botanico di Pechino. Si rispos\u00f2 il 30 aprile 1962 con Li Shuxian, un'infermiera. Pu Yi mor\u00ec di carcinoma della prostata e uremia all'ospedale Xiehe di Pechino il 17 ottobre 1967. Le sue ceneri vennero tumulate nel cimitero rivoluzionario di Babaoshan (a Pechino), per poi essere trasferite nel 1999 in un piccolo mausoleo nel complesso delle tombe Qing occidentali (\u6e05\u897f\u9675), nella provincia dell'Hebei."}
{"id": "849534", "revid": "767487", "url": "https://it.wikipedia.org/wiki?curid=849534", "title": "Royce da 5'9&quot;", "text": "\u00c8 famoso per le sue capacit\u00e0 nel freestyle, nel battling e nella \"storytelling\" nelle sue canzoni (cio\u00e8 il trattare di un tema attraverso il riferimento ad un episodio vissuto o in cui l'autore si inserisce).\n\u00c8 ricordato anche dal pubblico meno interessato alla scena underground per singoli fortunati come \"Boom\" e l'album \"Death is Certain\", oggi considerato un classico degli anni 2000.\nBiografia.\nRyan Montgomery, nato e cresciuto a Detroit, Michigan, si trasferisce ad Oak Park (Michigan) all'et\u00e0 di 10 anni, dove acquisir\u00e0 il soprannome \"Royce\". Comincia a rappare a 18 anni con l'amico Jah da 5'9\". Sono i giocatori di basket pi\u00f9 bassi della loro squadra, misurando entrambi appena 5 piedi e 9 pollici(circa un metro e 75 centimetri).\n\"Rock City\".\nRoyce firma il suo primo contratto discografico nel 1998 per la Tommy Boy Records. Lascia l'etichetta dopo poco tempo, causa differenze di lavorazione e idee, e firma per la Game Recordings, un'etichetta indipendente che lo aiuta a contattare la Columbia Records. La Columbia rimanda continuamente la pubblicazione del primo disco di Royce, \"Rock City\", che nel frattempo finisce su Internet. Royce abbandona anche questa label, proprio mentre esce nei negozi di dischi \"Rock City\". Il disco viene ripubblicato sotto Koch / Game Recordings come \"Rock City (Version 2.0)\". Nei riconoscimenti Eminem viene accreditato come produttore esecutivo nonostante compaia solo nella traccia \"Rock City (singolo Royce da 5'9\")\". Affinch\u00e9 il disco ottenga la necessaria attenzione Royce realizza \"\"Boom\", singolo underground prodotto da DJ Premier.\nGTA III.\nLa Rockstar Games commissiona la colonna sonora rap del gioco \"Grand Theft Auto III\" alla Game Recordings. Diversi artisti dell'etichetta, tra cui Sean Price, Black Rob, JoJo Pellegrino e lo stesso Royce compaiono nella scaletta della stazione radio \"Game FM\"\" con brani inediti e non.\nDa citare \"I'm The King\", prodotta dal noto Alchemist.\nVerso la fine degli anni novanta Royce forma una crew chiamata D-Elite nella quale militano Tre'Little, Billy Nix, Jah da 5'9\" (conosciuto anche come June), Cut Throat e Cha Cha, unico elemento femminile del gruppo. La D-Elite compare al completo nella versione originale dell'album \"\"Rock City\", nella traccia \"D-Elite pt. 2\"\".\nBad Meets Evil.\nRoyce da 5'9\" reincontra Eminem ad un concerto di Usher. Il rapper bianco sta vendendo copie del suo \"\"The Slim Shady EP\" quando si incontrano. I due formano i Bad Meets Evil, con Royce nella parte del Cattivo (\"Bad\") ed Eminem in quella del Malvagio (\"Evil\"). Il gruppo ha registrato solo poche tracce a causa del deterioramento del rapporto tra i due, sfociato in faida.\nUno dei componenti dei D12, Bizarre, coinvolge l'intero gruppo in una faida ai danni di Royce, che rompe i rapporti con Eminem e Proof.\nAnni 2000.\nDopo aver realizzato, nel 2005, \"Independent's Day\", Royce lavora con grandi nomi del panorama rap statunitense. Segue i Mobb Deep in tour, scrive una canzone per \"Press Play\"\", disco del 2006 di P. Diddy e promuove la sua nuova crew / etichetta indipendente, \"The M.I.C.\" (acronimo per Make It Count).\nAlla fine del 2006, diverse etichette si contendono Royce, tra le quali la Bad Boy Records di Diddy e la The Jones Experience, fondata dal rapper Nas.\nPrigione.\nRoyce da 5'9\" viene arrestato il 21 settembre 2006 con l'accusa di guida in stato d'ebbrezza. La Contea di Oakland lo condanna ad un anno di prigionia nell'Oakland County Jail, Pontiac, Michigan. Comunque, il 9 gennaio 2007, Royce viene rilasciato per poter pubblicare un nuovo progetto..\nNel 2009 esce Street Hop, quarto album da solista. Nell'album \u00e8 presente anche Busta Rhymes, in featuring nel brano Dinner Time, e Dj Premier come producer del brano Something 2 ride 2, cantato anche da Phonte.\nAnni 10.\nDopo l'uscita dell'album , nuovamente in collaborazione con Eminem (Bad Meets Evil), Royce ha iniziato a lavorare ad un progetto per un nuovo album. Il nuovo album \u00e8 uscito l'8 agosto 2011 e il titolo \u00e8 stato Success Is Certain.\nIn quel periodo Royce ha continuato a produrre soprattutto con il proprio gruppo, Slaughterhouse.\nNell'estate 2014 partecipa al brano The Imperial, in cui \u00e8 affiancato da Action Bronson, Black Thought e Statik Selektah.\nSuccessivamente riapre una collaborazione con Dj Premier, che sfocia nel duo rap PRhyme.\nIl 26 febbraio annuncia sulla propria pagina Facebook l'uscita del nuovo album studio, Layers, prevista per il 15 aprile 2016. I brani saranno prodotti da Royce da 59 e Danaun Porter, ex membro dei D12.\nTecnica.\nCaratteristica principale dell'MC \u00e8 la strutturazione dei versi - spesso due o pi\u00f9 barre contengono rime, cadenze ed assonanze pressoch\u00e9 uguali. Royce si distingue anche per la sua capacit\u00e0 nel descrivere situazioni usando un linguaggio semplice e di facile comprensione. \u00c8 anche molto nota la sua abilit\u00e0 nel freestyle.\nFaide.\nDr. Dre.\nVerso il 1998, Eminem chiama Royce per una sua collaborazione su \"\"2001\", disco di Dr. Dre, come ghostwriter. Contribuisce a realizzare tracce come \"The Message\" e la versione originale di \"Xxplosive\", allora \"The Way I Be Pimpin\". Mentre \u00e8 al lavoro su \"2001\", Royce registra pezzi per un nuovo disco. Ci\u00f2 lascia intendere che abbia firmato un contratto per la Aftermath Entertainment. I rapporti con Dre si spezzano quando il manager di Royce, Kino Childrey, riferisce ad un giornalista il compito del rapper. Quando Royce si rifiuta di contraddire Kino, amico di lunga data, Dre lo elimina dal progetto e riscrive \"Xxplosive\". Nonostante \"The Message\" sia finita su \"2001\"\", Royce da 5'9\" non \u00e8 mai stato pagato per la scrittura del testo.\nShady Records.\nNel 2002, Royce contatta Eminem per chiedergli un contratto con la Shady Records. Occupato con le riprese del film \"\"8 Mile\", Eminem non ci fa quasi caso, ma una settimana dopo accoglie 50 Cent nella scuderia. Royce non batte ciglio e accetta di partecipare all'Anger Management Tour con i D-Elite. Mentre sono in tour, i D12 offendono Royce per una barra scritta durante i concerti:\nUna serie di equivoci porta Eminem e Royce a non parlarsi pi\u00f9 e ad un'inevitabile \"beef\" tra la D-Elite Crew e i D12. Cominciano cos\u00ec a circolare canzoni cariche di insulti e autocelebrazione, trasmesse correntemente dalle radio di Detroit. I D12 registrano \"Smack Down\" (sul beat DI \"Back Down\", 50 Cent) e \"Many Men\" (sul beat di \"Many Men\", 50 Cent, e questa volta l'unico a prendersela con Royce \u00e8 proprio Proof).\nRoyce risponde con \"Shit on U\" (sul beat di \"Shit on You\", D12), diretta a Bizarre, \"We Ridin' \", \"Death Day\" (sul beat di \"In Da Club\", 50 Cent) e \"Malcom X\", forse la pi\u00f9 violenta e famosa di tutte (sul beat di \"Bang Bang\", Capone-N-Noreaga).\nNel 2003, si chiude la rivalit\u00e0 tra Royce e Proof, in un confronto per le strade di Detroit. I due, supportati dai rispettivi gruppi, si scambiano insulti e arrivano anche alle armi da fuoco. La polizia li arresta e, una volta incarcerati, si chiariscono.\nAltri.\nRoyce ha avuto un piccolo scontro con i Ruff Ryders sulla barra \"Royce, Reef, Double R\", e il gruppo anni settanta Rose Royce lo ha accusato di aver rubato il nome. Royce ha infine avuto alcuni problemi con il famoso produttore Kanye West riguardo ad una canzone, \"Heartbeat\"\", prodotta proprio da West. Kanye sostiene che Royce non lo ha mai pagato e gli acquirenti originali della produzione hanno poi rifiutato di comprarla. Dopo il disguido, West ha dichiarato di non voler lavorare mai pi\u00f9 con Royce.\nNel 2008 Ryan attacca nuovamente Kanye West in \"Shot Down\" parodiando la recente hit del rapper di Chicago in \"Love Lockdown\"."}
{"id": "849538", "revid": "83549", "url": "https://it.wikipedia.org/wiki?curid=849538", "title": "Tricapitolino", "text": ""}
{"id": "849539", "revid": "2519", "url": "https://it.wikipedia.org/wiki?curid=849539", "title": "Modalen", "text": "Modalen \u00e8 un comune norvegese della contea di Vestland."}
{"id": "849540", "revid": "797259", "url": "https://it.wikipedia.org/wiki?curid=849540", "title": "Pilo", "text": "Pilo di Messenia () era una citt\u00e0 greca del Peloponneso. \nPi\u00f9 volte citata nei poemi omerici quale patria di Neleo e del figlio Nestore, rimasta per lungo tempo non identificata e riconosciuta con molta probabilit\u00e0 solo in alcuni scavi del 1955-1958 ad Epan\u00f2 Englianos, localit\u00e0 della Messenia occidentale, a 18\u00a0km dalla citt\u00e0 odierna di Navarino.\nStoria.\nFu conquistata dagli Ateniesi nel 425 a.C. sotto la guida di Demostene.\nDescrizione.\nSulla sommit\u00e0 di una collina sono infatti stati scoperti resti di due palazzi del periodo miceneo.\nAlla prima impressione il palazzo non sembra cos\u00ec imponente come quelli di Micene o di Tirinto, perch\u00e9 non \u00e8 protetto da mura ciclopiche; l'intero complesso (5600\u00a0m\u00b2) non ha infatti opere murarie di difesa. \nL'ubicazione del palazzo di Nestore era gi\u00e0 controversa nell'antichit\u00e0: ne parlano Omero, Strabone e Pausania e lo pongono in localit\u00e0 diverse.\nPilo, Tirinto, Micene e Lacedemone, le quattro citt\u00e0 pi\u00f9 importanti del Peloponneso all'epoca micenea parteciparono alla guerra di Troia; Pilo era guidata dal vecchio e saggio re Nestore che insieme ad Agamennone chiamarono tutti i re greci per la conquista della rocca di Troia. Nestore invi\u00f2 a Troia circa 90 navi e secondo Omero Nestore fu tra i pochi a tornare in patria sano e salvo. \nAlcune parti del palazzo verso sud-ovest sono visitabili; vi si trova un vestibolo che d\u00e0 accesso ad una grande sala. Il nucleo principale \u00e8 quello centrale, dove una serie di tre atrii monumentali porta al m\u00e9garon, la sala del trono si allineano ambienti destinati a magazzini, dispense, abitazioni e, nella parte anteriore, il famoso archivio composto di mille tavolette scritto in lineare B. \nLa parte del palazzo verso nord-est appare costituita dai resti di un'officina per riparazioni e di un'armeria.\nIl settore di sud-est costituisce l\"'appartamento della regina\", con un \"megaron\" riccamente decorato e comprende anche una stanza da bagno.\nIl pavimento di stucco era composto da motivi decorativi, quali un polpo di fronte al trono nella sala omonima.\nNel magazzino del vino sono state rinvenute giare e cretule.\nNella zona sono state portate alla luce numerose tombe a tholos, tra cui la \"Grave Circle\" situata a 150 metri a sud dal palazzo.\nGli scavi.\nNel 1939, Carl Blegen, professore all\u2019universit\u00e0 di Cincinnati, avvi\u00f2 insieme allo studioso greco dott. Kourouniotis una serie di scavi presso la localit\u00e0 messenica di Epano Englianos con lo scopo di rinvenire l\u2019antica Pilo, la cui ubicazione era motivo di dibattito fin dall'antichit\u00e0. Il primo giorno di scavo Blegen, aiutato da un solo studente, rinvenne i primi reperti, e per la fine della prima stagione di lavoro vennero riportate alla luce seicento tavolette d\u2019argilla recanti scritte in Lineare B, insieme ad altri resti archeologici.\nTuttavia, con lo scoppio della Seconda guerra mondiale gli scavi vennero interrotti, per essere ripresi solo nel 1952. Nelle nuove campagne di scavo partecip\u00f2 anche Spyrid\u014dn Marinatos, che vi lavor\u00f2 fino al 1965. Blegen, invece, si ritir\u00f2 nel 1964.\n&lt;br&gt;\nSono stati portati alla luce due palazzi che cronologicamente coincidono con le tradizioni leggendarie legate all'affermazione prima di Neleo e successivamente del figlio Nestore.\nSono stati ritrovati resti antichissimi, anteriori al 1300 a.C., un palazzo databile al 1280 a.C. ed un successivo palazzo databile al 1250 a.C., distrutto nel 1200 a.C.-1190 a.C.\nCuriosit\u00e0.\nLa caverna delle stalattiti situata presso l'acropoli \u00e8 stata identificata con la grotta in cui, secondo una leggenda, Ermes nascose i buoi rubati ad Apollo."}
{"id": "849541", "revid": "547034", "url": "https://it.wikipedia.org/wiki?curid=849541", "title": "Pupario", "text": "Il pupario \u00e8 un involucro protettivo all'interno del quale si svolge la metamorfosi di alcuni Insetti Endopterigoti allo stadio di pupa. A differenza del bozzolo, involucro costruito all'uopo con l'emissione e la tessitura di fili sericei, il pupario \u00e8 realizzato con la trasformazione pi\u00f9 o meno profonda di materiali di varia natura, non necessariamente prodotti dall'insetto.\nFunzioni.\nLa pupa \u00e8 uno stadio giovanile quiescente, nel corso della quale la struttura morfologica e anatomica dell'insetto subisce radicali trasformazioni. In questa fase l'insetto non si nutre ed \u00e8 immobile, pertanto \u00e8 facilmente esposto e vulnerabile a qualsiasi condizione ambientale avversa. Non potendo ripararsi al mutare delle condizioni ambientali, molti insetti hanno pertanto sviluppato meccanismi di protezione soprattutto dall'evaporazione. Questo comportamento si riscontra in molti Lepidotteri, con la costruzione del bozzolo, e in molti Ditteri con la costruzione di un pupario.\nDitteri.\nNella sua forma pi\u00f9 conosciuta, il pupario \u00e8 presente nei Ditteri Brachiceri Ciclorrafi e deriva dalla trasformazione biochimica dell'exuvia della larva matura. La trasformazione si manifesta con un cambiamento di colore, l'indurimento e l'assunzione di una forma specifica. La forma \u00e8 quella di un barilotto o di un ellissoide, in generale allungato e arrotondato ai margini.\nLo sfarfallamento ha luogo in corrispondenza di uno dei poli attraverso un'apertura circolare o ellittica pi\u00f9 o meno regolare. Negli Schizofori questa apertura \u00e8 regolare ed \u00e8 realizzata per mezzo di una pressione interna causata dal rigonfiamento di una vescicola frontale dell'adulto detta \"ptilinum\"."}
{"id": "849542", "revid": "1186766", "url": "https://it.wikipedia.org/wiki?curid=849542", "title": "Odda", "text": "Odda \u00e8 una localit\u00e0 ed ex comune norvegese della contea di Hordaland. Dal 1\u00ba gennaio 2020 fa parte del comune di Ullensvang, nella neoistituita contea di Vestland.\nIl centro abitato \u00e8 situato nell'estremo pi\u00f9 interno del S\u00f8rfjorden, un fiordo laterale dello Hardangerfjorden.\nVillaggi.\nSkare (o Skarde) \u00e8 un villaggio nei pressi di Odda con una popolazione di poco pi\u00f9 di 300 abitanti."}
{"id": "849544", "revid": "713168", "url": "https://it.wikipedia.org/wiki?curid=849544", "title": "Chiesa della Concezione al Chiatamone", "text": "La chiesa della Concezione al Chiatamone (o le Crocelle, come \u00e8 popolarmente chiamata) \u00e8 una chiesa d'origine seicentesca ubicata a Napoli, in via Chiatamone.\nStoria e descrizione.\nVenne eretta nel XVII secolo grazie alle donazioni dei cittadini ed in particolar mondo della nobildonna Giulia della Castella.\nNei successivi decenni la chiesa sub\u00ec rimaneggiamenti e espansioni, mentre nel XIX secolo, sotto il dominio francese, il convento fu soppresso e riaperto nel 1821.\nIl nome della chiesa deriva dal fatto che i frati che ci vivevano appartenevano all'ordine dei Crociferi.\nL'edificio presenta una facciata barocca di Bartolomeo Vecchione, articolata in basso per mezzo di lesene composite (tre per lato), mentre il secondo ordine \u00e8 scandito da paraste con al centro un finestone sormontato da una decorazione di stucco.\nNell'interno, a croce latina ed a navata unica con cappelle laterali e transetto, sono conservate tele di Paolo De Matteis (sepolto in questa chiesa), Nicola Malinconico e Antonio Sarnelli. Da segnalare anche un crocifisso di Giovanni Bernardino Azzolino e il monumento funebre di John Chetwode Eustace (di stampo neoclassico).\nLa chiesa \u00e8 aperta di rado."}
{"id": "849546", "revid": "256896", "url": "https://it.wikipedia.org/wiki?curid=849546", "title": "Caratteristiche tecniche della Lancia Aurelia berlina", "text": "Caratteristiche tecniche delle Lancia Aurelia berlina\nBerlina prima serie B10-B10S.\nLa B10, capostipite di tutte le Aurelia, viene presentata al Salone dell'automobile di Torino che si inaugura il 4 maggio 1950: secondo la stampa dell'epoca, la vettura pu\u00f2 essere consegnata (su specifica richiesta del cliente) con la guida a sinistra, in un periodo in cui lo standard era ancora dell'uso della guida a destra.\nA distanza di circa 1 anno, la vettura viene affiancata dalla versione B21, identica come carrozzeria ma munita di un motore da 2 litri pi\u00f9 potente. Altra piccola novit\u00e0 apparsa nella B21 \u00e8 la modifica agli indicatori di direzione, che non sono pi\u00f9 del tipo \"a freccia\" ma vengono sostituiti con le pi\u00f9 moderne ed efficaci luci lampeggianti: di l\u00ec a poco, la stessa miglioria viene estesa alle berline B10-B10S.\nPochissime altre le modifiche subite dalla B10/B10S nel corso della produzione.\nIn corso di produzione viene anche leggermente incrementato il valore del rapporto di compressione, che passa da 6,85:1 a 7,00:1\nNell'autunno del 1952, si registra una modifica alle calotte dei fanali anteriori, che migliora anche l'estetica.\nLa produzione termina alla fine del 1953, ma la commercializzazione prosegue sino ai primi mesi del 1954, cio\u00e8 fino a quando esce l'erede, la berlina seconda serie o tipo B12, che viene esposta come novit\u00e0 al Salone dell'automobile di Torino apertosi il 21 aprile 1954.\nLe B10 costruite sono in tutto 5.451, di cui appena 513 con guida a sinistra.\nBerlina prima serie B21-B21S.\nSotto la spinta delle sempre pi\u00f9 pressanti richieste di parecchi clienti (soprattutto dei gentlemen che intendono partecipare alle corse) ed in sintonia con l'orientamento della Lancia che sta per impegnarsi direttamente nelle competizioni, ecco che al Salone di Torino del 1951, quindi dopo circa un anno di produzione e in concomitanza con l'uscita del coup\u00e9 B20, per la berlina Aurelia viene proposto, in alternativa al pacifico motore da 1,8 litri, uno pi\u00f9 potente da 2 litri con 69,5 CV di potenza. Le prestazioni velocistiche di questa berlina (denominata B21) naturalmente migliorano (la velocit\u00e0 massima, per esempio, passa da 135 a 145\u00a0km/h).\nLa carrozzeria \u00e8 quella della B10, anche se si notano i nuovi indicatori di direzione (a luce lampeggiante anzich\u00e9 a freccia), che peraltro di l\u00ec a poco saranno adottati anche dalla B10.\nQueste le caratteristiche che differenziano la B21 dalla B10:&lt;br&gt;\na) cilindrata di cm\u00b3 1990,97 (alesaggio mm 72 e corsa mm 81,5) anzich\u00e9 cmc 1754,90 (mm 70x76)&lt;br&gt;\nb) rapporto di compressione 7,8:1, anzich\u00e9 7,0:1&lt;br&gt;\nc) potenza massima HP 69,5 a 4500 giri/minuto (anzich\u00e9 56 HP a 4000 giri) &lt;br&gt;\nd) regime massimo possibile:4.800 giri/minuto (anzich\u00e9 4.700) &lt;br&gt;\ne) coppia motrice massima Kgm. 13 a 2.500-3.000 giri/minuto (anzich\u00e9 10,8 allo stesso regime) &lt;br&gt;\nf) peso del motore Kg 150 (anzich\u00e9 145) &lt;br&gt;\ng) lievi differenze nelle misure dei diffusori del carburatore (che \u00e8 il medesimo della B10, cio\u00e8 il Solex 30AAI) &lt;br&gt;\nh) rapporto finale di riduzione 10/47 (4,70:1) anzich\u00e9 9/44 (4,889:1) &lt;br&gt;\ni) peso a vuoto della vettura Kg 1.110 (anzich\u00e9 1.080) &lt;br&gt;\nj) velocit\u00e0 massima Km/h 145 (anzich\u00e9 135) &lt;br&gt;\nk) velocit\u00e0 massime (in Km/h) nelle diverse marce: I=43 (anzich\u00e9 40,5); II=67 (anzich\u00e9 63); III=99 (anzich\u00e9 93); Retromarcia=34 (anzich\u00e9 32) &lt;br&gt;\nl) pendenze massime superabili nelle varie marce: in I=32% (anzich\u00e9 28%); II=21%(anzich\u00e9 18%); III=11,5% (anzich\u00e9 10%); IV=7% (anzich\u00e9 6%); Retromarcia=40% (anzich\u00e9 35%)&lt;br&gt;\nm) consumo (secondo le norme CUNA) litri 11,5 ogni 100\u00a0km (anzich\u00e9 10,5)&lt;br&gt;\nn) prezzo in Italia, al debutto - aprile 1951 - Lire 2.300.000 (anzich\u00e9 2.038.000)\nPochissime le variazioni apportate alle B21 nei tre anni di commercializzazione (da aprile 1951 a marzo 1954): una diversa regolazione dell'anticipo dell'accensione (a partire dalla B21 con motore 1238) e poi, dall'autunno 1952, la modifica alla forma dei fanali anteriori, comune a tutte le berline Aurelia.\nAnche nel caso della B21, le vetture consegnate con la guida a sinistra rappresentano una evidente minoranza (appena 530 su un totale di 3.780 unit\u00e0).\nBerlina prima serie \"lunga\" B15-B15S.\nAl Salone di Torino dell'aprile 1952, la Lancia espone, quale novit\u00e0, la Aurelia B15, ovvero la versione \"limousine-ministeriale\" (cos\u00ec definita dalla terminologia in uso) a 6-7 posti: si tratta, in sostanza, di una versione allungata (e quindi munita di una terza luce laterale) della normale berlina, creata in funzione di un utilizzo di rappresentanza oppure per noleggio da rimessa. L'allungamento \u00e8 di 39 centimetri: il passo \u00e8 di cm 325 (anzich\u00e9 286) e la lunghezza totale della vettura \u00e8 di 481\u00a0cm (anzich\u00e9 442). Anche le carreggiate hanno dimensioni lievemente maggiori.\nL'abitacolo, che presenta un divisorio tra i posti anteriori e quelli retrostanti, \u00e8 molto ampio e contempla la presenza di strapuntini installati \"fronte-marcia\" tra il divisorio e il divano posteriore, cosa che consente di incrementare il numero di passeggeri trasportabili (il limite massimo previsto \u00e8 di 7 posti, conducente incluso). La linea della vettura ricalca quella della \"B21\" ma risulta meno armoniosa. La produzione si arresta nel giugno del '53 dopo la realizzazione di appena 81 esemplari, un numero esiguo ma del resto prevedibile vista la particolare destinazione d'uso della vettura.\nLa costruzione della B15 \u00e8 affidata alla Bertone, specializzata da anni in questo tipo di trasformazioni. Sar\u00e0 questa l'ultima vettura realizzata dal carrozziere per la casa torinese per oltre un ventennio (fino alla Stratos degli anni settanta) perch\u00e9 i rapporti tra le due societ\u00e0 si incrinano per via della decisione della Lancia di commercializzare in prima persona il modello, relegando la Bertone al ruolo di mera esecutrice.\nDal punto di vista meccanico, la B15 adotta il motore di 1991\u00a0cm\u00b3 della B21 depotenziato, cosa che limita le prestazioni della vettura (la velocit\u00e0 massima si riduce a 133\u00a0km/h). Naturalmente gli pneumatici sono di maggiori dimensioni e la vettura ha un peso superiore (140\u00a0kg in pi\u00f9) a quello della B21.\nQueste le caratteristiche che differenziano la B15 dalla B21:&lt;br&gt;\na) rapporto di compressione: 7,00:1 (invece di 7,80:1)&lt;br&gt;\nb) potenza massima: HP 65 a 4000 giri/minuto (invece di 69,5 a 4500 giri)&lt;br&gt;\nc) coppia motrice massima: Kgm 12 a 2500-3000 giri/minuto (invece di Kgm 13, allo stesso regime)&lt;br&gt;\nd) regolazione del carburatore (\u00e8 quella prevista per la B10)&lt;br&gt;\ne) passo: cm 325 (anzich\u00e9 286)&lt;br&gt;\nf) carreggiate anteriore e posteriore: cm 129,7 e cm 132,6 rispettivamente (anzich\u00e9 cm 128 e 130)&lt;br&gt;\ng) rapporto di riduzione al ponte: 9/47 , pari a 5,222:1 (anzich\u00e9 10/47, pari a 4,700:1)&lt;br&gt;\nh) diametro di sterzata: mt 12,20 (anzich\u00e9 10,70)&lt;br&gt;\ni) diametro tamburi freni anteriori: cm 30 (anzich\u00e9 cm 28)&lt;br&gt;\nj) larghezza guarnizioni freni: cm 7 (anzich\u00e9 cm 6)&lt;br&gt;\nk) superficie frenante totale: cm2 1.700 (anzich\u00e9 1.400)&lt;br&gt;\nl) lunghezza : cm 481 (anzich\u00e9 442) larghezza: cm 159,5 (anzich\u00e9 156)&lt;br&gt;\nm) altezza: cm 155,5 (anzich\u00e9 150)&lt;br&gt;\nn) altezza minima da terra: cm 16 (anzich\u00e9 cm 15)&lt;br&gt;\no) peso a vuoto: Kg 1250(anzich\u00e9 1110)&lt;br&gt;\np) velocit\u00e0 massima: 133\u00a0km/h (anzich\u00e9 145)&lt;br&gt;\nq) consumo: medio (norme CUNA): litri 12,5 ogni 100\u00a0km (anzich\u00e9 litri 11.5 ogni 100\u00a0km)&lt;br&gt;\nr) pendenza massima superabile in I marcia: 29% (anzich\u00e9 32%)&lt;br&gt;\ns) misura cerchi e pneumatici: 185x400 (anzich\u00e9 165x400)&lt;br&gt;\nt) numero dei posti: 6-7 (anzich\u00e9 5-6)&lt;br&gt;\nu) prezzo, nell'aprile 1953: Lire 2.690.000 (anzich\u00e9 2.190.000)\nBerlina prima serie B22-B22S.\nAl Salone dell'automobile di Parigi che si apre il 2 ottobre 1952 viene presentata una nuova versione della berlina Aurelia: la B22. Alla \"B10\" ed alla \"B21\" si aggiunge dunque questa nuova \"due litri\" (come la B21) notevolmente potenziata (90 CV a 5000 giri al minuto, nella versione di serie posta in commercio).\nAlla creazione di questo modello berlina d'intonazione sportiva si giunge sulla spinta dei successi sportivi ottenuti dalle Aurelia B20 e B21 nel 1951 e nei primi mesi del 1952, successi che per\u00f2 sono messi seriamente in pericolo dall'incombente rivale Alfa Romeo 1900, che appare agguerritissima specialmente nella sua ultima versione TI (Turismo Internazionale). Nata con intenti quasi agonistici, la B22 armonizza assai bene un corpo vettura sobrio ed elegante con un propulsore dalle prestazioni rilevanti (la velocit\u00e0 massima supera i 160\u00a0km all'ora). La carriera agonistica della B22, che sembra potersi opporre con una certa efficacia all'Alfa Romeo, si interrompe per\u00f2 nel 1953, quando sorge una diatriba con la Casa milanese e con la Commissione Sportiva Automobilistica Italiana (CSAI) a proposito della validit\u00e0 di omologazione: per qualche mese, la CSAI inibisce sia alla B22 della Lancia che alla TI dell'Alfa la partecipazione alle gare nella categoria Turismo e, alla fine, Gianni Lancia decide di sospendere la partecipazione diretta della Casa alle corse di questa categoria e, forse per tagliare la testa al toro, nel 1954 presenta la seconda serie dell'Aurelia, unificata, meno sportiva e, soprattutto, munita di un motore di quasi 2300\u00a0cm\u00b3 che di fatto preclude alla vettura la partecipazione alle gare di velocit\u00e0.\nIl successo della B22 \u00e8 immediato ed il migliaio di esemplari messi in cantiere (minimo necessario per ottenere l'omologazione nella categoria Turismo) vengono assorbiti dal mercato senza problemi. Tecnicamente parlando, questa nuova berlina ad alte prestazioni differisce dalla B21 quasi esclusivamente per il motore, che presenta una nuova forma delle camere di combustione, un diverso profilo dell'albero a camme, valvole di maggior sezione, collettori di aspirazione e di scarico di nuovo disegno. Anche il carburatore \u00e8 del tutto nuovo. Le maggiori prestazioni velocistiche hanno poi indotto la Casa ad accrescere la potenza frenante: per questo motivo i tamburi dei freni anteriori e le guarnizioni hanno dimensioni maggiorate.\nLa B22 rimane nei listini Lancia appena 18 mesi (da ottobre 1952 a marzo 1953) ed esce gi\u00e0 con i segnalatori di direzione a luce lampeggiante e con i fanali anteriori ridisegnati: in corso di produzione, quindi, non si registrano variazioni di sorta.\nQueste le caratteristiche che differenziano la B22 dalla B21:&lt;br&gt;\na) potenza massima: 90 HP a 5.000 giri/minuto (anzich\u00e9 69,5 HP a 4500 giri)&lt;br&gt;\nb) coppia motrice massima: Kgm. 14 a 3500-4000 giri/minuto (anzich\u00e9 Kgm. 13 a 2500-3000 giri)&lt;br&gt;\nc) distribuzione: diversa regolazione&lt;br&gt;\nd) carburatore: Weber 40DCF5 doppio corpo (anzich\u00e9 Solex 30AAI doppio corpo)&lt;br&gt;\ne) accensione: diversa regolazione dell'anticipo&lt;br&gt;\nf) bobina d'accensione: tipo S53C (anzich\u00e9 S53B)&lt;br&gt;\ng) dinamo: con regolatore staccato&lt;br&gt;\nh) rapporto di riduzione al ponte: 9/40 , pari a 4,444:1 (anzich\u00e9 10/47, pari a 4,700:1)&lt;br&gt;\ni) tamburi freni anteriori: diametro cm 30 (anzich\u00e9 cm 28)&lt;br&gt;\nj) larghezza guarnizioni freni anteriori: cm 7 (anzich\u00e9 cm 6)&lt;br&gt;\nk) superficie frenante complessiva: cm2 1700 (anzich\u00e9 cm2 1400)&lt;br&gt;\nl) gomme: 165x400 speciali, cio\u00e8 Michelin \"X\" oppure Pirelli Cinturato (anzich\u00e9 165x400 normali)&lt;br&gt;\nm) velocit\u00e0 massima: 160\u00a0km/h (anzich\u00e9 145\u00a0km/h)&lt;br&gt;\nn) consumo: litri 11,8 ogni 100\u00a0km (anzich\u00e9 litri 11,5 ogni 100\u00a0km)&lt;br&gt;\no) prezzo: nell'aprile 1953, Lire 2.310.000 (anzich\u00e9 2.190.000)\nBerlina seconda serie B12-B12S.\nIl 1953 \u00e8 un anno cruciale per la Lancia, che si getta a capofitto nel campo delle competizioni: le rinnovate coup\u00e9 B20 si affermano quasi ovunque, i modelli sport creati per le gare su lunga distanza colgono successi in serie e \"rischiano\" di aggiudicarsi il Campionato del Mondo di quella categoria, mentre \u00e8 addirittura imminente l'uscita di una monoposto di Formula Uno (che vedr\u00e0 la luce nel 1954). Qualche problema giunge invece dalle berline, cui tra l'altro vengono imputate manchevolezze di finitura e, in generale, una costruzione poco accurata che scontenta i \"lancisti\". La carriera agonistica della B22, che sembrava potersi opporre con una certa efficacia all'Alfa Romeo, si interrompe nel 1953, e viene varato il lancio di una nuova serie della berlina Aurelia (la seconda serie), che, abbandonata ogni velleit\u00e0 agonistica, si caratterizza soprattutto per il comfort e per la accuratezza di finitura.\nAlla fine del 1953 cessa la produzione delle Aurelia berlina (e degli autotelai) da 1,8 e da 2 litri, nei primi mesi del 1954 sulla stampa specializzata viene preannunciata la nuova serie (la stessa Casa torinese fa pubblicare inserzioni in tal senso) e finalmente, al Salone dell'automobile di Torino inaugurato il 21 aprile 1954, vede la luce questa nuova berlina (designazione di fabbrica B12), che viene prodotta in un'unica versione.\nIl primo dato che salta agli occhi \u00e8 l'incremento della cilindrata oltre la soglia dei due litri (esattamente 2266,37\u00a0cm\u00b3) che implica automaticamente l'impossibilit\u00e0 di prendere parte alle gare, visto e considerato che la classe di cilindrata entro cui eventualmente competere con la rivale Alfa Romeo \u00e8 quella il cui limite \u00e8 fissato nei 2000 centimetri cubici. \u00c8 comunque la classe stessa della nuova vettura, che pesa anche un quintale e mezzo in pi\u00f9, ad indicare senza ombra di dubbio quale sia la effettiva destinazione del veicolo.\nOltre che per l'innalzamento della cilindrata (la potenza \u00e8 per\u00f2 inferiore a quella del \"due litri\" della B22, 87 HP contro 90) il motore della \"seconda serie\" presenta una nuova fusione del blocco cilindri, nuovi supporti dell'albero motore Vandervell a guscio sottile (anzich\u00e9 in metallo bianco) e un nuovo filtro dell'olio. Una curiosit\u00e0: viene abolita l'apertura anteriore per la manovella della messa in moto d'emergenza. La B12 si caratterizza anche per una nuova sospensione posteriore (ora del tipo De-Dion, ovvero a ruote semi indipendenti) e per una linea che, pur conservando l'armonia e la pulizia della precedente, \u00e8 volutamente pi\u00f9 imponente (alcuni lamierati sono per l'appunto ridisegnati) ed \u00e8 ravvivata da un frontale con una nuova fanaleria (che comprende ora gli antinebbia) e da una coda in cui il profilo del bagagliaio \u00e8 pi\u00f9 pronunciato (il vano bagagli \u00e8 pi\u00f9 ampio, con la ruota di scorta in posizione verticale). Ma i particolari che fanno di questa seconda serie, che \u00e8 anche la berlina italiana di maggior cilindrata di quel periodo, una vera e propria \"ammiraglia\" sono innumerevoli: si va dai vetri azzurrati al fanalino per la retromarcia, dallo spruzzatore lavacristallo alla ruota di scorta ricoperta da una custodia protettiva (per impedire che la ruota venga a contatto con i bagagli). E ancora: deflettori ai vetri anteriori, lunotto ampliato, nuovo elegante volante nero, nuovo cruscotto e nuova strumentazione, poggiabraccia retrattile inserito al centro del sedile anteriore, nuovi e pi\u00f9 robusti paraurti in ottone cromato, bordini sui passaruota.\nTravolta dalle vicende che travagliano la Casa torinese nel 1955 culminate nell'abbandono di Gianni Lancia, questa pur apprezzabile berlina-ammiraglia, viene costruita in appena 2.400 unit\u00e0 nel biennio 1954-55: non male le vendite all'estero di questo modello, che, malgrado un prezzo di vendita come sempre molto superiore rispetto a quelli praticati dalla concorrenza, hanno sfiorato il 20% della produzione. La B12 ha dunque vita breve, un biennio (1954/55), dopodich\u00e9 la nuova propriet\u00e0 Lancia, che mantiene in vita la coup\u00e9 B20 e la spyder B24, decreta invece la fine della berlina Aurelia.\nNei due anni di produzione, non risulta che alla B12 siano state apportate modifiche di un certo rilievo.\nDa segnalare il fatto che le richieste per la \"guida a sinistra\" cominciano a farsi sentire tanto che delle 2.400 unit\u00e0 costruite, pi\u00f9 del 40% (1020 pezzi) hanno il volante posizionato in quella posizione.\nLa berlina B12, dunque, viene prodotta fino al gennaio 1956 e rimane nei listini (evidentemente per lo smaltimento delle scorte) fino all'aprile del 1957. Poi sar\u00e0 la volta della Lancia Flaminia, il cui prototipo, uscito nel 1956, avr\u00e0 una carrozzeria ispirata chiaramente a quella realizzata l'anno prima dalla Pininfarina (\"Florida a 4 porte\" ) su un autotelaio Aurelia B56 da 2,3 litri .\nQueste, in dettaglio, le differenze tra la B12 ed il suo vero modello predecessore, che non pu\u00f2 essere considerato il B22 \u2013 che \u00e8 un prodotto quasi da corsa \u2013 ma il pi\u00f9 tranquillo B21: &lt;br&gt;\na) cilindrata di cm\u00b3 2266,37 , con alesaggio mm 75 e corsa di mm 85,5 (anzich\u00e9 cmc 1990,97 con alesaggio di mm 72 e corsa di mm 81,5)&lt;br&gt;\nb) supporti dell'albero motore a guscio sottile (anzich\u00e9 in bronzo) &lt;br&gt;\nc) peso del motore Kg 155 (anzich\u00e9 150) &lt;br&gt;\nd) rapporto di compressione 7,40:1 (anzich\u00e9 7,80:1) &lt;br&gt;\ne) potenza massima: 87 HP a 4.300 giri/minuto (anzich\u00e9 69,5 HP a 4.500 giri) &lt;br&gt;\nf) coppia motrice massima: Kgm 16 a 2500-3000 giri (anzich\u00e9 13 kgm.a 2500-3000 giri) &lt;br&gt;\ng) nuovo filtro dell'olio Carello, tipo FRAM&lt;br&gt;\nh) capacit\u00e0 coppa dell'olio: Kg 4, pi\u00f9 filtri e tubazioni (anzich\u00e9 Kg. 4,5-5,0 pi\u00f9 filtri e tubazioni) &lt;br&gt;\ni) distributore d'accensione Marelli S53C (anzich\u00e9 S53B) &lt;br&gt;\nj) accensione: anticipo fisso 10\u00b0 (anzich\u00e9 8\u00b0), anticipo automatico 36\u00b0 (anzich\u00e9 34\u00b0)&lt;br&gt;\nk) candele Marelli CW 200 B (anzich\u00e9 CW 175 F) &lt;br&gt;\nl) apertura punta candele mm 0,5-0,6 (anzich\u00e9 0,6-0,7) &lt;br&gt;\nm) carburatore invertito doppio corpo Solex 35 PAAI (anzich\u00e9 Solex 30 AAI) &lt;br&gt;\nn) dinamo con regolatore staccato&lt;br&gt;\no) diverse potenze (Watt) delle lampade &lt;br&gt;\np) nuove luci fendinebbia e nuova luce retromarcia.&lt;br&gt;\nq) albero di trasmissione unico (anzich\u00e9 in due tronchi) &lt;br&gt;\nr) rapporto finale di riduzione: 11/49, pari a 4,454:1 (anzich\u00e9 10/47, pari a 4,700:1) &lt;br&gt;\ns) sospensione posteriore a ruote semindipendenti, tipo De Dion (anzich\u00e9 ruote indipendenti)\nt) ammortizzatori posteriori idraulici telescopici SABIF (anzich\u00e9 a braccio esterno, sistema Armstrong) &lt;br&gt;\nu) diametro tamburi freni anteriori cm 30 (anzich\u00e9 cm 28) &lt;br&gt;\nv) superficie totale frenante: cm2 1600 (anzich\u00e9 1400) &lt;br&gt;\nw) rapporto sterzo tra vite e ruota: 3/40 (anzich\u00e9 4/49) &lt;br&gt;\nx) giri volante per sterzata completa, da tutto a destra a tutto a sinistra: 4 giri (anzich\u00e9 3 e \u00be)&lt;br&gt;\nx) diametro volante cm 42,5 (anzich\u00e9 42,0) &lt;br&gt;\ny) diametro di sterzata: mt 11,00 (anzich\u00e9 10,70) &lt;br&gt;\nz) diverse pressioni di gonfiaggio degli pneumatici&lt;br&gt;\naa) passo cm 285 (anzich\u00e9 cm 286) &lt;br&gt;\nab) lunghezza cm 448,5 (anzich\u00e9 cm 442) &lt;br&gt;\nac) altezza vettura scarica cm 150,5 (anzich\u00e9 150,0) &lt;br&gt;\nad) sedile anteriore con appoggiabraccia centrale retrattile&lt;br&gt;\nae) lunotto di pi\u00f9 ampie dimensioni ma privo della tendina interna&lt;br&gt;\naf) adozione dei vetri azzurrati, con effetto catatermico&lt;br&gt;\nag) aggiunta di finestrini orientabili di aerazione (deflettori) alle porte anteriori&lt;br&gt;\nah) adozione del dispositivo per detergere il parabrezza&lt;br&gt;\nai) peso a vuoto in ordine di marcia e con una ruota di scorta, Kg 1200 circa (anzich\u00e9 1110) &lt;br&gt;\naj) peso in ordine di marcia, rifornita, Kg. 1250 circa (anzich\u00e9 1180) &lt;br&gt;\nak) capacit\u00e0 serbatoio carburante: litri 55, di cui 7 di riserva (anzich\u00e9 litri 60, di cui 6 di riserva)\nal) abolizione dell'asta graduata solidale col tappo serbatoio per la misurazione diretta della quantit\u00e0 carburante contenuta nel serbatoio&lt;br&gt;\nam) velocit\u00e0 massima, in IV marcia, 151\u00a0km/h (anzich\u00e9 145\u00a0km/h) &lt;br&gt;\nan) velocit\u00e0 massime in Km/h negli altri rapporti: I=45, II=70, II=103, RM=35 (per la B21, rispettivamente I=43, II=67, III=99, RM=34) &lt;br&gt;\nao) pendenze massime superabili nei diversi rapporti: I=36%, II=22%, III=13%, IV=7,5%, RM=44% (per la B21, rispettivamente: I=32%, II=21%, III=11,5%, IV=7%, RM=40%)&lt;br&gt;\nap) consumo (norme CUNA): litri 12 ogni 100\u00a0km (anzich\u00e9 litri 11,5 ogni 100\u00a0km) &lt;br&gt;\naq) potenza fiscale in Italia CV 25 (anzich\u00e9 23) &lt;br&gt;\nar) tassa di circolazione annua, in Italia, nel 1955, Lire 86.700 (la B21=Lire 76.500) &lt;br&gt;\nar) prezzo in Italia, nel 1954 = Lire 2.280.000 (la B21= Lire 2.190.000)"}
{"id": "849547", "revid": "88253", "url": "https://it.wikipedia.org/wiki?curid=849547", "title": "Royce Da 5'9&quot;", "text": ""}
{"id": "849548", "revid": "287204", "url": "https://it.wikipedia.org/wiki?curid=849548", "title": "Os (Hordaland)", "text": "Os \u00e8 un ex comune norvegese della contea di Hordaland. Dal 1\u00ba gennaio 2020 fa parte del comune di Bj\u00f8rnafjorden.\nIn questo paese vive e si allena la fondista Therese Johaug."}
{"id": "849552", "revid": "2519", "url": "https://it.wikipedia.org/wiki?curid=849552", "title": "Oster\u00f8y", "text": "Oster\u00f8y \u00e8 un comune norvegese della contea di Vestland.\n\u00c8 la citt\u00e0 in cui \u00e8 nato il calciatore ed allenatore Mons Ivar Mjelde."}
{"id": "849554", "revid": "287204", "url": "https://it.wikipedia.org/wiki?curid=849554", "title": "Osteroy", "text": ""}
{"id": "849558", "revid": "767487", "url": "https://it.wikipedia.org/wiki?curid=849558", "title": "Rad\u00f8y", "text": "Rad\u00f8y \u00e8 un ex comune norvegese della contea di Hordaland. Dal 1\u00ba gennaio 2020 fa parte del comune di Alver."}
{"id": "849559", "revid": "416175", "url": "https://it.wikipedia.org/wiki?curid=849559", "title": "Risultati sportivi della Lancia Aurelia", "text": "La Lancia Aurelia ha partecipato, con le varie versioni (le berline, le coup\u00e9 B20, le B20-Zagato, le B24) a molte competizioni automobilistiche fin dall'anno della sua prima presentazione, nel 1950 ottenendo parecchie affermazioni, anche a livello internazionale.\nIn campo nazionale, ha consentito a parecchi piloti di vincere almeno 8 Campionati Automobilistici Italiani, come risulta dalla tabella sotto-riportata.\nL'albo dei risultati \u00e8 ripartito in due parti: le gare \"importanti\" (di risonanza internazionale e/o su lunga distanza) definite \"Le grandi corse\" e le altre definite un po' genericamente come \"Le altre corse\" (non vengono comprese le gare di pura regolarit\u00e0, le gincane e tutte le prove in cui non sia previsto, neppure parzialmente, il fattore velocit\u00e0).\nLe grandi corse, dal 1950 al 1963.\nNell'elenco-gare \u00e8 stato specificato, per ciascuna gara e per ciascuna categoria (Turismo, Gran Turismo, Sport, ecc) e per ciascuna classe di cilindrata il migliore risultato conseguito tra coloro che disponevano di vetture Aurelia: molto spesso, altre vetture del medesimo modello si sono piazzate alle spalle di quella meglio classificata, ma di questi risultati c'\u00e8 traccia soltanto quando le prestazioni realizzate sono in qualche modo degne di essere menzionate.\nNota: l'abbreviazione \"N.D.\" significa che il dato non \u00e8 disponibile.\n1959.\nNel corso dell'anno 1959, non risultano partecipazioni di vetture Lancia Aurelia a grandi competizioni (gare di risonanza internazionale e/o su lunga distanza).\n1964.\nNessuna partecipazione di vetture Lancia Aurelia in competizioni di livello internazionale."}
{"id": "849562", "revid": "2519", "url": "https://it.wikipedia.org/wiki?curid=849562", "title": "Samnanger", "text": "Samnanger \u00e8 un comune norvegese della contea di Vestland. Il centro amministrativo del comune \u00e8 il villaggio di Tysse. Altri villaggi principali del comune sono Haga e \u00c5rland."}
{"id": "849566", "revid": "729019", "url": "https://it.wikipedia.org/wiki?curid=849566", "title": "Piede equino-varo-supinato", "text": "Il piede equino-varo-supinato \u00e8 una malformazione congenita in cui il piede \u00e8 piegato verso l'interno e il basso. In assenza di trattamento correttivo le persone affette danno l'impressione di camminare sulle caviglie o sulla parte esterna dei piedi. \u00c8 il caso pi\u00f9 frequente di piede torto congenito.\nEpidemiologia.\n\u00c8 la pi\u00f9 comune malformazione congenita, con un'incidenza di uno o due casi ogni 1000 nati vivi.\nCirca il 50% dei casi sono bilaterali e nella maggior parte dei casi non vi sono malformazioni aggiuntive.\nSi rileva anche una familiarit\u00e0, con incidenza significativamente maggiore quando pi\u00f9 membri della famiglia ne sono stati affetti. L'incidenza nei maschi \u00e8 maggiore che nelle femmine.\nEziologia.\nLe cause di questa malformazione non sono note. Secondo alcuni potrebbe a volte essere conseguenza di compressione intrauterina, eventualmente causata da oligoidramnios. Secondo altri potrebbe essere una malformazione genetica che si sviluppa nel primo trimestre di gestazione.\nTrattamento.\nIl metodo definito Ponseti attualmente \u00e8 il gold standard assoluto per il trattamento del piede equino-varo-supinato."}
{"id": "849568", "revid": "10188913", "url": "https://it.wikipedia.org/wiki?curid=849568", "title": "Mai Dire Gol", "text": ""}
{"id": "849570", "revid": "287204", "url": "https://it.wikipedia.org/wiki?curid=849570", "title": "Sund (Norvegia)", "text": "Sund \u00e8 un ex comune norvegese della contea di Hordaland. Dal 1\u00ba gennaio 2020 fa parte del comune di \u00d8ygarden."}
{"id": "849571", "revid": "146092", "url": "https://it.wikipedia.org/wiki?curid=849571", "title": "Fontana della Tazza di Porfido", "text": " \nLa fontana della Tazza di porfido, (detta anche fontana delle Quattro stagioni) si trova a Napoli nella Villa Comunale, al centro di un ampio piazzale.\nStoria.\nLa fontana fu costruita in occasione dei lavori di apertura della villa e vi fu collocato un gruppo scultoreo in stucco rappresentante Partenope e il Sebeto eseguito da Giuseppe Sanmartino. Questo fu rimosso nel 1791 allorch\u00e9 Ferdinando IV decise di collocarvi il Toro Farnese proveniente dalle terme di Caracalla e a sua volta rimosso nel 1826 per essere custodito nel Museo archeologico nazionale gi\u00e0 Real museo borbonico.\nFu deciso di sostituire il Toro Farnese con una vasca (la \"tazza\"), un blocco monolitico in granito egizio originario del tempio di Nettuno a Paestum, fu poi collocata nella cattedrale di San Matteo a Salerno dove v'insisteva dall'XI secolo.\nViene definita popolarmente \"'a funtana d'e paparelle\" per il fatto che nella vasca in passato nuotavano gruppi di oche o anatre.\nStruttura.\nLa fontana \u00e8 composta da una grande vasca circolare con un grosso \"scoglio\" in pietra lavica al centro. La vasca poggia su quattro leoni disegnati dall'architetto Pietro Bianchi e a loro volta collocati su uno scoglio di pietre laviche. Al centro della conca \u00e8 presente una testa di Medusa.\nIntorno allo spazio circolare della fontana vengono sistemate quattro busti raffiguranti allegoricamente le stagioni (di qui la denominazione \"delle Quattro Stagioni\"): i busti collocati su dei lunghi piedistalli raffigurano rispettivamente Flora, allegoria della primavera; Cerere, simbolo dell'estate; Bacco con un grappolo d'uva, in rappresentazione dell'autunno (il periodo della vendemmia) e infine un vecchio che cerca di avvolgersi nei suoi panni cenciosi per riscaldarsi, simbolo dell'inverno."}
{"id": "849572", "revid": "2519", "url": "https://it.wikipedia.org/wiki?curid=849572", "title": "Sveio", "text": " \nSveio \u00e8 un comune norvegese della contea di Vestland.\nIl comune \u00e8 stato istituito nel 1865 per separazione dal comune di Finn\u00e5s. L'estensione attuale risale al 1964 con l'aggiunta delle localit\u00e0 di Valestrand e Vestre Vikebygd e di alcune parti del soppresso comune di Skjold.\nCapoluogo del comune \u00e8 il centro abitato omonimo con 1528 abitanti, altri centri abitati sono Rophus, e F\u00f8rde. Solo il 33% della popolazione vive in aree urbane. \nGeografia.\nIl territorio comunale \u00e8 per lo pi\u00f9 pianeggiante con basse colline che si elevano maggiormente verso est, in quest'area si trova la massima elevazione, il monte Trollevassnibba (432 m s.l.m.).\nSveio si trova su una penisola all'ingresso dello Hardangerfjord, l'entrata nel fiordo \u00e8 contrassegnata dal faro di Ryvarden risalente al 1849, il litorale ha molti piccoli fiordi e baie, i due pi\u00f9 grandi sono F\u00f8rresfjorden e il fiordo di Vikse.\nMonumenti ed attrazioni.\nIl compositore Fartein Valen soleva trascorrere le vacanze nella localit\u00e0 di Valev\u00e5g, situata nella parte settentrionale del comune. La residenza in cui abitava \u00e8 diventata un centro culturale a lui intitolato. "}
{"id": "849575", "revid": "2519", "url": "https://it.wikipedia.org/wiki?curid=849575", "title": "Tysnes", "text": "Tysnes \u00e8 un comune norvegese della contea di Vestland."}
{"id": "849579", "revid": "697352", "url": "https://it.wikipedia.org/wiki?curid=849579", "title": "Annona", "text": ""}
{"id": "849581", "revid": "2519", "url": "https://it.wikipedia.org/wiki?curid=849581", "title": "Ullensvang", "text": "Ullensvang \u00e8 un comune norvegese della contea di Vestland."}
{"id": "849583", "revid": "119597015", "url": "https://it.wikipedia.org/wiki?curid=849583", "title": "Mare degli Arafura", "text": " \nIl mare degli Arafura (indonesiano \"Laut Arafura\") \u00e8 una sezione dell'oceano Pacifico compresa tra le isole della Sonda, la Nuova Guinea e l'Australia settentrionale. Fa parte del Mediterraneo Australasiatico.\nA ovest tramite il mar di Timor comunica con l'oceano Indiano. A est tramite lo stretto di Torres comunica con il mar dei Coralli. A sud comunica con il golfo di Carpentaria.\nSi estende per circa 1290\u00a0km di lunghezza e 560\u00a0km di ampiezza per una superficie di circa 1\u00a0037\u00a0000\u00a0km\u00b2. \u00c8 un mare poco profondo con una profondit\u00e0 mediamente compresa tra i 50 e gli 80 metri. La profondit\u00e0 massima \u00e8 di 3\u00a0652 metri.\nNel settore settentrionale vi affiora l'arcipelago delle isole Aru (\"Kepulauan Aru\"), le isole pi\u00f9 orientali delle Molucche, che fa parte politicamente dell'Indonesia. \nIl mar degli Arafura ha un ricco ecosistema marino e per promuoverne uno sviluppo sostenibile (assieme a quello del mar di Timor) \u00e8 stato istituito nel 2002 l'organismo intergovernativo dell\"'Arafura and Timor Seas Expert Forum\" (ATSEF)."}
{"id": "849584", "revid": "125996940", "url": "https://it.wikipedia.org/wiki?curid=849584", "title": "Annona (economia)", "text": "L'annona \u00e8 la politica di un paese per le proprie scorte di cereali e delle altre derrate alimentari.\nOrigine del nome.\nPrende il nome dalla dea Annona a cui furono consacrati, a Roma, i magazzini pubblici per il frumento e che poi design\u00f2 il nome dei magazzini; il termine \u00e8 rimasto a indicare definitivamente la politica degli approvvigionamenti alimentari e l'insieme stesso delle derrate.\nAntichit\u00e0.\nIl sorgere delle citt\u00e0, in epoche in cui la conservazione delle derrate e quella dei trasporti erano precarie, fu possibile quando il sistema di approvvigionamento alimentare di grandi masse di uomini fu assicurato da un sistema che permetteva l'afflusso delle merci dalle campagne.\nTutte le citt\u00e0 dell'antichit\u00e0 si preoccuparono, inoltre, di racchiudere tra le mura scorte di cereali da impiegare in tempi di assedi o di carestia. L'esigenza, egualmente essenziale a Babilonia, ad Alessandria e ad Atene, assunse a Roma peculiarit\u00e0 specifiche siccome si raccolsero nell'Urbe decine di migliaia di antichi contadini combattenti che le guerre successive avevano privato della terra, ma che combattendo avevano confermato i propri diritti politici, tanto da essere in grado di vendere i propri voti in cambio, come predica l'antico adagio di \u201cpane e giochi circensi\u201d.\nAl tempo del proprio splendore Roma giunse ad importare 3,5 milioni di quintali di frumento, per l'epoca una quantit\u00e0 astronomica. Si potrebbe sostenere che tutta l'organizzazione politica dell'Impero fu modulata sulla duplice esigenza di rifornire di frumento la capitale e le legioni di stanza ai confini. L'immensa quantit\u00e0 del frumento importato da Roma proveniva da una pluralit\u00e0 di province, Sicilia, Sardegna, province asiatiche e africane, ma il perno dell'approvvigionamento era costituito dall'Egitto, che soddisfaceva oltre met\u00e0 del fabbisogno.\nIl ruolo dell'Egitto per saziare la fame della plebe romana era tale che Augusto, che assoggett\u00f2 l'Egitto al ruolo annonario del futuro, viet\u00f2 ai senatori l'ingresso nella provincia, amministrata da un suo agente di rango equestre, il prefetto d'Egitto. L'importanza dell'Egitto come perno annonario si color\u00ec anche di significati religiosi quando Costantino, per piegare il patriarca di Alessandria, Atanasio, il paladino del credo di Nicea, lo accus\u00f2, falsamente, di avere sollevato il popolo alessandrino per impedire il carico delle navi frumentarie attese a Costantinopoli, divenuta seconda capitale dell'Impero, come la prima popolata da una plebe oziosa che attendeva che il cibo giungesse, gratuitamente, dal mare.\nMedioevo.\nNel Medioevo la preoccupazione di rifornire le citt\u00e0 di frumento fu equivalente a quella delle citt\u00e0 del tempo di Atene e Roma: tutte le citt\u00e0 medievali curarono la propria politica annonaria, che prosegu\u00ec nei principati rinascimentali, ciascuno dei quali aggiornava le norme annonarie con le \u201cgrida sul frumento\u201d le cui raccolte insegnano quanto fu ardimentoso, prima della rivoluzione agraria moderna, assicurare il pane a collettivit\u00e0 la cui consistenza ci appare oggi del tutto modesta.\nFu soprattutto nel XIII secolo, e nel periodo anteriore alla Peste nera del 1348 che le citt\u00e0-stato europee, soprattutto quelle italiane e delle Fiandre ebbero il maggiore incremento demografico e divenne impegnativo assicurare un regolare rifornimento alimentare.\nFu istituito l'obbligo per le campagne del territorio del \"contado\" di convogliare le eccedenze della produzione sul mercato cittadino.\nFu stabilita una normativa mirante ad evitare accaparramenti e di favorire il \"popolo minuto\". Il sistema corporativo agevolava una stretta sorveglianza sul commercio e in particolare sui fornai e macellai, (beccai). Le magistrature preposte presero il nome di \"abbondanza\".\nEt\u00e0 moderna.\nNell'Italia del seicento il problema dell'afflusso delle derrate alimentari divenne grave per le ricorrenti carestie. Il Manzoni, nei Promessi sposi, ci descrive appunto una rivolta determinata dalla scarsit\u00e0 del grano, soprattutto per l'insipienza del \"magistrato\" addetto: il Vicario di Provvisione.\nRiassume la tradizione annonaria dei secoli tra il Medioevo e l'inizio dell'et\u00e0 Moderna Ludovico Antonio Muratori nella propria \"Pubblica Felicit\u00e0\", pubblicata il 1749, un'opera capitale del pensiero politico settecentesco. Ha inizio, peraltro, nei decenni successivi, l'acceso dibattito, tra i primi economisti, sull'utilit\u00e0 di un sistema di governo pubblico delle scorte di frumento, che molte voci contestano in nome dei nuovi ideali liberistici. Nella realt\u00e0 i progressi dell'agricoltura e i nuovi mezzi di trasporto rendono le carestie meno frequenti che nei secoli precedenti, e la liberalizzazione corrisponde ad un'esigenza di razionalit\u00e0. Al grande dibattito partecipano tutti gli scrittori economici dell'epoca, i francesi Duhamel du Monceau e Jacques de Turgot, l'inglese Arthur Young, gli italiani Ferdinando Galiani, Cesare Beccaria e Pietro Verri. A prescindere dalla posizione di Young, posizione particolare siccome, anticipando pi\u00f9 di un giornalista moderno, l'agronomo inglese riceve denaro dai grandi proprietari per sostenere, con i suoi scritti, le sovvenzioni pubbliche alle esportazioni, le posizioni diverse si possono ordinare da quella di Galiani, che cerca il successo dei salotti parigini proclamando la stupidit\u00e0 di qualunque politica granaria statale, a quella di assoluto realismo di Pietro Verri, che proclama che non esiste politica \u201cgiusta\u201d in astratto, ma che in ogni paese le esigenze annonarie debbono essere risolte secondo le condizioni locali: entit\u00e0 della produzione, facilit\u00e0 di importazioni, costo dei trasporti.\nLa questione del commercio dei grani.\nLa risposta tradizionale dei governi del Settecento in tema del commercio del grano era impedire che i cereali uscissero dal paese per evitare rialzi dei prezzi, carestie e tumulti popolari.\nIn contrapposizione a tale politica, i fisiocratici si batterono per la libert\u00e0 di commercio perch\u00e9, a loro dire, mantenendo alti i prezzi dei prodotti della terra si sarebbe incentivata la produzione agricola.\nDivenne caratteristica dei governi dell'assolutismo illuminato l'abolizione delle restrizioni interne al commercio dei grani e la marcata attenuazione dei vincoli al commercio internazionale. L'iniziativa francese tra il 1764 e il 1774 in tal senso, fu per\u00f2 abbandonata a seguito di tumulti popolari.\nNello Stato Pontificio una liberalizzazione in tal senso venne annunciata per la prima volta da Pio VII con il \"motu proprio\" \"Le pi\u00f9 colte\" del 1801: anche in questo caso, con la libert\u00e0 dei commerci interni dei grani e l'abolizione dell'Annona, veniva per\u00f2 mantenuto il divieto alle esportazioni di questi.\nDi opposto segno la tematica in Inghilterra negli anni 1838-1846. Un forte movimento di opinione, \"l'Anti-Corn Law League\" riusc\u00ec ad ottenere l'abbattimento dei dazi doganali in entrata per far diminuire per la popolazione, soprattutto cittadina i prezzi dei beni alimentari e nello stesso tempo garantire all'industria britannica un aumento delle esportazioni dei manufatti sui mercati da cui provenivano i prodotti agricoli.\nEt\u00e0 contemporanea.\nNell'et\u00e0 contemporanea il termine \"Annona\" in Italia \u00e8 la denominazione assunta dalle autorit\u00e0 comunali, dette appunto, assessore all'Annona preposte ai mercati. Il primitivo compito di assicurare gli approvvigionamenti, ora assicurata dalle \"leggi del mercato\" si \u00e8 mutata in un controllo delle licenze commerciali, vigilanza sui prezzi e sulla qualit\u00e0 dei prodotti. Durante periodi eccezionali, come il periodo di guerra, aveva assunto il delicato compito del tesseramento alimentare: un complesso sistema che assicurava una equa distribuzione dei beni alimentari ed altri beni di prima necessit\u00e0, che aliment\u00f2, per\u00f2 un fiorente mercato nero. Negli anni tra le due guerre la politica annonaria in Italia fu incentrata nell'ammasso dei cereali, affidato ai Consorzi agrari coordinati da Confindustria.\nIl prezzo del grano in Europa e Stati Uniti \u00e8 determinato univocamente da organi pubblici sovranazionali, e non risulta quindi dall'incontro di domanda e offerta in un mercato aperto e regolamentato, diversamente da quanto avviene per altre commodity.\nLe politiche del WTO, l'Organizzazione Mondiale per il Commercio, muovono nella direzione opposta di un disintervento statale nella politica annonaria e vietano l'accumulo delle eccedenze produttive invendute. La politica annonaria prevede di fare scorta nei periodi di raccolto abbondante, di \"vacche grasse\", per quelli di carestia. La distruzione dei silo di grano e il divieto di accumulare scorte avvengono nell'ottica che il prezzo di mercato debba risultare dall'incontro di domanda e offerta.\nL'utilizzo delle scorte di grano potrebbe avere finalit\u00e0 speculative, ma anche di calmierare i prezzi. Se la scorta \u00e8 accumulata quando la domanda eccede l'offerta per alzare i prezzi, la finalit\u00e0 \u00e8 chiaramente speculativa. Se \u00e8 impiegata quando l'offerta scarseggia o quando il raccolto \u00e8 abbondante, per evitare un deprezzamento eccessivo del grano, lo scopo diventa di stabilizzare i prezzi a tutela dei consumatori e dei produttori.\nTenuto conto che il grano \u00e8 un prodotto durevole, che ha una scadenza dopo anni, l'accumulo di scorte \u00e8 una valida alternativa alla distruzione delle eccedenze di produzione, che gi\u00e0 i produttori attuano per altre colture, come frutta e ortaggi, per evitare un ribasso dei prezzi in caso di una produzione sovrabbondante.\nNei mercati in genere, c'\u00e8 interesse a colludere che garantisce ai produttori un profitto comunque pi\u00f9 alto di quello della libera concorrenza. Oltre a questo, nel caso specifico del grano, esistono altre due ragioni che distorcono la concorrenza e spingono a colludere: il grano \u00e8 un prodotto standard e la sua domanda \u00e8 anelastica:\nIn un'ottica di libero mercato, consumatori e produttori vivono fortune alterne, con l'avvicendarsi di periodi ciclici di abbondanza e di carestia. In un caso, il consumatore beneficer\u00e0 di prezzi ridotti e avr\u00e0 il compito di fare scorta per i periodi peggiori, tradizionalmente affidato al ruolo intermediatore dello Stato. Nell'altro caso, ci sar\u00e0 un periodo di benessere dei produttori.\nQuest'ipotesi trascura il ruolo delle scorte speculative che viene a crearsi dove non c'\u00e8 un prezzo politico del grano. Il libero incontro di domanda e offerta svolge una funzione di apripista per l'accumulo di scorte speculative, per l'ingresso nel mercato di soggetti economici che non sono n\u00e9 produttori n\u00e9 consumatori, eppure condizionano quantit\u00e0 e prezzo di equilibrio del mercato. Data la variabilit\u00e0 climatica e periodici cicli di carestia e raccolto abbondante, se il prezzo \u00e8 determinato da un libero scambio, \u00e8 anche soggetto negli anni a una forte variabilit\u00e0. Entreranno nel mercato soggetti che comprano grano nei periodi di raccolto abbondante, lo tengono a scorta per anni, per poi rivenderlo a prezzi molto pi\u00f9 alti quando l'offerta scarseggia. Questo andr\u00e0 a svantaggio dei consumatori che avranno meno disponibilit\u00e0 di fare scorte quando i prezzi sono davvero convenienti, e dei produttori nei periodi di depressione. Chi accumula scorte speculative, infatti, non ha i costi fissi di una struttura produttiva da remunerare, e, nei periodi di crisi, \u00e8 certo di vendere, perch\u00e9 \u00e8 in grado di fare un prezzo leggermente meno caro di quello dei produttori in perdita.\nUna funzione di stabilizzazione dei prezzi pu\u00f2 essere svolta dagli strumenti finanziari, in particolare dai derivati, che hanno come sottostante la commodity-grano. Lo strumento in questi casi non \u00e8 speculativo in quanto \u00e8 emesso da produttori che realmente possiedono il sottostante grano. La sottoscrizione di opzioni call che danno al consumatore (o a gruppi di acquisto) il diritto di comprare grano ad un dato prezzo, esercitata in caso di rialzi dei prezzi correnti, consentono di stabilizzare i prezzi al consumo.\nViceversa, opzioni put che riservano ai produttori il diritto di vendere lo strumento ad un certo prezzo, esercitate se il prezzo del derivato e del sottostante titolo alimentare scendono sotto lo strike, consentono di recuperare le perdite in caso di raccolto abbondante e depressione dei prezzi di mercato.\nUno sguardo al futuro.\nSe per millenni l'approvvigionamento annonario \u00e8 stato problema strettamente locale, per molti secoli \u00e8 stato problema locale connesso ad un problema di integrazione mediante acquisti marittimi, oggi il problema dell'approvvigionamento dei cereali \u00e8 problema dai caratteristici connotati planetari. L'umanit\u00e0 produce e consuma 2 miliardi di tonnellate di cereali, di cui 260 milioni solcano, ogni anno, i mari, trasferendo frumento, mais e riso dalle aree di produzione sovrabbondante a quelle di produzione carente.\nNegli anni pi\u00f9 recenti il consumo ha mostrato la tendenza a superare di qualche decina di milioni di tonnellate la produzione, aggravato da ultimo dall'uso dei cereali per produrre bioetanolo e per l'alimentazione del bestiame da carne Molti osservatori sostengono che il fenomeno \u00e8 passeggero, e che la produzione riprender\u00e0 presto a precedere gli incrementi dei consumi. Da anni, invece biologi e agronomi autorevoli seguono l'osservazione gi\u00e0 anticipata del Club di Roma che la produzione futura non potr\u00e0 giovarsi dell'acquisto di nuovi spazi sconfinati a spese delle foreste, gi\u00e0 sacrificate, di grandi apporti di acqua a carico di nuovi immani sbarramenti, di nuovi travolgenti successi della genetica, che si sarebbe avvicinata, negli ultimi trent'anni, ai limiti biologici oltre i quali le piante non possono produrre di pi\u00f9. Ora anche un autorevole organismo svedese (Stockholm International Water Institute) ha fissato per il 2050 l'anno in cui la penuria di cibo diverr\u00e0 pi\u00f9 evidente Questo scenario agropolitico, era gi\u00e0 stato anticipato da Antonio Saltini, in forma di romanzo.."}
{"id": "849586", "revid": "74801", "url": "https://it.wikipedia.org/wiki?curid=849586", "title": "Ulvik", "text": "Ulvik \u00e8 un comune norvegese della contea di Vestland."}
{"id": "849589", "revid": "767487", "url": "https://it.wikipedia.org/wiki?curid=849589", "title": "Ray Evans", "text": "\u00c8 ricordato spesso in coppia con Jay Livingston come coautore di colonne sonore di celebri film.\nDurante gli studi alla University of Pennsylvania, Ray conobbe Jay Livingston, il quale aveva formato una band con altri studenti del college e chiese a Ray di unirsi al gruppo, la band suon\u00f2 in vari club e nelle navi da crociera, \u00e8 in questo periodo che Evans svilupp\u00f2 un naturale talento come autore, dopo la laurea il duo si trasfer\u00ec a New York dove iniziarono a scrivere del materiale per la Olsen e Johnson Productions di Broadway,\nnel 1941 colsero il loro primo successo con \"G'bye Now\".\nLivingston ed Evans vinsero il premio Oscar nel 1949 con la canzone \"Buttons and Bowns\" scritta per il film \"Viso pallido (the Paleface)\"; nel 1951 con la canzone \"Mona Lisa\", scritta per il film \"La spia del lago (Captain Carey, U.S.A.)\" e nel 1957 con la canzone \"Que sera sera\", per il film \"L'uomo che sapeva troppo (The Men Who Knew Too Much)\", interpretata da Doris Day. Livingston ed Evans furono anche autori di molte canzoni per serie tv.\nNel 1958 conquist\u00f2 una nomination al Tony Award con il musical \"Oh, Captain!\".\nEvans collabor\u00f2 inoltre con Henry Mancini, Max Steiner e Victor Young.\nLista canzoni composte.\nBrani scritti e composti da Ray Evans e Jay Livingston, eccetto dove indicato."}
{"id": "849590", "revid": "2519", "url": "https://it.wikipedia.org/wiki?curid=849590", "title": "Vaksdal", "text": "Vaksdal \u00e8 un comune norvegese della contea di Vestland."}
